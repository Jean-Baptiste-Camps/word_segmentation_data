
PATROLOGIAE TOMUS CXLIX.

uICTOR III, ROM. PONT. / S. ANSELMUS LUCENSIS / WILLELMUS PRIMUS ANGLORUM REX / GUITMUNDUS ARCHIEPISCOPUS AuERSANUS / S. ANASTASIUS MONACHUS ET EREMITA / BARTHOLOMAEUS ABBAS MAIORIS MONASTERII / DURANDUS ABBAS TROARNENSIS / OSBERNUS CANTUARIENSIS MONACHUS / UDALRICUS CLUNIACENSIS / GODEFRIDUS STABULENSIS / WILLELMUS CALCULUS GEMMETICENSIS MONACHUS / GAUFREDUS MALATERRAE MONACHUS BENEDICTINUS / GUILLELMUS APULUS / EBRARDUS WATINENSIS MONACHUS / BERNARDUS COMES BISULDINENSIS / SAMUEL MAROCHIANUS EX IUDAEO CHRISTIANU / GESTA PONTIFICUM CAMERACENSIUM.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXLIX.


uICTOR III, ROM. PONT.,



S. ANSELMUS LUCENSIS,



WILLELMUS PRIMUS ANGLORUM REX,



GUITMUNDUS ARCHIEPISCOPUS AuERSANUS,



S. ANASTASIUS MONACHUS ET EREMITA,



BARTHOLOMAEUS ABBAS MAIORIS MONASTERII,



DURANDUS ABBAS TROARNENSIS,



OSBERNUS CANTUARIENSIS MONACHUS,



UDALRICUS CLUNIACENSIS,



GODEFRIDUS STABULENSIS,



WILLELMUS CALCULUS GEMMETICENSIS MONACHUS,



GAUFREDUS MALATERRAE MONACHUS BENEDICTINUS,



GUILLELMUS APULUS,



EBRARDUS WATINENSIS MONACHUS,



BERNARDUS COMES BISULDINENSIS,



SAMUEL MAROCHIANUS EX IUDAEO CHRISTIANU,



GESTA PONTIFICUM CAMERACENSIUM.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

uICTORIS III

ROMANI PONTIFICIS,

SANCTI ANSELMI LUCENSIS,



OPERA OMNIA,

IUXTA MEMORATISSIMAS MABILLONII, CANISII, CARDINALIS ANGELO MAII, AUGUSTINI THEINERI, EDITIONES AD PRELUM REuOCATA. ACCEDUNT

WILLELMI I ANGLORUM REGIS

COGNOMINE CONQUESTORIS,

EPISTOLAE, DIPLOMATA ET LEGES.

Intermiscentur

GUITMUNDI ARCHIEPISCOPI AuERSANI,



S. ANASTASII MONACHI ET EREMITAE,



BARTHOLOMAEI ABBATIS MAIORIS MONASTERII,



DURANDI ABBATIS TROARNENSIS,



OSBERNI CANTUARIENSIS MONACHI,



UDALRICI CLUNIACENSIS,



GODEFRIDI STABULENSIS,



WILLELMI CALCULI GEMMETICENSIS MONACHI,



GAUFREDI MALATERRAE MONACHI BENEDICTINI,



GUILLELMI APULI,



EBRARDI WATINENSIS MONACHI,



BERNARDI COMITIS BISULDUNENSIS,



SAMUELIS MAROCHIANI EX IUDAEO CHRISTIANI,



SCRIPTA QUAE EXSTANT.

TOMUM INCHOANT

GESTA PONTIFICUM CAMERACENSIUM

Ex editione u. Cl. D. Pertzii. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXLIX CONTINENTUR.

    GESTA PONTIFICUM CAMERACENSIUM, col. 9.

GODEFREDUS STABULENSIS MONACHUS.
    Triumphus sancti Remacli, col. 287.

SAMUEL MAROCHIANUS EX IUDAEO CHRISTIANUS
    Liber de aduentu Messie preterito, col. 335.

OSBERNUS CANTUARIENSIS ECCLESIAE MONACHUS ET PRAECENTOR.
    uita S. Dunstani, col. 371.---uita sancti Elphegi, ibid.

B. BARTHOLOMAEUS ABBAS MAIORIS MONASTERII.
    Epistola ad Ernaldum episcopum Cenomannensem, col. 393.

BERNARDUS COMES BISULDUNENSIS.
    Epistola ad Bernardum abbatem Massiliensem, col. 419.---Diploma, col. 421.

S. ANASTASIUS MONACHUS ET EREMITA.
    Epistola ad Geraldum abbatem, col. 433.

S. ANSELMUS LUCENSIS EPISCOPUS.
    Liber contra Guibertum, col. 445.---Collectanea, col. 475.---Collectio canonum, col. 485.

APPENDICES AD S. ANSELMUM.
    Appendix I. Dissertatio de S. Anselmi canonum collectione, col. 535.---Appendix II. Opuscula spuria, col. 567.

UDALRICUS CLUNIACENSIS MONACHUS.
    Antiquiores consuetudines Cluniacensis monasterii, col. 643.

WILLELMUS CALCULUS GEMMETICENSIS MONACHUS.
    Historia Northmannorum, col. 779.

uICTOR III PAPA.
    Epistole, col. 961.---Concio ad synodum Beneuentanam, col. 963.---Dialogi, col. 965.

GUILLELMUS APULUS.
    De rebus Northmannorum in Sicilia, Apulia et Calabria, col. 1027.

GAUFREDUS MALATERRA MONACHUS BENEDICTINUS
    Historia Sicula, col. 1087.

WILLELMUS I REX ANGLORUM COGNOMINE CONQUESTOR.
    uerba Willelmi in extremis positi, col. 1283.---Willelmi epistole, col. 1289.---Leges, col. 1291.---Concio ad exercitum, col. 1349.---Diplomata, ibid.

DURANDUS ABBAS TROARNENSIS.
    De corpore et sanguine Domini, col. 1375.---Epitaphium Ainardi abbatis Diuensis, col. 1423.---Epitaphium Mabilie comitisse, col. 1423.

GUITMUNDUS ARCHIEPISCOPUS AuERSANUS.
    De corpore et sanguine Domini, col. 1427.---Confessio de sancta Trinitate, Christi humanitate, corporisque ac sanguinis Domini nostri ueritate, col. 1495.---Epistola ad Erfastum, col. 1501.---Oratio ad Guillelmum Conquestorem cum recusaret episcopatum, col. 1509.

EBRARDUS WATINENSIS MONACHUS.
    Chronicon Watinense, col. 1525.






Main uolume text





ANNO DOMINI MXLI-MCLXXIX.
GESTA PONTIFICUM CAMERACENSIUM EDENTE u. CL. LUD. C. BETHMANN PH. D.






OBSERuATIONES PRAEuIAE.



§ I.---Gestorum auctor et fontes.


Gesta pontificum Cameracensium  iubente Gerardo I episcopo  primus composuit canonicus quidam Beate Marie  , Cameraci si non natus, a iuuentute tamen ibi degens  , Gerardo familiaris  . Scripsit ille Cameraci  , in tres libros statim ab initio opus disponens  , et quidem usque ad III, 34, a morbo recens sanatus  , continuo calamo intra a. 1041-1043  , capita 35-60 autem  nec temporum ordinem seruant, ut priora, nec bene digesta sunt, sed adnotata tantum et in chartam coniecta quasi ad usum futuri libri; paulo post igitur conscripta uidentur, eodem fortasse tempore quo auctor priora correxit atque tum in margine, tum in schedulis assutis auxit, uiuente tamen Gerardo  , nec multo post a. 1044  . Sermone utitur minus quidem eleganti, uocibus barbaris  non paucis intersperso, simplici tamen et a uerborum  tumore multum alieno, neque similes in sententiarum fine sonos sectante. Fontes adhibuit quam plurimos: Gregorium Turonensem, Gesta regum Francorum, Flodoardi Historiam Remensem, Hincmari epistolas; Annales uedastinos, Einhardi  , Sancti Gisleni  ; catalogos pontificum Cameracensium; uitas SS. Ursmari atque Ermini auctore Ansone, Autberti auctore Fulberto, uedasti auctore Alcuino, Leodegarii, Saluii  , Gisleni, Landelini, Amati  , Aichadri, Hugonis Rothomagensis, Gaugerici, Maxellendis  , Aldegundis, Gudile; Wiboldum de alea; Gerardi I epistolas; diplomata archiuorum Cameracensis, Lobiensis, Maricolensis; narrationes Gerardi I atque aliorum  . His fontibus ita usus est, ut nunc describeret  integros, nunc excerperet, uerbis pro libitu mutatis; imo diplomata etiam pro more illius temporis nequaquam accurate semper eum expressisse, charte ipse Cameraci adhuc seruate luculenter docent; quod adnotauimus  , ne nimia in talibus auctoritas scriptoribus medie etatis tribuatur, ubi  charte ipse non iam supersunt. Sed hec in nostro seculi sunt, non leuitatis neque mendacii. Ubiuis enim uera scribere uolebat  ; et si non raro errauit, in chronologia maxime  , nunquam tamen sciens falsa tradidit. Nec miracula nimium sectatur, nec rerum gestarum tenuitatem commentis exornare studet; et quamuis ieiuni sit animi neque ad historiam scribendam nati, simplex tamen est, et fidei neque ira nec studio corrupte.



§ II.---An Baldericus Gestorum auctor?

Hec sunt que certa de auctore scimus ex ipsius opere. Alia de eo testimonia non exstant, nisi tres epistole  , e quibus Coluenerius, cui lucem debent, primus eruit, auctorem Gestorum fuisse Baldericum, filium Aiberti domini de Sarchinuille, sacellanum  primo ac secretarium Gerardi I, deinde secretarium Lietberti et Gerardi II, postea canonicum et cantorem ecclesie Morinensis, inde archidiaconum Nouiomensem, ac demum episcopum Nouiomensem ac Tornacensem; obiisse Morinis a. 1112, ibidem in choro sepultum. Sed iam Petrus Boschius  ostendit,  Baldericum episcopum, quem ipsa Ecclesia Nouiomensis uocet pastorem non aliunde illatum, non alium, sed suum, suo profusum utero, quem gremio susceptum ipsa sibi lactauit, quem sibi ablactatum ipsamet educauit et ab ipsis cunarum exordiis per etatum et ordinum gradus sibi penitus uindicauit, ut habere gaudeat ex filio patrem, ex alumno rectorem, ex canonico suo et archidiacono Baldrico pontificem  non posse eumdem esse cum nostro, quem inde a iuuentute usque ad a. saltem 1044 Gameraci uixisse ex ipsius uerbis constet, quemque anno demum 1082 ad Morinos transiisse, ibique anno adhuc 1094 uixisse epistole iste tradant. Statuamus igitur oportet aut errasse Gerardum, ita ut Chronicon Cameracense a Balderico scriptum sciens, at a quonam Balderico  nesciens, eum quem optime norat Baldericum, episcopum, cogitaret.---aut totam epistolam suppositam esse, id quod de reliquis etiam duabus Boschus non uno ex capite suspicatur. Atque reuera habent apocryphi quiddam et, ut ita dicam, uagi; color est recentior non qualis illo tempore esse solebat; in prima chronicon Morinense scriptum indicatur, antequam auctor Morinos uenisset; in secunda chronicon Cameracense, quod ante annum 1044 compositum fuisse scimus, anno 1094 adhuc ineditum representatur, cum tamem prima epistola anni 1082 eius mentionem faciat tanquam satis noti; in tertia senex, si noster esset, ad minimum 88 annorum ad historiam scribendam inuitatur. Porro origo duarum prorsus est incognita; et quanquam Coluenerius, uir  summe in litteris etiam religionis, profecto non is fuit qui sciens falsa pro ueris daret: ipsum tamen falli potuisse chartis iamdudum suppositis, nec incredibile est, nec ei quam memorie illius merito habemus repugnat uenerationi. Quamobrem tum ipse, tum que iis solis innituntur---Balderici nomen, secretarii apud Lietbertum atque Gerardum I.  munus, transitus ad Morinos, chronicon Morinense  ---si non prorsus neganda, adeo tamen dubia manent, ut sint quasi non sint. Multo probabilior, imo per ipsius auctoris testimonium  certa fere uidetur Boschii coniectura  , ex qua noster preter Gesta, et quidem prius quam ea, uitam quoque S. Gaugerici e duabus uetustioribus conscripsit.



§ III.---Gesta Lietberti.

Auctorem in Gerardo I calamum sistere uoluisse, supra ex ipsius uerbis uidimus. At Coluenerius---et hunc reliqui secuti sunt omnes---Gesta Lietberti quoque eidem tribuit, hac una ratione inductus, quod in codice 2 tertio libro subiiciantur. Sed ipse dicit ea ibi scripta esse alia manu eaque paulo recentiori, unde certum fere uidetur, in codice primario,  huius 2 fonte, ea non fuisse  . Sigebertus quidem  , Rodulfus biographus Lietberti, auctor chronice S. Andree Castri Cameracesii, et scriba codicis Hafniensis  ea iam in libro gestorum pontificum Cameracensium legebant; sed inde nequaquam sequitur, auctorem esse eumdem. Hic enim patroni sui Gerardi ultimos septem annos profecto non tam alto atque abrupto silentio transiisset, neque, credo, librum, a. 1044 absolutum, usque post a. 1076 reliquisset intactum---nam tunc demum gesta Lietberti conscripta sunt  .---Sermo etiam quamuis colore non multum differat, studium tamen sententiarum singulas partes equali sono terminandi multo magis apparet quam in precedenti. Rodulfus porro hanc Gestorum partem uitam Lietberti uocat   , quo nomine uocare uix poterat, nisi a prioribus separatam; et Cameracensis etiam abbreuiator interpresque Gallicus, eo quod a Lietberto initium sumpserunt, ibi quamdam ut ita dicam cesuram in Gestis fuisse ostendunt. Separauimus igitur Gesta Lietberti a tertio libro, triginta amplius annis prius composito atque unius Gerardi rebus ab auctore destinato;  damusque e codicibus 2, 2*, 7, in quibus solis leguntur.



§ Iu.---Gesta Gerardi II.

Gesta Gerardi II restituimus ex 7, 7*, ubi alii operi a. 1180 composito tam arcte inserta leguntur, ut unum unius auctoris opus uideri possit. Sed diligentius inspicienti statim apparebit ea que de Gerardo ibi habentur, scripta esse paulo post eius mortem a. 1092  , et quidem auctore alio quam Gesta Lietberti  , reliqua anno demum 1180 addita esse, ex Gestis sequentium episcoporum excerpta. Quominus autem Gerardi II quoque gesta excerpta tantum hic legi credamus, uersio Gallica uetat statim indicanda, que non ex codice 7, sed ex Gestis ipsis facta, in Gerardo II ad uerbum  fere cum nostro conuenit, in sequentibus multo amplior est. Et hic igitur, ut in Lietberto, separauimus, que in 7, 7*, et in editione Dom Brial XIII, 476, unica hucusque, unum opus efficiunt.



§ u.---Gesta Manassis et sequentium.---Excerpta S. Gaugerici.---Abbreuiatio Cameracensis.---uersio Gallica.

Gesta sequentium episcoporum non iam integra habemus, sed ope tantummodo duorum excerptorum atque uersionis Gallice, qualia fuerint possumus coniicere. Anno siquidem 1180 monachus, ut uidetur. Sancti Gaugerici  , cum Gesta Lietberti, uitam eiusdem et Gesta Gerardi II in unum uolumen  conscripsisset, successiones pontificum ab illo tempore usque ad presens tempus  per annos ferme centum, hoc est ab anno incarnationis uerbi 1090 usque ad annum 1180 summatim designare intendens Gestis Gerardi narrationem de sequentibus episcopis ex ipsorum Gestis excerptam (  tam arcte subiecit, quasi unum opus esset; de suo nil addens nisi cap. 4 6, 9, de sancto Gaugerico, sed quedam omittens, que ex uersione Gallica supplenda esse suo loco indicauimus. At huius excerpti habemus tantum initium usque ad a. 1095; reliqua interciderunt, mutilis codicibus 7*, unde Dom Brial XIII, 476, et 7 autographo, unde nos illud dedimus.---Anno porro 1191 canonicus Cameracensis  Gesta Lietberti et sequentium sat breuiter contraxit, et inde a morte Nicolai, ut uidetur  , de suo continuauit ad annum usque  1191. Qui quamuis et uerba Gestorum quamplurimum mutauerit, et iudicium de hominibus nonnunquam aliud habeat quam illa, tamen cum uersione  Gallica collatus summe utilitatis est ad Gesta illa restituenda. Postea continuatus fuit ab alio quopiam; sed hec interierunt. Opus unico codice 9 iam deperdito editum fuit in libro: Supplementum seu continuatio chronici Cameracensis Balderico adscripti, ab a. 1054 ad a. 1196. Cameraci apud S. Berthoud. 1786. 8uo, deinde Dom Brial XIII, 534, initio quod ex Gestis Lietberti fluxit omisso. Nos ex utraque editione damus, capitum destinctione de nostro instituta.---Seculo denique XIII exeunte  Gesta Lietberti et sequentium genuina, non abbreuiata, nescio quis in Gallicam linguam uertit, prouti tunc uertere solebant uerbosius paulo quam textus Latinus, omnino tamen satis accurate. In Lamberto et Gerardo II, neque omisit quicquam neque addidit;  in sequentibus, ubi Gestis ipsis deperditis, ex excerptis modo iudicare licet, omisisse perpaucula tantum uidetur, adiecisse nil nisi locos quinque  ex Lamberti Waterloi Chronico ad uerbum desumptos. Que si detraxeris, Gesta deperdita Manassis et sequentium hec uersio sat bene supplet; quare dolendum, quod iam in anno 1135 desinit, fine unici codicis 10 deperdito. Ex hoc primus edidit Dom Brial XIII, 476; excerpta quedam dedit Leglay  . Nos gestis Lietberti et Gerrardi II, quibus nil noui inest, plane omissis, reliqua inde ab anno 1092. omnia ex ipso codice 10 iterum proponimus, capitum distinctione de nostro addita, locisque quibus excerptor Gaugericianus et abbreuiator Cameracensis eadem narrant, in margine ubiuis indicatis.



§ uI.---Continuatio S. Andree Castri Cameracesii.


Hec sunt que de Gestis pontificum Cameracensium ad nos usque deuenerunt. Continuationem que non ex eis fluxit, habemus unam, breuissimam annorum 1051-1179, auctore monacho S. Andree Castri Cameracesii  ; quam post Dom Brial XIII, 533, et Leglay, p. 308, subiungimus ex eodem quo illi codice 3 unico.---Historia episcopatus Atrebatensis  , cuius finem Brial et Leglay ediderunt, neque ad Gesta pertinet, quippe a clerico Atrebatensi composita circa a. 1172, nec res Germanicas ullo modo tangit. Neque magis nobis edenda erant Gesta quibus Atrebatensium ciuitas sub Urbano in antiquam reformatur dignitatem, a Baluzio edita  , que non sine utilitate cum Gestis conferentur, sed  auctorem habent longe alium, Atrebatensem, circa a. 1102 uiuentem; neque quicquam ad nostram historiam conferunt.

 Gesta per mediam etatem neque lectitata multis fuerunt; nec sepe descripta. Usi sunt iis Lambertus episcopus Atrebatensis a. 1097  , Sigebertus a. 1105, Rodulfus in uita Lietberti ante 1130  , Chronicon. S. Andree Castri Cameracesii a. 1133, Andreas Marchianensis a. 1194, Chronicon Marchianense a. 1200  . Iacobus de Guisia c. 1380 [ C. sancti Gisleni, iam Bibl. reg. Haagensis n. 303, ex libris a Leloup collectis emptus, membr., fol. min., foliorum 88, linearum in quauis pagina 28; scriptus una manu continua seculi XI, atramento tam fusco, ut integre hic illic uoces oculos iam fugiant; quarum aliquot sub initium operis alia  manus seculi XII conata est restituere. Numeri capitibus prefixi octo tantum primis; inde a nono desinunt. Prima cuiusque capitis littera est rubra; ornate non habentur nisi paucule sub initium operis. Tituli minio scripti, sed rubricatorem alium fuisse ac scribam, et orthographie diuersitas indicat, et quod sepius scriba non satis spatii liquit, ita ut rubricator marginem quoque adhibere cogeretur. Per totum uero codicem  manus alia, nitidior paulo, sed plane ceua, atramento plerumque nigriore additamenta ascripsit, tum in rasura, tum inter lineas atque in margine, tum uero in schedulis assutis, nunc breuiora, nunc ampliora; imo integra capita ita suppleuit. Singulos autem in scriba primario atque in rubricatore penne lapsus  corrigere, orthographiam non raro diuersam mutare uocesque ab his tum casu tum consultu omissas supplere omnino dedignata est. Hanc manum ipsius credo auctoris autographam, curis secundis opus suum reuisentis;---nam de se ipso in hisce loquitur  ; reliqui codices omnes ea tantum habent que hic corrector, non que primo scriba exarauerat; totusque harum correctionum additionumque habitus idem est, quem et in Thietmari, Liudprandi, Sigeberti, aliorumque codicibus autographis uidemus.  Alia denique manus s. XII exeunte seu XIII, ineunte quasdam correctiones fecit in I, 20, 68.---Codex iam primum tantum atque secundum librum continet; desinit in media pagina antepenultima quaternionis foliis adhuc integri. Cui spatio pagine et dimidie a scriba uacuo relicto, manus alia, sed ceua, inscripsit: Ex decretis beati Gregorii pape, quod monachi, etc., que ab opere nostro plane aliena sunt. At tempore Coluenerii, qui eo apud S. Gislenum usus est, tertius etiam liber aderat usque ad uocem capitis 49 medii: adhibuit, in qua uoce desinebat in fine quaternionis, sequentibus foliis cum fine operis deperditis. Que folia sub finem seculi XII adhuc exstiterunt---tunc enim scriba codicis 2 ea adhuc excepit---sed sec. XIu iam deperdita erant; nam 3  tunc temporis scriptus ea non iam habuit. Ex hoc codice primario reliqui fluxerunt omnes [ Chronique d'Arras et de Cambrai, par Balderic, chantre de Térouane, reuue sur diuers manuscrits et enrichie de deux suppléments, auec commentaires, glossaire et plusieurs index, par le docteur LE GLAY. Paris 1834 in-8o. Editor hoc libro illud maxime efficere uoluit, ut medie etatis cognitionem atque studia historica, quorum amor ipsum ex medico fecit archiuarium, popularibus quoque suis notam iterum redderet acceptamque, eosque ad  ipsos e quibus historiam discere deberent fontes reduceret obliuione iamiam obrutos  . Ideo in uerbis auctoris edendis Coluenerium secutus est, adhibitis hic illic codicibus 2*. 6; plurimum uero studii collocauit in commentario, latiori quidem, sed uel sic libenter legimus auctorem, qui talia ita tractare nouit ut non doctum opus legere, sed uirum urbanum, qualis est, grata quadam cum elegantia narrantem audire nobis uideamur. Auxit preterea libri utilitatem eo quod primus ibi edidit tertiam partem chronice S. Andre Castri Cameracesii, eo usque incognite; quam, quod integram infra proponere possumus, ipsius uiri amabilis debemus benignitati.

Nostre editionis ratio ea fuit, ut, cum codicem 1  ab auctore ipso correctum esse perspexissemus, Gestorum primum atque secundum librum plane ex hoc daremus, correctiones eius, additiones, penne lapsus religiosissime ubiuis indicantes, e reliquis uero codicibus ea tantum notantes, quibus uel ipsi eorumque natura cognosci, uel correctiones atque lacune in 1. temporum iniuria facte suppleri possent. Tertium quoque librum usque ad c. 49 med. ex eodem 1 dedimus, ipso quidem iam deperdito, sed Coluenerii egregia accuratione eius absentiam adeo supplente, ut paucissima tantum dubia remanserint.  Finem libri ex 2, id est Coluenerio, et 2* dedimus. Gesta Lietberti nos primi a precedentibus separauimus, proponentes ea ex 2 seu Coluenerio, 2* et 7, qui unus finem eorum suppeditauit, hucusque ineditum. Gesta Gerardi restituimus ex 7 eiusque apographo 7*, a Dom Brial expresso. Gesta sequentium episcoporum integra cum non iam habeantur, tria opuscula exhibuimus ex quibus ea suppleri possint: excerptum scilicet Gaugericianum, auctius iam quam apud Dom Brial, e codice autographo 7; Abbreuiationem Cameracensem, cuius codex unicus 9 non iam exstat, ex duabus editionibus a Berthoud et a Brial curatis, omisso tamen initio e Gestis Lietberti ad uerbum descripto; uersionem Gallicam e codice 10, et huius initio omisso,  cuius fons adhuc exstat. Continuationem denique S. Andree iterum ex codice 3 unico proponimus. In adnotationibus ea que iam apud Coluenerium atque Leglay recte dicta reperiebamus, geographica maxime, ab illis mutuati sumus, nomina eorum religiose ubiuis apponentes; preterea duo potissimum exsequi conati sumus: ut et chronologiam quam accuratissime explicaremus, et que ex aliis scriptoribus excepta sunt, litteris minoribus exprimeremus ubique  .


L. C. BETHMANN.





[GESTA PONTIFICUM CAMERACENSIUM.]



PRAEFATIO SEQUENTIS OPERIS

 Precipiente domino nostro episcopo Gerardo  , in quantum uere indagari potuimus, de antiquitate nostrarum urbium, Cameraci uidelicet atque Atrebati, sed et de earum quoque pastoribus memorie commendauimus; non quidem ingenio freti, sed monitoris dignitate compulsi, qui nostram pusillitatem apud peritissimas aures periclitari maluit, quam diutius tot temporum ordinem, tot gestorum seriem conticeri. Que quamlibet rustico sermone edita,  satis tamen apparent liquida. Nec tamen eo lector temere moueatur, quod tam antiqua modernis reddidimus; quia nichil dubium, nichil fictum positum est, nichil etiam reuera preter quod aut in annalibus atque historiis Patrum, seu et in gestis regum, sed et in kartis quoque, que adhuc in archiuo ipsius ecclesie sunt, repperimus, aut a certis relatoribus et uisa et audita accepimus. Alioquin melius est tacere, quam falsa proferre  .



LIBER PRIMUS.


 1. Causa conditarum urbium prenotatur. Urbibus quondam edificandis ea primum causa ab auctoribus  extitisse dicitur, ut homines passim ritu ferarum oberrantes, quibus neque mos, neque cultus ratione magistra regebatur, nichilque diuinum aut humanum sapiebant, sed propter errorem atque  inscientiam ceca ac temeraria dominatrix animi cupiditas ad se explendam uiribus corporis abutebatur pernitiosis satellitibus;---illi inquam homines instructis urbium menibus in unum conuenirent, fidem colere et iustitiam retinere discerent, et aliis parere sua uolontate consuescerent; ac non modo  labores excipiendos communis commodi causa, sed etiam uitam amittendam estimarent. Que nimirum causa, licet non improperanda uideatur extitisse---non enim uile aut absurdum fuerat, homines agris et tectis siluestribus abditos ex feris et inmanibus mites reddi ac mansuetos---in consilio tamen prouidentie ordinantis [1 1Kb] longe altior rerum causa portendebatur; per quam humana prudentia, dum suis consulere usibus putabat, superuenture posteritati utiliter ministraret; uidelicet ut ipsis suis menibus nichil aliud pretendere uiderentur, nisi quedam ut ita dicam regia edificia construere, in quibus mox futura sancta mater ecclesia principalem sue dignitatis arcem et apostolicam sedem obtineret. Habet namque penthatheucus Moysi, quia, Hebreorum  populo ab Aegyptia dominatione reuocato, Deus ciuitates gentium possidendas misticis beneficiis promitteret et donaret, iuxta illud Psalmiste: »Dedit illis regiones gentium, et labores populorum possederunt . Unde et occidue quoque regionis urbes, quas gentilitas muralibus machinis et miris nobilitauerat officinis, infusa per orbem ecclesia uelut regie maiestatis arces occupat.

2. Conditores urbium Cameraci et Atrebati nesciuntur; Iulius uero Cesar, superatis Alpibus et Gallis Atrebatum usque deueniens, Comeum ducem subiugauit. Sed hec de causa edificandarum urbium sufficiant. De auctoribus uero earum dissensio plerumque inuenitur, adeo ut nec urbis quidem  Rome origo diligenter possit agnosci. Nam plerique a Troianis atque Aboriginibus, alii ab Euandro, alii a Romulo eam conditam fuisse asserunt. Unde nos nec historicos nec commentatores uaria dicentes imperite condempnare debemus, quia antiquitas ipsa creauit errorem. Sed si tante ciuitatis certa ratio non apparet, non mirum si in aliarum opinione dubitatur. Facturus igitur mentionem sanctorum patrum, quos prouida Dei dispositio Atrebatensi seu Camaracensi ecclesie preesse constituit, harum duarum conditores urbium scripto annotare debueram. Sed quia nomina aut memoriam eorum nec historie aut annales aut etiam fama superstes [2 1Kb] seruauere, de his consultius reticere censuimus, quam fabulosum quid conficere. De temporibus quoque  conditarum eadem constat ratio, ut quorum auctores nesciuntur, et tempora sileantur, preter quod inter antiquiores et nobiliores urbes Atrebatum nomen obtinere, si quis historias Iulii Cesaris retexuerit, non ignorabit. Hic namque postquam totius pene orientis orbem Romano subiugasset imperio, regesque gentium tributarios fecisset, uidens quod ei incerta bellorum prosperauissent, occidentales quoque  regiones suo imperio adiungere meditabatur. Unde superatis Alpibus, Gallisque [3 1Kb] ad deditionem coactis aut gladio trucidatis, forte Atrebatum, que supererat in extremis Gallie finibus, septus militaribus copiis deuenit. Cui cum ciues, Comeo duce, uiro militie ueteris stipendiis egregio et gentis sue et patrie salute feruentissimo, resisterent: indignatus, quod Romane potentie resistere auderent, cui extrema Indie paterent, Assyrius atque Aegyptius parerent, Macedonia et omnis Palestina regio seruiret, Scotia, que nichil terris debebat, atque Saxonia inaccessa paludibus et inuiis septa regionibus, iam tremebat, postremo omnia subiecta erat, nisi que nimio estu aut gelu inuia sunt, et ideo extra Romanum imperium, quia eadem extra humanum  usum,---super his indignatus, uehementius obsidioni incubuit. Conflictum promptissime ab utraque parte, donec memoratus Comeus [4 1Kb] , Romani principis fortitudinem sustinere non ualens, cum ciuibus ad deditionem cogeretur. Alii rebellionis ausum, et moras obsidionis in uirum capiti ulciscendas acclamabant. Fit concursus, ad eius aduenientis spectaculum Romanis confluentibus. Alii uidere deiectum desiderabant, quem paulo ante in amplissimo honore positum summe rei preesse intuebantur; alii certabant illudere capto; alii uices rerum humanarum tam uarias atque flexibiles mirabantur. Plerique consultius ingemiscebant, qui in alienis casibus sibi eadem posse accidere estimabant. Cesar pre ceteris mouebatur ingenita animi mansuetudine, illum dudum  bellatorem superbum, subito potestati addictum hostium, alieni nutus sortem operiri, uite naufragum, exulem spei, incertum salutis. Tantum ualere momenta in preliis, ut breui casu dispares sui reddant, cum aut potentes deiiciuntur, aut afflicti leuantur. Itaque pars melior, eorum scilicet qui honore potiebantur, in quos potius Cesaris consilia reclinabant, mitiora consilia dabant. Maxima tamen apud Cesarem portio salutis uiro fuit deuotus patrie animus et spectata in rebus bellicis uirtus. Aduertens namque in eum fidei et egregii animi constantiam, inter primos militaris negotii uiros et regios consiliarios promouit, per quem postmodum multa strenue uirtutis insignia peregit. Nam bello strenuus, consilio bonus, quam frequenter innumeras hostium  copias parua manu fuderit, non est presentis persequi negotii. Parent  autem usque in hodiernum constratis aggeribus loca apud Mariolum  , ubi Romane acies castra metauerant.

3. Quod Clodio rex missis exploratoribus cum grandi exercitu Cameracum ingressus, christianis interfectis urbem obtinuit. Denique Camerace urbis licet auctor et etas certa non pateat, inter antiquiores  tamen nomen et famam obtinere eam, res ipsa indicat, quod in gestis antiquorum scripta sepe memoratur [5 1Kb] . Narrat item Francorum historia, quod postquam dominice sanctionis sententia gentili gladio ferienda Gallia traderetur, Iustino imperatore [ Clodio rex habitabat in Disbargo castello, in finibus Toringorum, regione Germanie. In his autem partibus, id est ad meridianam plagam citra Rhenum, habitabant Romani usque Ligerem fluuium. Ultra Ligerem fluuium Gothi dominabantur. Burgundiones quoque Arrianorum sectam sequentes habitabant trans Rodanum, quod adiacet ciuitati Lugdunensi. Clodio autem, missis exploratoribus ad urbem Cameracum, in qua Romani habitantes iam christiane religionis culturam exhibebant, ipse  postea cum grandi exercitu Rhenum transiit, et Carbonarias ingressus, Tornacensem urbem obtinuit. Exinde usque ad Cameracensem urbem ueniens, pauco temporis spatio resedit, Romanosque quos ibi inuenit, interfecit. Exinde usque Somnam fluuium occupauit.]

4. Quod Clodoueus, rex quartus a Clodione, Ragnacarium consobrinum suum, pro eo quod eum in urbe non suscepit, congressione habita interfecit. Sed et eiusdem historie textus indicat, quod Clodoueus rex quartus post Clodionem, in urbe Cameraco Ragnacario consobrino aut nepote suo custode relicto, in terris et ciuitatibus, quas usque Aurelianum occupauit, morabatur. Unde cum quodam tempore  reuerteretur, ipse Ragnacarius mundano fastu superbus, mutata fide ei urbis ingressum negauit. Hic propter obscenitatem morum et insolentiam Francos sibi aduersos fecerat, maxime pro eo quod [ effrenis in luxuria, uenerio adeo feruebat incendio, ut nec a ciuium nec propinquorum coniugibus suas comprimeret cupiditates. Que quidem ei letalis exitii causa extitit. Nam huiusmodi famoso ludibrio Franci efferati, causas quibus regi exitium maturetur nectunt, commentumque proditionis Clodoueo regi significant. Qui promissis proditores corrumpens, suberato fefellit auro. Pactio hec fuit, ut regem hostibus congressuri desererent. Sumpta itaque de suis manu ualida, Clodoueus aduersum Ragnacarium mouit exercitum;  qui et ipse directa acie regi occurrere parat. Missis itaque exploratoribus ad contemplandum exercitum Clodouei, non aduertit dolum nuntiorum, qui factiose regi audaciam ex maioribus copiis suscitabant. Huiusmodi erant uerba nuntiorum, cum quereret  ab eis [6 1Kb] , cui exercitus fortior comitabatur. Tibi, inquiunt, tuoque Faroni. Nescius ipse dolose fictum, propter Faronem consiliarium suum quem ille solum posthabitis palatinorum primoribus super negotia regni constituerat,---de quo, cum muneris aut cibi aliquid allatum foret, dicere consueuerat: Sint ista mihi meoque Faroni---regibus igitur congressis, hii dominum suum in ipso conflictu prelii iuxta conuentum deserunt, ipsi per prona fugientes, simulato terrore, hostibus terga uertunt. Comprehensus Ragnacarius occiditur. Proditoribus autem, propter uitiatum aurum, aduersum regem susurrantibus, ille respondisse fertur, tali eos precio meritos, qui dominum suum sponte ad mortem ducunt; hoc illis quod uiuerent debere sufficere, ne detestande proditionis  penas luerent in tormentis [7 1Kb] . Legimus autem in gestis Remorum pontificum , quod rege prefato Clodoueo, ut posterius liquet, a sancto Remigio ac sancto uedasto baptizato cum sororibus simul et cum magno Francorum exercitu, pars quidem magna Francorum, adhuc incredula necdum conuersa, cum isto Ragnacario principe in locis trans Somnam fluuium, id est in urbe Cameraco, in infidelitate aliquandiu morabatur, donec superna gratia disponente, sed Clodoueo triumphante, idem Regnacarius, flagitiorum sectator ac turpitudinum, uinctus a Francis et a suis, ut modo diximus, traditus est et interemptus, omnisque Francorum populus ad Christi fidem per beatum Remigium  conuertitur et baptizatur,] sicut inibi legimus. Sed potius per beatum uedastum credimus; numquam enim sanctum Remigium in nostris partibus uerbum Dei populo predicasse audiuimus, sed ab illo et a rege nouiter baptizato huic nostre urbi ad conuertendam gentem directum beatum uedastum cognouimus; quare illum huius negotii auctorem credimus.

5. Seuitia paganorum et clades cristianorum exprimitur. Igitur propositi operis ratio exigit, patres utriusque sedis stilo prosequi, uel quibus qui ad pontificale solium successere. Porro has duas fuisse matres ecclesie sedes, certa res est, que nunc unius pastoris moderamine reguntur; quod facile ex descriptionibus Dyonisii pape perpenditur, qui uniuersis  prouinciis singulas sedes propriis terminis discreuit; sicut etiam Hincmarus episcopus in suis libris diffinit  . [Nota quod olim Cameracensis et Atrebatensis due fuerant que modo uniuntur. Hec auctor ipse ita in maraine addidit.] Has duas sedes  beatus uedastus, quia post tot infestationes, quas diximus et dicturi sumus, plurimum uastatas repperit, sub uno regimine cohibuit. At uero primos earum patres quedam uetustatis obscuritas a nostra seclusit memoria, immo ea que peccatis exigentibus Galliarum ecclesias paganorum persecutio subuertit; que adeo in cristianorum populum efferbuisse legitur, ut cristiani, qui ea tempestate fuerant, per latibula diuina celebrarent misteria. Si qui autem a paganis repperiebantur, aut uerberibus afficiebantur aut gladio trucidabantur; multi in speleis aut fossis subterraneis  absconsi suffocabantur. Sic obeuntibus sacerdotibus, intermissa sacrorum officia; quicquid ad sacri cultus obseruantiam spectabat, remissum. Incumbentibus ruinis, alii se precipitabant,  alii patrie incendiis exurebantur; paucis tamen usque ad ultimum in suo munere perseuerantibus, atque inuicem se hortantibus, ne in posterioribus ponerent sacre religionis officium, quam salutis presidium. Recte secum agi, si pietati impenderent, quod deberetur necessitati; pulcherrimum, si in patrie sinu sepeliri liceret. Quid enim iuuaret euadere, et superstitem uiuere religioni? Preclarum potius commori pio muneri. Quod si quis, periculi metu, deserat, sacrilegium est, si quis impleat, sacrificium est pie passionis uictoria. Infulati itaque sacerdotes inter suas hostias immolabantur, et amicti sacerdotalibus stolis inter corpora occisorum humi iacebant. Sed nec solum in sacris ministris tanta strages deseuierat, sed et reliquum uulgus miserrima  cede cruciabat. Humana itaque pariter atque diuina maculabantur. Nonne et de his dixerat Dauid: uenerunt gentes in hereditatem tuam, polluerunt templum sanctum tuum, posuerunt mortalia seruorum tuorum escas uolatilibus celi; effuderunt sanguinem eorum uelut aquam in circuitu Hierusalem, et non erat qui sepeliret . Simul enim tunc et gentes uenerunt in hereditatem Dei, que auferrent omnia, et templa Dei polluta sunt manibus impiorum et insepulta iacuerunt cadauera interfectorum, ad escam auium et bestiarum uoracitatem. Effusus sanguis, ut stagnaret in templum, deesset qui sepeliret; quia a uiuentibus in mortuos, a mortuis in eos qui adhuc uiuerent, furor transferebatur. Soluebas Gallia antique feritatis mercedem.  Si quis cesorum stragem recenseat, Babilonios in Hierusalem reuertisse arbitretur. [ Huius persecutionis meminit beatus Hieronimus in epistola de monogamia, dum barbarice persecutionis planctum faceret ad Aggerundiam nobilem uiduam, exhortans eam de perseuerantia uiduitatis, ita memorando inter cetera: »Innumerabiles et ferocissime nationes uniuersas Gallias occuparunt. Quicquid  inter Alpes et Pirineum, quod Occeano et Rheno includitur, Quadus, Wandalus, Sarmata, Alani, Gipedes, Herucli [8 1Kb] , Saxones, Burgundiones, Alamanni, et o lugenda respublica! hostes Pannonii uastauerunt. Etenim Assur uenit cum illis. Maguntiacus nobilis quondam ciuitas capta atque subuersa, et in ecclesia multa hominum milia trucidata. Wangiones longa obsidione deleti, Remorum urbs prepotens, Ambianis, Atrabatus [Nota quod Hieronimus cum aliis urbibus destructionem quoque Atrebatis plangit. Hec auctor in margine], extremique hominum Morini, Tornacus, Nemetes translate in Germaniam. Aquitanie nouemque populorum Lugdunensis et Narbonensis prouincie preter paucas urbes cuncta populata sunt, quas et ipsas  foris gladius, intus uastat fames,« et cetera.]

6. Sanctus uedastus, diuina dirigente gratia in hanc prouinciam deueniens, Clodoueum regem, ob euentum belli minus prosperi ad cultum christiane fidei coactum, ad sanctum Remigium ducit baptizandum. Itaque dum hec tirannica rabies in Christi ecclesiam deseuiret, fuit ciuitas Atrabates sine principe sacerdotii usque ad tempus sancti uedasti. Aecclesia destructa, locus in solitudinem redactus, ferarum habitatio factus est. [ Hic sanctus Dei confessor et egregius predicator, temporibus fortissimi regis tunc temporis Francorum Clodouei, in has diuina dirigente gratia ob multorum salutem peruenit regiones.] Cuius rei ordinem et causam, quantum breuitas patitur, stilo prosequamur.  Porro memoratus princeps fanaticis adhuc tenebatur erroribus inuolutus, [sed erat ei uxor religiosa baptismique sacramentis initiata, Crhothildis nomine ,] filia Chilperici regis, quem Gundebaldus rex frater eius ortis simultatibus interfecerat. Hec christianissima regina regem cotidie blandiebatur, suadens ab idolatrie cultura ad unius ueri Dei cultum conuerti, ut per mulierem fidelem saluaretur uir infidelis . Sed rex regine consilium minus audiebat, quia deorum suorum auxilio fieri estimabat in omnibus [9 1Kb] , que sibi prospere accidisse uidebantur. Anxia de regis potius salute quam de regni potentia regina, ubi salutis consilium regem contempsisse uidet, dari ab Excelso postulat oportunitatis euentum, quo uel  sic rex compulsus salutis sue sumeret occasionem. [ Tullum mox oppidum adiit, audito, ibi beatum uedastum laudabili religione Deo seruire]. Cui cum aduentus sui causam exponeret, et pugne euentum, qui ex deorum inuocatione in aduersum cesserat, ad Christi nomen secundo successu prouenisse notificaret: uir Domini, gratias agens Deo,  qui gentibus regnum suum apperire dignatus est, cepit catholice fidei ministerium regi adnuntiare, et ewangelicis assertionibus instructum duxit ad uenerabilem uirum Dei Remigium, qui tunc temporis Remensis ecclesie arcem tenebat; [ uir ex sapientia uirtutibusque factus, cuius spiritualium uirtutum insignia testatur gens Gallica per eum ad Christum conuersa;  cui etiam Ormisda papa uices suas quondam in Galliis agendas commiserat. uedastus igitur festinantem ad uite fontem deducebat regem. Quo in itinere cuidam ceco ad se clamanti uir Dei lumen reddidit oculorum, non sine admiratione palatinorum procerum, immo etiam regis, quem presentis exhibitio miraculi christiane  fidei feruore accendit. Cernitur usque in hodiernum ecclesia in testimonium uirtutis huius constructa, in qua orantibus et credentibus beneficia prestantur diuina.

7. Beatus uedastus uinum de sicco uase protulit, et a sancto Remigio ordinatus episcopus, claudo uestigium et ceco reddit uisum. Baptizatus itaque rex cum optimatibus suis ad sceptra regni regreditur;  sanctus uero uedastus cum beato Remigio per aliquod temporis detinetur; ad quem nobilium et religiosorum multus [10 1Kb] ob celebrem conuersationis famam fit concursus. Inter quos cum eum doctrine celestis amore familiariter unus pre ceteris uisitare consuesceret, et quadam die uespere incumbente sol ad occasum rueret, noluit uirum absque caritatis uiatico dimittere. Rogatus igitur puer uinum deferre, cum exhaustum omne renuntiasset propter hospitum frequentiam, de fidei diuitiis haud dubius, uinum de sicco uase superexcrescere dedit preciosum. Aduertens beatus Remigius in uirum conuersationis et spiritualium donorum insignia, indignum duxit sideree lampadis lumen clausi sub tenebris, que ad salutem et illuminationem melius luceret  multorum. Fauente igitur rege Clodoueo, per Dei prouidentiam ordinatum episcopum ad euangelizandum Cameraco et Atrebato dirigit urbibus.] Liquet [11 1Kb] ergo, quod rex iste, quanto impensius paternas sedes amauerat, tanto probatioris uite pastorem eo loci delegauerat. Ibi enim preter ceteras sedes, ut paulo superius dictum est , specialius uersabatur; ideoque maiori gratia  ductus, pastorali regimine parochiam ditare conabatur; quippe nullum meliorem quam beatum uedastum et ad ferocem populum edomandum et ad gratiam fidei excitandam arbitratus, per quem ipse fidem catholicam fuerat adeptus. Notandum uero, quod ut supra tetigimus , he due parochie antea gemina episcopali administratione gaudebant; nunc  autem, quia ab hoc sancto pontifice uastate reperte sunt, uno regimine colliguntur [12 1Kb] . [ Qui in Atrebate urbis introitu claudum unum, alterum cecum, clamantes ad se, hunc lucis adempte, illum ambulandi facultate donauit. Introgressus, stupet flenda urbis deiectione. Nam antiquis ferme temporibus sacre eo loci fidei floruisse religionem agnouit; sed propter offensam incolentium, occulto sed iusto Dei iudicio tradita est cum ceteris Gallie uel Germanie ciuitatibus pagano et perfido Hunorum regi Attile urbs quoque illa depredanda. Qui propter animi seuitiam nec sacerdotibus Dei, ut supra defleuimus, nec ecclesiis Dei reuerentiam nouerat impendere, sed omnia quasi tempestas immanissima  ferro uastauit et igni. Perscrutanti, si quod signum ecclesie patuisset, nullum ueteris templi indicium parebat, quia loci situs uepribus et spinis iam inhorruerat, et ubi quondam psallentium chori, ibi lustra ferarum uidebantur. Tandem inter fracmenta murorum diligentius contemplatus, inuenit] aram sancte Dei genitricis Marie, quam, licet inter stragem murorum, tamen inlesam adhuc seruari diuinitus  non ambigit. Qua in re intellexit uir sanctus---nobis quoque intelligere datur---ibi pontificalis cathedre arcem extitisse, presertim cum et Dyonisius papa, quem iuxta chronicorum fidem annis 263 ante Hormisdam papam, qui tempore fuit beati uedasti, constat Romane ecclesie sedem tenuisse, inter ceteras has quoque urbes. Cameracum atque Atrebatum, ascriptas et cum suis parochiis eque distinctas reliquerit [13 1Kb] , cum singulas dioceses circumscriptis finibus ordinauit, et editiores quasque metropolitanas, inferiores uero suffraganeas esse instituit. [Nota quod Dyonisius papa inter ceteras sedes pontificales Cameracum et Atrebatum descripserit. Auctor in marg.]

8. Quod in urbe uienna habita sinodo a beato  Mamerto, uocatus sanctus Remigius pro se sanctum uedastum direxit; ubi cepiscopi inter cetera que tractauerunt, ieiunium quod triduo ante ascensionem Domini agitur, obseruari decreuerunt. [ Reparatis templi edificiis, beatus uedastus circumiacentis prouintie populos ab idolatria cultibus diuinis mancipauit, fana deorum diruens, ecclesias ad summi decoris culmen erigens. Claruit ubique diuine cognitio legis; Christi nomen cunctorum audiebatur in ore. Signa autem et uirtutes, que per eum diuina exhibuit potentia, quia breuitatis stilus non capit, curiosis lectoribus liber uite eius plenius indicat. Huius temporibus habita sinodus uienna urbe describitur, ad quam Galliarum episcopi a beato Mamerto conuocati pene omnes conuenerunt;   ubi et ipsi beatum Remigium, utpote diuinis eloquiis eruditissimum et prestantioris gratie priuilegio facundissimum, uenire petierunt. At uir sanctus senio grauis, cum corporis imbecillitate detineretur, beatum illuc uedastum uicarie sollicitudinis cooperarium direxit  . In ea namque urbe, ut beatus Gregorius Turonensis urbis episcopus scribit in gestis Francorum, tunc temporis inaudita ciues prodigia terruerant.  Hinc enim motu terre maximo, multarum ecclesiarum subita euersione et ruentium palatiorum concussione, grauis animis deiectio incubuerat, instantibus prodigiis, mundi terminum et extremum iudicii diem superuenturum spectantibus. Porro ibi  bestie multe oberrantes, lupi, ursi ac cerui ingressi per portam ciuitatis, homines plurimos deuorantes, hoc per totum annum faciebant. Superueniente sollempni die pasche, sanctus Mamertus eiusdem urbis episcopus cum in ipsa uigilia sacrum misterium celebraret, palatium quoque regale, quod editiore  urbis loco eminebat, diuino igne succensum est. Hanc diuine indignationis animaduersionem ex offensa hominum accidisse aduertentes episcopi, communi consilio decreuerunt seruari ieiunium, quod triduo ante ascensionem Domini usque nunc per omnes Galliarum ecclesias agitur; sicque ipsa tribulatio atque subuersio quieuit.

9. Beatus uedastus de hoc seculo migrauit, cuius exitum columna lucis illustrauit.  Rexit igitur egregius Dei sacerdos uedastus predicte urbis ecclesiam annis circiter 40. Cuius mentionem beatus Remigius benigne recolit in testamento suo ita scribens : Ecclesie Atrebatensi, cui Deo auctore uedastum fratrem meum carissimum episcopum consecraui, ex dono iam dicti pincipis, * id  est Hludowici, quem de sacro fonte suscepi, uillas duas in stipendiis clericorum delegaui, Orcos uidelicet et Sabucetum.  Eius exitum columna lucis uisa a cellula eius ad celum usque conspicue lucis tractu pertingere designauit, quam mox subsequentis obitus sacra illustrauerat dies. Mirum illud, quod inter lacrimantium gemitus in terra psallentium uoces audiebantur in celo. Sepultus est autem in ecclesia beate uirginis Marie, haud procul ab ipso altari, ad australem plagam. In quo loco per aliquot temporis quieuit, quousque reuelante Domino a uiris sanctis Autberto atque Audomaro ad locum, ubi nunc eius memoria fulget, feliciter est translatus, sicut in libro uite eius, et plenius in gestis beati Autberti legitur. In qua translatione beatus Audomarus  receptum corruptile lucis munus fertur reimpetrata cecitate, uitasse. Huius post obitum miracula alias diligens lector inueniet.]

10. [14 1Kb] De homine per aduocatiam sancti uedasti in campum sustentato. Pauca uero, que nostris diebus meritis huius beati confessoris a uidentibus facta accepimus, nequaquam pretereunda estimauimus. In Derniensi  namque territorio quendam ex familia sancti uedasti hominem mali rapinatores, aliene substantiole inhiantes, prauis insimulationibus adorti sunt, et ob hoc suum aduocatum in ius querentes, ipsum quidem hominem ad singulare certamen, quod rustice dicimus campum, prouocarunt. Qui aduocatum suum adfuturum pollicitus  intra huius legis diffiniende terminum, sumpta pera cum baculo, ad cenobium uiri Dei pergere festinauit, causamque proclamans, abbatis aduocatiam implorauit. Abbas autem pro difficultate longi itineris detrectauit ferre suffragium, immo diuinum monuit expectare [15 1Kb] auxilium. Omnino itaque desolatus ad  sua reuertitur, solaque in Domini fisus clementia, susceptam legem refellere nequaquam estimauit. Ergo prescripta die iudicio se representans, aduocatiam Dei et sancti uedasti sibi profuturam assumpsit, nullumque aliud scutum quam peram sibi opponendam fiducialiter ad dirimendam pugnam exclamauit. Factumque est diuina operante clementia, quod ubi obluctator alter diligenter armatus, congressu habito illius inermis peram ingenti ictu percusserit, tanta et tam densa nebula inter eos de ipsa pera statim exoritur, ut neuter alterum uidere potuisset.

11. De homine quoque per sanctum uedastum liberato. In una quoque ecclesia, que in episcopio Leodecensi sita, in honore sancti uedasti colitur, raptor quidam pessimus compositis fraudulenter calumniis  hominem cepit, nexisque post tergum manibus et fune ascellis supposito, torquendum durius abducebat. Quem mox celitus emancipatum respiciens, equo desiliit, illumque per se fore solutum quoquo modo existimans, male uerberatum iterum artius uinculauit. Equoque ascenso, repente quoque laxatum intuitus, cum furore etiam per comam arripuit, uerberibusque affectum, tertio per genitalia obligauit. Nec longum uero, dissolutum respexit, sicque tandem deuictus, diuine potentie cedendum estimauit. Hoc autem meritis sancti uedasti a Deo concessum nemo qui dubitet.

12. Post uedastum successit Dominicus, postea uedulfus, deinde beatus Gaugericus. Beato uedasto  ad pontificale solium Dominicus successit, cui uedulfus. Ab isto ceterisque successoribus eius Camaracensis ecclesia specialem principatus aulam accepit, que sacerdotali regimine multo ante tempore, sicut et Atrabatus, uacarat, ex quo Galliarum quoque ecclesias barbarice persecutionis cedes uastauerat. Sed non idcirco iure quis dubitabit, an huic ecclesie aliqui ante prefuissent rectores? cum hoc ex descriptionibus Dyonisii pape facile datur intelligi, ut superius  expresse ostensum est [16 1Kb] ; uel quod Clodio rex Romanos, quos ibi christianos inuenerat, interfecerit. Huius uedulfi episcopi licet aliqua forte memoranda gesta fuissent, incertum tamen, an desidia an raritate scriptorum, quibus sepe multa silentio consenescunt, ad nostra  usque tempora superstite fama non durarunt; preter quod in gestis beati Gaugerici  , qui ei successit ad pontificatum, legimus, illum rebus humanis exemptum ad meliora transisse. Per quod datur intelligi, non eum huiusmodi meriti fuisse, cui supplicia pro culpa, uerum premia reddantur pro innocentia, quod est ad meliora transisse.

 [13. (u. Gaug. [ De Bertoaldo episcopo. Post excessum beati Gaugerici successit in sede pontificali Bertoaldus, ex Francorum, nobilitatis prosapia, uir apostolicus ac dote uirtutum preclarus. Hic amore ac ueneratione beati Gaugerici ductus, qua semper ut filius flagrabat, in cubiculum sancti uiri, unde animam ad celos emisit, lectum suum constratum locauit, non presumptione lubrici animi, sed certus, quia hunc locum nulle aduerse partis fantastice insidie uexarent, quem uir tantus sui obitus casu dicauit. In quo cum aliqua nocte pausaret, apparuit illi per uisum beatus Gaugericus, blande quidem ac leniter alloquens, ut promptius emoto lectulo presumptionis culpam meminisset piare, si propicium sibi eum habere uoluisset. Mox  ille summoto lectulo, quod iussum fuerat expleuit, et in eodem cubiculo altare Domino in memoria [17 1Kb] beati Gaugerici dedicauit, pigneribusque sanctorum conpositis, diuinis cultibus aptauit; ubi usque in hodiernum celebratio sancta peragitur, immo et Deo uota soluuntur.

14. Interfuit sinodo Bertoaldus episcopus cum sancto Arnulfo et multis aliis; ubi necessaria ecclesie tractata sunt . Reperimus etiam in gestis Remorum episcoporum , quod ipse Bertoaldus episcopus interfuit sinodo, quam Sonnatius Remorum episcopus celebrauit, cum Teoderico Lugdunensi, Sinduflo uiennensi, Sulpitio Bituricensi, Medegiselo Turonensi, Senoco Elosanensi, Leontio Santonensi, Modoaldo Treuerensi, Chuneberto Coloniensi, Richerio  Senonensi, Donato uesontionensi, cum multis etiam aliis episcopis, quorum nomina breuitas neglexit. Reperitur quoque sanctus Arnulfus interfuisse Mettensium presul. In qua sinodo multa leguntur utilia constituta, de rebus scilicit ecclesie, qualiter tractande sint. De clericis uidelicet, si qui rebellionis ausum sacramentis se aut scripture coniuratione constrinxerint, atque insidias episcopo suo callida allegatione confecerint; ut si admoniti emendare contempserint, gradu proprio omnino priuentur. Item si quis iudex cuiuslibet ordinis clericum publicis sanctionibus inclinare presumpserit, aut pro quibuslibet causis absque conscientia et permissu episcopi distringere, aut contumeliis uel iniuriis afficere presumpserit, communione priuetur. Item si  quis homicidium sponte commiserit, et non uiolentie [18 1Kb] resistens, sed uim faciens impetu hoc fecerit, cum isto penitus non communicandum; sic tamen, ut si penitentiam egerit, in exitu communionis uiaticum non negetur. Item si clericus proficiscens de ciuitate ad alias ciuitates uoluerit aut prouincias pergere, pontificis sui epistolis commendetur; quod si sine  epistolis profectus fuerit manifestis, nullo modo recipiatur. Item si quis in quolibet gradu uel cingulo constitutus aut potestate suffultus, decendente episcopo res cuiuslibet conditionis in domus uel agros ecclesie positas ante reserationem testamenti uel audientiam ausus fuerit occupare, uel ecclesie repagula effringere et supellectilem infra domum ecclesie positam contingere uel scrutari presumpserit, a communione christianorum penitus abdicetur. Item ut clerici cuiuslibet ordinis neque pro propriis neque pro ecclesiasticis causis aliter adire debeant forum, nec causas dicere audeant, nisi quas cum permissu et consilio episcopi agere eis fuerit omnino permissum. Item uiduas, que se Domino consecrari petierunt, uel puellas Domino consecratas, nullus  neque per auctoritatem regiam neque qualicunque potestate suffultus aut propria temeritate, rapere uel trahere audeat. Quodsi utrique consenserint, communione priuentur. Preter hec etiam alia multa tractata sunt, que licet satis utilia, tamen breuiloquio gaudentes, pretereunda estimauimus.

15.  Isto presule fur in basilica sancti Gaugerici, sancto Gaugerico intimante, comprehenditur. Sub huius tempore fur quidam intempesta nocte basilicam sancti Gaugerici ingressus, sacrum uiri sepulchrum, quod miro artificii opere auro et gemmis renitebat, spoliare cupiebat. At uir Domini ianitori suo per uisum apparuit, memoriamque suam a latronibus temptatam intimauit, denuntians, ut captum furem sine lesione abire permitteret. Sicque  factum est.

16. Subnectitur Ablebertus siue Emebertus, ex sancta stirpe progenitus. Post Bertoaldum successit beatus Ablebertus qui ita in catalogo episcoporum nominatus, ab incolis uero et uicinis Emebertus dicebatur  .  Hic ex Bracbatensi pago oriundus, parentibus siquidem et uite et generis dignitate clarissimis, patre uidelicet Witero comite, sancto uiro, atque Amulberga matre editus est. Cuius etiam quattuor sancte sorores fuerunt he: Reinildis, Sarachildis, Ermenlindis, beatissima quoque Guodila, iunior etate, sed non minus prestantior sanctitate. Que profecto antequam nata, ab angelo beatissime matri nunciata, dies suos bonis operibus uincere  studuit, multisque uirtutibus et miraculis, ut ipsius  uite liber editus insinuat, coruscauit. Qui etiam liber Ablebertum pontificem et mira sanctitate clarum protestatur, et morum ingenuitate conspicuum; quod nec dubitandum, presertim cum et tam sanctis et tam magnificis natalibus ortum  . Hic nimirum prelibate sororis, id est Guodile, iam triduo sepulte, tumulum a latrone pestifero uiolatum audiens, ingemuit, latronemque anathematis uinculo innodauit; immo etiam exerta inprecatione, ut signis fatentibus saltem posteros non lateret, obtinuit; hoc modo sane, ut si uir esset, claudus uel quolibet modo debilis fieret, si femina, uitio quod uulgo dicimus gutteriam  , semper non careret. Et hoc mirabile dictu; namque omnem ipsam progeniem hec ita postea habere, liber ipse fatetur. Unde datur intelligi, uirum  altioris meriti extitisse.]

17. Hic ad Martinas sepultus est, sed ad Milbodium translatus [19 1Kb] . Fuit autem huic, ut ferunt, predium, quod Martinas  dicitur, familiis quidem et rebus circumfluis locupletissimum, de quo Dei genitricis ecclesiam  heredem fecerat, sed, nescimus qua causa nisi infestatione paganorum, amiserat. Hic superueniente die sue uocationis, in eodem pago, uilla uidelicet quam loci habitatores Ham  dicunt, defunctus, migrauit a mundo; illucque sepultus, deinde ad Martinas deportatus, postea uero ad Melbodium translatus, ibique nunc quiescens, resurrectionis diem expectat.

[18.  De sancto Autberto.  Post hunc in sede pontificali beatus successit Autbertus   , uir egregius et uite merito conspicuus, temporibus Dagoberti regis Francorum. Qui pro familiaris amicitie gratia, qua eum singulariter amabat, fratribus qui in ecclesia beate Marie famulabantur, ubi uir Dei pontificalis cathedre fungebatur officio, unum regalis munificentie fiscum donauit, quem Oneng  ab antiquo dicebant. Huius beati uiri gesta pro raritate scriptorum non plene patuerunt, preter quod in gestis sanctorum qui ipsius fuere temporibus, pauca repperimus, in quibus celebri memoria ipse recolitur, de quibus aliqua breuiter narramus. Puerum quendam  ex sacris fontibus susceptum et sacris literis traditum, cum attentius ad sacros ordines promouere meditaretur,  fallentibus uerbis deceptum, diabolus ad  exteriora retraxit. Qui adsumptis sibi nequissimis et seditiosis hominibus, cepit uiatores infestare, trahere, spoliare. Qui cum his studiis attentius insisteret, et uir beatus eius ruinam defleret, forte unus ex conplicibus suis raptus ad supplicia  , iuueni cui dabatur hec uidisse magnum incussit horrorem. Cui post horrendam uisionem angelus de celo apparens, protestatur talibus eum quoque suppliciis debitum, pro eo quod uirum Dei Autbertum reliquisset. Hoc terrore correptum iuuenem uir sanctus recepit, aluit, et ad sacerdotium usque promouit. Cuius multa in libro uite eius miracula usque in presens, si cui est otium, inueniet.

19.   Quod S. Gislani ecclesiam consecrauit, sanctum uincentium excoluit, sanctam Waldetrudem  et sanctam Aldegundem uelauit . Sub eodem fere tempore beatus Gislenus ab Athenis digressus, dum ortis simultatibus apud beatum Autbertum accusaretur: ille aduertens simulationis causas, non solum non condempnandum estimauit, sed cum magna ueneratione suscepit, ecclesiamque quam idem sanctus Gislenus construxerat, adsumpto secum beato Amando, in honore apostolorum consecrauit. Hic beatum uincentium, qui ante Madelgarius dictus est, cum uite secularis actibus occupatus teneretur, et militaribus negotiis et regii generis coniugio esset nobilis, in tantum diuini amoris feruore accendit, ut militie cingulo postposito, laxoque coniugio, monastico habitu sumpto, sub sancte conuersationis regula se constringeret. Cuius uxor, beata scilicet  Waldetrudis, adsumpta sibi germana sua, que uirginitatis propositum Domino dicarat,---he ambe sumptis a beato Autberto sacris uelaminibus, hec in monte qui dicitur Castrilocus  , illa in loco qui dicitur Melbodium  , diuinis se cultibus usque [20 1Kb] ad finem exercuerunt. Erat uero in Melbodio monasterium a beata Aldegunde constructum, quod beatus pontifex in honore beate uirginis Marie et sanctorum apostolorum consecrauerat, adhibitis secum uiris religiosis, quos uite ipsius liber editus insinuat [21 1Kb] .

 20.   Sanctum uedastum leuauit. Atrebato etiam in honore beate Dei genitricis Marie ecclesia fuerat dedicata, in qua pontificalis apicis thronus habebatur. In hac beatus uedastus, cuius supra  meminimus, haud procul ab altari, uerso ad australem plagam sepulchro, quiescebat. Quem beatus Autbertus, designato sibi ab angelo edificandi oratorii loco, et fundata ecclesia, adhibito secum beato Audomaro Terwanensis urbis episcopo, transtulit. In qua translatione idem beatus Audomarus, cum esset cecus, receptum lumen paruipendens, amissam subito cecitatem reparauit; ubi in memoria presentis seculi [22 1Kb] ecclesia constat adhuc in honore beati Autberti constructa. In loco uero diuinitus designato uir Domini monasterium construxit, et ex  rebus suis ecclesie in usum famulantium pro rerum oportunitate donauit. Cuius rei seriem libellus uite eius plenius ostendit. Beatus uindicianus, qui ei successit in episcopium, existentibus causis abbatiam Theoderico regi donauit, retento sibi pastoralis priuilegio regiminis. Beatus uero Autbertus, populo suo ad cultum dominice fidei mancipato, feliciter clausit diem, sepultusque est in ecclesia beati Petri  , que extra muros urbis Camerace erat edificata; nunc autem, ampliatis menibus et monasterio meliorato, intra menia urbis [23 1Kb] ipsius quiescit.

21.   uinditianus episcopus successit, et de martirizato S. Leodegario. Post eius excessum  beatus uinditianus eiusdem ecclesie sedem regendam suscepit temporibus  Theoderici regis, filii Clodouei ex Bathilde prudentissima regina. Hic Theodericus post Clotharium fratrem, qui prior in regnum patris cum Badhilde matre successit, summam regni suscepit, renitentibus plurimis ex Francorum principibus, maxime propter Ebroinum, qui maior domus regie illis permolestus erat. Unde consurgentes aduersum Theodericum et Ebroinum, utrosque, tonsis capitis crinibus, in Burgundia Luxouio monasterio recludunt, et Childericum tertium fratrem, qui in Austrasiis partibus imperabat super cunctum regnum suscipiunt;  sanctum uero Leodegarium Augustidunensem pontificem super domum regis constituunt. Sed non multo post Franci, regem propter leuitatem et [24 1Kb] insolentias suas non ferentes, coorta seditione eum interfecerunt; sicque Theodericus in regnum, Ebroinus uero in priorem gradum restituitur. Qui nequissimis doctus consiliariis, estimans se memorati pontificis factione ab antiqua potestate deiectum, crudelissimis eum tormentis affecit, et in territorio Atrabatense transductum decollari fecit in loco qui dicitur Silua sancti Leodegari  , sepultusque est in uilla que dicitur Sercin  , que est in confinio Cameracensis episcopii et Morinensis [25 1Kb] .

22.   De corpore huius martiris episcopis Ansoaldo, Hermenecario, et sancto uindentiano  [26 1Kb] contendentibus, sorte Ansoaldus habuit. Nec mora, miraculorum eius fama circumquaque diffusa, ad palatium regis usque celebriter innotuit. Ubi tunc forte inter ceteros proceres Ansoaldus Pictauensium et Hermenecarius Augustidunensium episcopus, sanctus quoque uindicianus aderant. Quorum primus sancti martiris corpus monasterii quodam et consanguinitatis priuilegio uendicare cupiens, alter uero episcopatus iura preferens, tertius, id est beatus uinditianus, locum martirii et sepulchri, quem in diocesi sua Deo uolente martyr susceperat, contestatus, hanc inter se non improbandam disceptationem confecerant, donec ex sententia ceterorum pontificum tribus epistolis horum trium nominibus subscriptis et confuse sub palla  altaris obtectis, factaque in commune oratione, Pictauensi episcopo ex indiciis sanctum corpus deberi declaratum est.

23. [27 1Kb]  Miraculum de sancto Amato, quod tempore sancti uindiciani presulis contigit Cameraco. Sub huius quoque pontificis tempore in hac nostra ciuitate quoddam contigit mirabile, quod huic operi necessarium duxi inserere.  Ea namque tempestate, dum prefatus rex Theodericus in sanctos Dei seuiret, diabolica agitatus stimulatione sanctum Amatum Senoniensis ecclesie presulem exilio religandum deputauit; longeque ab illis partibus, in municipio uiromandensi quod Perrona  uocatur, sub custodia admodum reuerentissimi uiri Ultani abbatis mancipandum destinauit, scilicet ut quem ferro non audebat perimere, longa saltem exilii tribulatione maceraret. Sancto igitur Ultano de medio facto, timens rex impius, ne sanctus presul repatriaret, elegit quendam uirum nomine  Mauruntum Adalbaldi ducis atque sancte Rictrudis filium, quem Perronam direxit, atque ut beatum presulem alias secum digne custodiendum duceret, imperauit. Siquidem preclarus Dei athleta huiusmodi precepto parere non distulit, sed quod iussum fuerat, quantocius properans, exulem sanctum honorifice tractando secum inde adduxit. Illis ergo ad Austreuandensem pagum tendentibus, contigit, ut refocillandi gratia Cameracum diuerterent ad urbem. Ubi ceteris circa ministerium satagentibus, beatissimus presul, parti quam Maria testante Domino optimam elegit, semper intendens ecclesiam sancte Dei genitricis et uirginis Marie haud longe ab hospitio subintrauit, ibique quantum Domino carus erat, euidentissime claruit. Intranti enim,  ut in umbris solet, lumen oculorum solis claritate perculsum obtunditur. Unde ipse minus perspicax, radio solis, qui per foramen parietis infulgebat, pro seruo usus est; quoniam fatigatus itinere, materiale onus, ut spirituale leuius adsumeret, deponens, cappam suam atque manicas suas radio solis tanquam ibi protense ferule ignoranter iniecit. Que sol ipse suscipiens, dum orationi prostratus incumberet, famulando sustinuit. Dispositis interea que domi necessaria erant, beatus Mauruntus sancti uestigia subsecutus, cum ecclesiam introisset et exuuias sancti de sole pendere deprehendisset: Deumque mirabilem glorificando predicans, tanti uiri pedibus se prostrauit, suamque ignorantiam accusans, si quid in eum peccasset, ueniam postulauit.  Non enim illi antea competenter seruierat, utpote quem tanti meriti apud Deum fuisse nondum nouerat. At mitissimus presul clementer [28 1Kb] indulsit, et non multo post uiribus resumptis, iter quoque resumunt quod ceperant, laboremque suum diuini sermonis dulcedine lenientes, Hamaticum  deueniunt. Quo in loco diutissime commorantes, non minimum profecerunt. Relicto denique Hamatice cenobio, sacer presul educitur, Broilumque  perductus est. Ipse uero iuxta basilicam cellulam sibi fabricari precepit, intra quam quandocumque oportunum erat sese continens, uigiliis, orationibus atque ieiuniis incessanter corpus fatigauit, usque  dum tam egregium militem Dominus de terris ad celos euocauit .

24.   Quod tempore huius sancti uiri uirgo Dei Maxelendis martirizatur, percussorque execatur. Sub hoc fere tempore quedam uirgo in territorio Cameracensi, nobilissimis orta natalibus,  circumuenta est a quodam iuuene non ignobilis generis, sed ignobilis animi, ut eius coniugio iure matrimonii copularetur. Que dum nec auro aut gemmis nec ullo ornamentorum genere frangi potuisset, quominus uirginitatis propositum laxaret, et more nobilium feminarum uiro potenti iungeretur, nec parentes suos super huiusmodi consilium audire nollet; desperato iuuenis amore captaque oportunitate, qua puellam paternis edibus solam posset offendere, assumpta secum nefandorum turba sociorum, domum omnem circumuallarunt, et facta irruptione domum omnem perscrutati sunt; tandemque loculum in quo uirgo latebat curiosius contemplantes, inuentam uiolenter traxerunt usque ad locum ubi nunc constructa est basilica in honore omnium sanctorum, precipue  quidem sancti uedasti, necnon et ueneratione ipsius sacre uirginis. Tunc funestus carnifex, dentibus frendens, euaginato gladio percussam interfecit. Qui mox ut sanguinem uirginis uidit, iusto Dei iudicio cecus factus est. Sepultaque est in basilica beatorum apostolorum Petri et Pauli sanctique Sulpicii confessoris, que constructa est in uilla que uocatur Pomeriolas  .

25.   Quod beatus episcopus uirginis corpus ad locum interfectionis retulit, et Harduinus lumen recepit. Triennio uero expleto post passionem eius, quedam matrona nobilis, nomine Amaltrudis, uoce diuina commonita est, ut beatum uindicianum Cameracensem episcopum adire deberet, ut ipse  cum clero suo ac plebe uicina sacrum corpus ad locum interfectionis cum summa ueneratione referret, quia locum illum Dominus signis et miraculis clarificare disposuerat. Quod beatus pontifex, mox ut referentis uerba audiuit, implere curauit. Porro Harduinus, qui eam interfecerat, licet miserrime et cum ignominia, adhuc in cecitatis sue tenebris uiuebat. Qui ut sacrum uirginis corpus ad locum memoratum referri audiuit, dampnans et recognoscens peccatum suum, obuiam corpori se iubet duci, et ante feretrum se prostrauit. Ad quem mox ut sacri corporis baiuli peruenerunt, lumen recepit; currensque ad episcopum, narrauit quanta sibi acciderant. Ex presentis igitur occasione miraculi episcopus uerbo dato ad populum, sanctum corpus  in ecclesia supramemorata sepeliuit .]

26.  Quod super res Atrebatensis ecclesie S. Marie priuilegium a Iohanne papa confirmari obtinuit. Hoc autem scriptum repperimus, quod uir  Dei uenerabilis episcopus sancte Dei genitricis ecclesiam Atrebatensem ex rebus propriis una etiam cum rege Theoderico augmentans, uillis, ecclesiis, terris, molendinis ceterisque subsidiis ampliauit, atque in generali placito residente rege prefato, seculares ac iudiciarias potestates per pontificalem auctoritatem, presentibus quidem multis cepiscopis cum rege etiam iam dicto astipulantibus, scripto priuilegio et a Iohanne papa confirmato, ab illa ecclesia omnes penitus exclusit. Quod priuilegium tale est: » Sancto et uniuersalis ecclesie prouisori beatissimo Iohanni pape Romano episcoporum episcopo, uinditianus seruus seruorum Dei minimus, in Christo Domino quicquid felicius. Notum sit paternitati uestre seu omnibus sancte  Dei ecclesie prolibus, si aliquid de rebus nostris locis sanctorum uel in substantia pauperum conferimus, hoc nobis procul dubio in eternam beatitudinem retribui confidimus. Nos quidem de tanta misericordia et pietate Domini confidentes, in conuentu uenerabilium episcoporum nostrorum coram rege pissimo Theoderico in generali placito, hanc epistolam roborauimus, roboratumque in perpetuum fore optamus. Lex priscorum quoque exposcit auctoritatem, ut quicumque uoluerit de rebus suis propriis uendere, cedere, condonare, suum strumentum secundum legem Salicam licentiam habeat alligare. Quapropter nouerint omnes fideles, presentes ac futuri, pontificali auctoritate hoc episcopale priuilegium constructum a memorato rege Theoderico, ut inuiolabiliter  conseruetur ab hodierno die et deinceps. Per pontificalem auctoritatem omnes seculares et iudiciarias potestates excludimus omnemque clamorem et omnem inuasionem ab ecclesia sancte Marie Atrebatensis ciuitatis; sed ut liceat canonicis Deo inibi famulantibus ex hoc et in reliquum tempus quiete uiuere, ab omni mundano strepitu sequestramus. Si autem talis extiterit causa, ut successores nostri precaria uel beneficia de rebus ad clericorum usum pertinentibus patrare maluerint, hoc interdicimus. Interdictu etiam anathematis et pontificali auctoritate stabilimus, ut ipsum monasterium cum his uillis, Belrenio  , Medoniuilla  inter has duas uillas mansos 60, culturas 11, ecclesias 2 cum omni  dote et omnibus appenditiis, Aquis [29-30 1Kb]  in pago Atrebatense cum ecclesia et dote seu omnibus appenditiis, Friscinicurte  cum omnibus appenditiis, Batzala  cum ecclesia et omnibus eius appenditiis, Berleta  cum omnibus appenditiis, Squauia   cum ecclesia et dote et omnibus eius appenditiis, Ors  cum omnibus appenditiis, Sautscido  cum suis appenditiis, Radoniuilla  cum molendino uno super Crientionis fluuiolum  , alio molendino in Dominica curte  , Maraculo  , cum integritate, ecclesia cum dote, decimancula [31 1Kb] in Rodulfi curte  , similiter in uinziaco [32 1Kb]  , ex hodierno die et in reliquum tempus sit in potestate canonicorum in ipso monasterio Deo seruientium. Nec aliquis presumat ex his que diximus, que memoratus inclitus rex de rebus propriis et de aliis per regale preceptum eidem loco delegauit ad opus clericorum, inferre aliquam molestiam, sed liceat eis quiete omnia possidere, quo ualeant liberius pro pace sancte Dei ecclesie et uita regis et coniugis ac  filiorum ac statu regni, Domini clementiam exorare. Si quis uero obseruator huius priuilegii a nobis [33 1Kb] editi extiterit, accipiat mercedem a Domino, et benedictionem a uobis et ab omnibus nobis in presenti uita, et in futura uitam eternam, amen. Qui uero nostre auctoritati paruipenderint, et hanc pontificalem auctoritatem manu nostra roboratam infringere uoluerint, inde dirigimus ad uestram clementiam, ut quod a nobis roboratum est, stabile permittatis non solum a uobis, sed ab omnibus nostris episcopis qui sunt erga uos. Deus omnipotens, qui cathedra unitatis doctrinam posuit ueritatis, faciat uos memorem intellectoremque sui, placeatque uobis propter cum in orationibus uestris meminisse etiam mei.«---At ille: »uindiciano cum cepiscopis degentibus Galliarum  finibus fraternam uisitationem et paternam benedictionem. Audite sententiam quam dico. Si quis de successoribus uestris, uel comes seu cupiditas iudicum aut ulla opposita persona, hanc donationem uel confirmationem, quam pro Dei intuitu et amore diuino fieri uel firmare decreuistis, minuere aut a loco distrahere maluerit: apostolica sententia damnamus, et per pontificalem auctoritatem a liminibus sancte Dei ecclesie sequestramus, et a cetu supernorum segregamus, et a regno Dei excludimus: sancti Petri Christi ianitoris atque clauigeri celestis regni interdictu interdicimus, et cum Iuda traditore domini nostri Iesu Christi sorte permittimus, ut in die iudicii cum diabolo et ministris eius, luctu quatiente,  inferno perfruantur sine gaudio. Amen. Ego Iohannes papa hoc priuilegium a mea paruitate editum firmaui ac roboraui. Ego Marinus uicarius sedis apostolice firmaui ac roboraui. Ego Andreas episcopus subscripsi. Ego Bonibertus episcopus subscripsi. Ego Laurentius episcopus [34 1Kb] subscripsi. Ego Pedelbrandus episcopus subscripsi. Ego Nautor episcopus subscripsi. Ego Hilarius episcopus subscripsi. Ego Constantius episcopus subscripsi. Ego Martinus episcopus subscripsi. Ego Christophorus episcopus subscripsi. Ego Thomas episcopus subscripsi. Ego Felix episcopus subscripsi. Ego Audoinus archiepiscopus subscripsi. Ego Austregisilus episcopus subscripsi. Ego Rauengarius episcopus subscripsi. Ego Siluinus episcopus subscripsi. Ego Leodegarius ab  impio iudice Ebroino cathedra Augustidunense depositus scripsi et subscripsi. Data 8. Idus Maii, anno 7. regni domini nostri Theodorici regis, indictione 2 . Ego uinditianus episcopus iussu domni Theoderici regis et rogatu Iohannis summi pontificis scripsi et subscripsi.«

27.  Quod uir Domini uinditianus, adhibito secum S. Lantberto, in uilla Hunolcorth ecclesiam consecrauit. Preterea uero idem prefatus pontifex uinditianus in uico qui, a sede Cameracense fere septem milibus distans, uocabulum Hunolcurt  ab antiquis accepit, monasterium, accersitis secum non paucis cepiscopis unaque etiam beato Lantberto Leodecense martire preciosissimo, ad laudem Dei et uenerationem sancti Petri consecrauit, ibique clericos  et sanctimoniales constituit. Postea uero uir Domini in uilla Sauia  , suo uidelicet predio, in oratorio quidem sancti Martini aliquandiu conuersatus, sacris operum indiciis non parum claruerat, creberin isque collocutionibus, exhortationibus, apostolicis predicationibus, multos inibi ad normam uite salubris exequendam excitauerat [35 1Kb] .  ueterem uero kartulam in archiuo ecclesie sancti Huntberti repperimus, quam sub presentia et fauore huius sancti pontificis ipse uir sanctus tunc temporis abbas, de uilla Maceriis  scripsit, ita se habentem [36 1Kb] : »Anno 12 regni domni nostri Childerici gloriosi regis, 15. Kalendas Aprilis [37 1Kb] . Ego in Dei nomine Chonebertus [38 1Kb] , etsi indignus peccator, cogitans de  Dei timore uel eterni boni retributione seu abluendis meis peccatis; quia dicit Scriptura: »Facite uobis amicos de mammona iniquitatis, qui uos perducant in eternas mansiones sanctorum;« rursumque dicit: »Facite uobis saccos elemosine qui non ueterascunt [39 1Kb] «---iccirco dono, quod imperpetuum donatum esse uolo, ad sacrosanctum monasterium quod uocatur Maricolas, quod uir illustris Huntbertus [40 1Kb] quondam suo opere construxit, ubi ego ipse indignus peccator abbas preesse uideor [41 1Kb] , consecratum in honore sancte Marie matris Domini nostri Iesu Christi et sancti Petri et Pauli apostolorum uel reliquorum dominorum qui in ipsa basilica uenerantur, situm in pago Fanomarcensi  super fluuiolum qui uocatur Helpre  : hoc est [42 1Kb] partem  maximam de possessione nostra in uilla nuncupata Macerias, sita in pago Laudunensi super fluuium Iseram, quam de auia mea Deo sacrata Audeliana [43 1Kb] quondam dato precio per uenditionis titulum comparaui, hoc est mansos dominicos, ubi ipsa Audiliana mansit, uel postea nos edificauimus, et terrationes  , et seruos et ancillas illos et illas. Hos igitur mansos cum terris concidis et pascuis in integrum per hanc seriem epistole nostre donationis, quam Ulfinum notarium scribere rogauimus, ad ipsam basilicam sancte Marie Mariculis  constructam, a presenti die tradimus ad possidendum. Hec omnia supra nominata ad ipsum monasterium delegauimus, ut ipsi monachi uel successores nostri in suo iure uel dominatione a presenti die recipiant ad possidendum,  tam in terris quam domibus, edificiis, mancipiis, uineis, siluis, pratis, pascuis, aquis aquarumque decursibus, absque ullius iudicis interpellatione [44 1Kb] ; habeantque in sua potestate tenendi, dandi, uendendi, commutandi, uel quod exinde uoluerint faciendi. Propterea in ista epistola definimus, ut nulla altera [45 1Kb] ratione calumnia in postmodum inter ipsos seruos Dei uel heredes nostros non adcrescat. Si quis uero post nos, quod futurum esse non credimus, si aliquis de heredibus nostris aut quelibet opposita persona contra hanc donationem nostram, quam fieri rogauimus, uenire aut infringere uoluerit: primitus iram trine maiestatis incurrat, et sit anathema, et deleatur nomen eius de libro uiuentium  celesti, et cum iustis non scribatur, sed sit consors  Iude Iscariotis qui Dominum tradidit [46 1Kb] , et si emendare noluerit, mutet Deus sensum eius et in illo iudicio recipiat quod Ananias et Saphira receperunt in presenti, et insuper inserat cogenti fisco auri libras decem, et decem argenti pondo coactus exsoluat [47 1Kb] . Nec si quid repetit, nichil [48 1Kb] ualeat uindicare, et merces nostra inantea proficiat ad salutem. Et si aliqua strumenta, aut anterioris aut posterioris quolibet ingenio uel argumento, de nomine nostro in propinquis meis uel extraneas personas fuerit ostensus aut ullo unquam tempore apparuerit, falsarius esse cognoscatur, et inanis permaneat. Sed [49 1Kb] presens donatio a me facta omni tempore firma et inuiolata permaneat, stipulatione subnixa idoneorum testium, domni uidelicet uindentiani episcopi, et  Fulberti mei fratris, sed ill. ill. [50 1Kb] Actum Maricolis, Ipse tamen Chonebertus [51 1Kb] , etsi peccator, abbas, propria manu confirmo.«

28. Sepultus est in monte S. Eligii. De uita huius beatissimi pontificis atque gloriosissimi confessoris Christi pauca retulimus, que aut pro raritate et ignauia scriptorum neglecta putamus, aut pro seditionibus procellosis quibus sanctas Dei ecclesias semper naufragasse supra diximus , scripta disperiisse credimus. Quod profecto minime est dubitandum. Fieri enim potest ut, cum tantis subuersionibus ecclesiarum una etiam uolumina, quibus series uite et miraculorum huius sancti uiri continebatur, auris quidem ridentibus  , disperirent. Quoniam uero pro supramemoratis causis existentibus  incertum est etiam quanto uidelicet tempore ecclesiam Camaracensium rexerat, et que persone eius funebritati  interfuerant: ideo ex his melius est silere quam fabulosum quid conficere. Hoc autem pro certo audire sufficiat, quod ad remunerationem sui laboris die obita 5 Idus Martii  migrauit ad Christum, sepultusque est in basilica, in loco uidelicet qui dicitur Mons sancti Eligii, ubi quondam ipse, cum egrotaret apud Brosellam  , diecesis sue territorium, iussit se transferri, pro eo quod ibi beatus Eligius habitationis sue fecerat diuersorium, cui beatus uindicianus familiari usu dilectionis inheserat.

29. Clericus quidam tumulo sancti uiri nescienter  insultans, lumine priuatur, et item illuminatur. Post  multum temporis, cum iam Dominus sanctum suum mirificari disponeret causa, interuenit que signis euidentioribus iacentis merita manifestaret. Erant Atrebati nobilium uirorum filii, literalibus disciplinis sub magistro erudiendi. Et tempus aduenerat quo ipsi pueri, ab eodem magistro rogati, ad scriptoriam artem liquorem facere deberent. Locus autem, quo uir Dei sepultus quiescebat, iam uepribus et spinis plenus erat, nec habitator inibi erat, pro eo quod gentilium infestatione locus ex multo tempore desertus fuerat. Huius rei, quam narro, testes usque ad nostra tempora superfuere. Supramemorati namque clerici  cum circumiacentis nemoris spineta lustrarent, ad basilicam forte diuertunt. Ubi dum hi, quibus altior mens fuerat,  orassent, iuniores situm interioris ecclesie curiosius contemplabantur. Unus autem ex his ad tumulum uiri Dei incautius accedens, sicut terra dehiscens a summo usque deorsum rimam fecerat, ille arrepto sarculo cepit speluncam quasi insultans fodicando pertemptare. Qui statim cecitate percussus, cepit palpando ducem querere, ducem clamare. Exterriti qui aderant subita euentus immutatione, magis sibi quisque timebat, ne percussi simili sententia plecterentur. Sciscitantibus autem priuati causam luminis, respondit, ex insultatione temeraria, quam tumulato intulerat, sibi misero hoc accidisse. Inuento igitur salutaris remedii consilio, puerum capitis sui deditione  tante animaduersionis iram placare suadent. Sicque factum est; mox lumine  recepto, puer haud mediocriter castigatus rediit.

30. Ubi Fulbertus episcopus sanctum corpus beati uinditiani honorifice leuauit. Huius itaque miraculi fama per uicinam regionem pertonuit, plebemque longe lateque super uenerationem tanti uiri excitauit. Qua etiam Fulbertus pontifex attonitus, qui post illum 15us in episcopio extitit, sanctum corpus leuare disposuit, et honorifice in locello lapideo conditum repperit . Suum autem archidiaconum, ut ferunt, Honoratum iuxta quiescentem intactum reliquit.

31. Ubi meritis sancti uinditiani cecus illuminatur. Erat preterea in territorio Attrebatensi mulier habens unicum filium, cui, patentibus oculis, lux ipsa  multo ex tempore negabatur. Hunc mater secum adsumptum ad sepulchrum beati uinditiani conduxit; ubi perductum super altare cereum offerre fecit, ipsaque paululum oratura prosternitur. Manifesta Dei uirtute puer lumine recepto, recto itinere cepit regredi, nichil hesitans et uie ducem non requirens.

32. Item quedam mulier ceca uisum recepit. Mulier item quedam in territorio Pontico erat non  ignobilis, sed priuato lumine debilis; que paratis uiaticis, proficisci Romam ad limina apostolorum pro recipienda salute disposuerat. Nocte igitur ea, qua sequentis diei mane profectionis iter parauerat, diuinitus commonetur, ut ad sepulchrum beati uinditiani cum oblatione sua properaret, ibi optate lucis commertia receptura. Facto itaque crepusculo, carpento superimposita, ut monita fuerat, expleuit. ueniens igitur ad tumulum uiri Dei, mox ut terram oculis attigit, aperti sunt oculi eius, et sic gaudens rediit ad propria.

33. Multi diuersis cruciatibus plexi sunt, quod templum eius uiolarunt. Heinrico autem quondam imperatore, ortis simultatibus inter Balduinum  et Arnulfum comitem  , Balduinus collecta manu  Arnulfum, quia numero inferior erat, a ualentianis expulit; quod quidem castrum imperio Heinrici subiugatum fuerat. Indignatus imperator rerum insolentia, castrum et ipse obsidione clausit . Ad hunc Rotbertus Francorum rex innouande amicitie gratia, sed et Richardus Rotomagensium dux, cum infinita multitudine conuenerunt. Gens ipsa ferox et inquies  , et auaritie studiis feruens, nec ecclesias Dei immunes reliquerant incursionis. Porro Atrabatensem prouinciam peragrantes, patriam misera cede uexabant. Ex his aliqui ad montem sancti Eligii, de quo supra disseruimus , deuenientes, audierunt monasterium multis pecuniis et congestionibus refertum. Facto igitur agmine, templum irrumpere nitebantur. Renitentibus clericis,  unus barbarico furore conmotus, telo uibrato unum ex sacerdotalibus uiris in ipso aditu templi prostrauit; ceteri uero, fraterne necis dolore accensi, pertinacius rebellabant. Difficultate igitur facta, cum hostes templum effringere non possent, unus eorum, uesano spiritu armatus, tectum templi ascensu superauit, et per laquearia sese intro summisit, et improuisus uiros a tergo ferire cepit. Turbati qui aderant, cum hostem in medio sui cernerent; dum posteriora defendunt, liberum anterioribus aditum prebuerunt. Qui irruentes plerosque necauerunt, et cruentis manibus sancta contaminantes, thesauros ecclesie, uestes etiam sacerdotales sustulerunt. Nec longum tamen letati, mox   inter se spolia diuiserunt, plerique arrepti a demonio torquebantur; alii linguis adusti, alii proprio morsu precisis, plerique cruribus exustis, misero cruciatu plectebantur. Fama huiusmodi ceteris terrorem incussit, ne de spoliis ecclesie illius attactis seua quoque pestis eos incenderet. Sed et comes  mox ut in patriam reuersus est, questione facta de thesauris dictis sub posito sacramento, usque ad minimum quadrantem fecit persolui. Unus autem ex  illis qui interfuerat uiolatoribus ecclesie, unam in partem sibi campanam retinuit; quam cum diu celasset, parte corporis premortua tandem confiteri coactus est quod auaritia suadente negauerat. Missa igitur legatione ad matricularios  , duplo restituit, sicque saluti pristine redditus est.

34. Hildebertus successit, post Hunoldus, tum Hadulfus. Beato uinditiano Hildebertus  in episcopium successit . Cui Hunoldus. Hoc defuncto  , ad episcopale solium Hadulfus eligitur, quem asserunt quidam filium fuisse sancti Ragnulfi martyris; de quo hi, qui nostris superfuere temporibus fideles, testati sunt multa se ad sepulchrum eius uidisse miracula.

 35. Hunc Engranus episcopus leuauit, in cuius eleuatione mulier a demonio liberata est. Hic Hadulfus in ecclesia sancti Petri apostoli, que intra muros castelli Atrebatensis est iuxta monasterium sancti uedasti, sepultus est  . Huius uero sanctitas procedente tempore multis mirisque portentis ostensa est. Quorum precipuus testis edituus monasterii sancti uedasti Engrano Camaracensi episcopo uisiones quas plerumque uiderat propalauit. Qui ergo testem idoneum animaduertens, santum corpus leuauit. In qua eleuatione, ad declaranda sancti uiri merita, mulier quedam ab immundo spiritu mirifice liberata est; unde episcopus letus, uerbo facto ad populum, beati Hadulfi solemnia in numero sanctorum notificauit.

 36. De Trawardo episcopo. Post Hadulfum Trawardus substituitur in sedem .

37.  De Gonfrido episcopo. Post quem eiusdem monasterii Guntfridus rector extitit  .

38.  De Albrico episcopo. Post cuius excessum Albricus .

39.  De Hildoardo episcopo. Post Albricum Hildowardus , tempore Karoli Magni, successit, qui duas tabulas eburneas pulchre sculptas, anno 12 sui episcopatus, ut in eisdem tabulis liquet, fieri iussit. Hic autem usque ad tempus Luduuici Pii superfuit [52 1Kb] , multisque commodis ecclesiam instruere curans, ab ipso imperatore immunitatis preceptum huiusmodi obtinuit [53 1Kb] : »In nomine Domini  Dei et saluatoris nostri Iesu Christi. Hludowicus  diuina ordinante prouidentia imperator augustus. Cum petitionibus seruorum Dei iustis et rationabilibus diuini cultus amore fauemus, superna nos gratia muniri non diffidimus. Proinde nouerit industria seu sagacitas omnium fidelium nostrorum, tam presentium quam futurorum [54 1Kb] , quia uir uenerabilis Hildoardus Camaracensis urbis episcopus obtulit obtutibus nostris immunitates, aui [55 1Kb] uidelicet nostri, regis Pippini [56 1Kb] , et genitoris nostri, Caroli bone memorie prestantissimi imperatoris, in quibus continebatur insertum, qualiter idem genitor noster et antecessores reges predictam sedem, que in honore est [57 1Kb] sancte Dei genitricis [58 1Kb] Marie semperque uirginis, ob amorem Dei tranquillitatemque consistensium fratrum [59 1Kb] sub plenissima tuitione et  immunitatis defensione [60 1Kb] habuissent. Pro firmitate [61 1Kb] tamen rei postulauit a [62 1Kb] nobis prefatus episcopus, ut eorundem regum auctoritatem [63 1Kb] , in amore Dei et reuerentia [64 1Kb] sancte Dei genitricis Marie, nostra confirmaremus auctoritate. Cuius petitioni libenter adquieuimus, et ita in omnibus concessimus atque per hoc preceptum nostre auctoritatis confirmauimus. Precipientes ergo iubemus ut nullus iudex publicus uel quilibet [65 1Kb] ex iudiciaria potestate, in ecclesias uel [66 1Kb] loca uel agros seu reliquas possessiones predicte ecclesie, que [67 1Kb] moderno tempore in quibuslibet pagis uel territoriis infra ditionem nostri imperii [68 1Kb] iuste et legaliter memorata tenet uel possidet ecclesia, uel ea [69 1Kb] que deinceps a catholicis uiris eidem ecclesie fuerint collata [70 1Kb] , ad  causas audiendas, aut freda exigenda, aut mansiones uel paratas faciendas, aut fideiussores tollendos, aut homines ipsius ecclesie tam ingenuos quam seruos super terram ipsius commorantes [71 1Kb] nequaquam destringendos [72 1Kb] ; nec ullas redditiones [73 1Kb] , aut inlicitas occasiones requirendas, nostris et futuris temporibus ingredi audeat, uel ea que supra memorata sunt exigere [74 1Kb] presumat. Sed liceat memorato presuli suisque successoribus predicte [75 1Kb] ecclesie, cum cellulis et rebus uel hominibus sibi legaliter subiectis, immunitatis [76 1Kb] nostre defensione quieto ordine possidere, et nostro fideliter parere imperio, atque pro stabilitate nostra, uel totius imperii a Deo nobis collati [77 1Kb] uel conseruandi, una cum clero et  populo sibi subiecto, libere Dei misericordiam extare.  Et quicquid exinde fiscus noster exigere poterat, in luminaribus ipsius ecclesie concinnanda perpetualiter concessimus ad habendum. Continebatur etiam in eodem precepto domni et genitoris nostri, quod si quis dux, comes, uicarius, seu quislibet ex iudiciaria potestate auctoritatem domni genitoris [78 1Kb] nostri uel antecessorum regum irrumpere [79 1Kb] , aut uiolare presumpserit, solidos sexcentos culpabilis iudicetur; uidelicet ut due partes in archiuum ipsius ecclesie admittantur, et tertiam fiscus regalis recipiat, ut nullus tale quid audeat [80 1Kb] perpetrare. Quod ita et nos per hanc nostram auctoritatem confirmamus, ut sicut a domno et genitore nostro uel [81 1Kb] antecessoribus regibus collatum atque confirmatum est, ita [82 1Kb] deinceps inuiolabiliter conseruetur.  Hec quippe auctoritas aut a fidelibus sancte Dei ecclesie et nostris uerius [83 1Kb] credatur, manu propria subter eam firmauimus et anuli nostri inpressione signari iussimus. Signum Hludowici serenissimi imperatoris. Ego Durandus diaconus ad uicem Helisacarii recognoui. Amen. Data est 17 Kal. Maias, anno Christo propitio 3 domni [84 1Kb] Hludowici piissimi augusti, indictione 9 . Actum Aquisgrani regio palatio [85 1Kb] , in Dei nomine. Amen [86 1Kb] .« Hic etiam interfuisse sinodo inuenitur [ quam anno ab incarnatione domini nostri Iesu Christi 814 uulfarius Remensium archiepiscopus in ecclesia Nouiomensi cum aliis cepiscopis habuit, ubi uidelicet sententia uentilata est inter Wendilmarum  et Rothardum  episcopos, de  terminis parrochiarum suarum.

40.  De Halitcario, quem Ebo archiepiscopus subiecta epistola humiliter alloquitur . Hildowardo  uero Halitcarius successit, uir doctrina apostolicus et fide catholicus. Hic precibus Ebonis Remensis archiepiscopi sex libellos de remediis peccatorum et ordine uel iudiciis penitentie conscripsit  ; ad quem Ebonis talis extat epistola: »Reuerentissimo in Christo fratri ac filio Halitcario episcopo, Ebo indignus episcopus salutem. Non dubito tue id notum esse caritati, quanta nobis ecclesiastice discipline, quantisque nostrorum necessitatibus subditorum, et insuper mundialium oppressionibus, quibus cotidie agitamur, cura constringat. Idcirco, ut tecum contuli, ex Patrum  dictis, canonum quoque sententiis, ad opus consacerdotum nostrorum excerpere penitentialem minime ualui; quia animus cum diuiditur per multa,  fit minor ad singula. Et hoc est, quod in hac re me ualde sollicitat, quoniam ita confusa sunt iudicia penitentium in presbyterorum nostrorum opusculis, atque diuersa et inter se discrepantia et nullius auctoritate suffulta, ut uix propter dissonantiam possint discerni. Unde fit, ut concurrentibus ad remedium penitentie, tam pro librorum confusione quam etiam pro ingenii tarditate nullatenus ualeant subuenire. Quapropter, carissime frater, noli te ipsum nobis negare, qui semper in diuinis ardenti animo disciplinis ac solerti cura scripturarum meditationibus perfectissimo otio floruisti. Arripe queso sine excusationis uerbo huius sarcine pondus, a me quidem tibi impositum, sed a Domino, cuius onus leue est, leuigandum. Noli timere, neque formides  huius operis magnitudinem, sed uiriliter [87 1Kb] accede, quia aderit tibi qui dixit: »Aperi os tuum, et ego »adimplebo illud.« Scis enim, optime, paruis parua sufficere, nec ad mensam magnatorum pauperum turbam posse accedere. Noli tue deuotionis nobis subtrahere scientiam, noli accensam in te sub modio ponere lucernam, sed precelso eam superpone candelabro, ut luceat omnibus qui in domo Dei sunt fratribus tuis, et profer nobis ueluti scriba doctus, quod accepisti a Domino. Aderit tibi huius laboris itinere illius gratia, qui [88 1Kb] duobus discipulis euntibus, tertium se socium addidit in uia, et apperuit illis sensus, ut sanctas intelligerent Scripturas. Spiritus paraclitus omni ueritatis doctrina, et perfecta caritatis scientia, tua resplendeat [89 1Kb] pectora, carissime  frater. uale.«

41.  Ad Ebonem Halitcarius epistolam rescribit . Ad que [90 1Kb] idem talia rescribit Haltcarius: »Domino et uenerabili in Christo Eboni archiepiscopo, Halitcarius minimus Christi famulus salutem. Postquam, uenerande pater, directas beatitudinis uestre accepi litteras, quibus me hortari dignati estis ne mentis acumen inerti torpentique otio summitterem, sed cognitioni ac meditationi cotidie sacre Scripture me uigilanter traderem, et insuper ex sanctorum Patrum canonumque sententiis penitentialem in uno uolumine aggregarem: durum quidem mihi et ualde difficile tremendumque hoc quoque fuit imperium, ut hanc susciperem sarcinam, quam a prudentibus cognosco relictam. Multumque  renisus sum uoluntati uestre, non uelud procaciter durus, sed proprie infirmitatis tarditate admonitus. Hac etenim cura sollicitus, necessarium  duxi, ut aliquandiu me a scribendi temeritate suspenderem; quia sicut perpendi iniuncti operis difficultatem, ita et iniungentis auctoritati nec uolui nec debui usquequaque resistere; certus, quia imbecillitatem meam multo amplius uestra adiuuaret precipientis dignitas, quam grauaret mee ignorantie difficultas. ualete.«

42.  De Constantinopolim plurima sanctorum pignora attulit . Hic ab imperatore Karolo  Constantinopolim missus, et a Michahele imperatore, sicut inde reuersus ipse retulit, honorifice susceptus est. Unde ipse multa et preciosa sanctorum pignora, sancti uidelicet protomartyris Stephani, Cosme, Antimi Nicomediensis episcopi, et Teodori martyris, que in ecclesia beate  Marie continentur adhuc, asportauit; necnon et tabulas eburneas, quibus libri cooperti ibidem esse spectantur. Huius uero tempore  Luduwicus Pius rex per Cameracum transiens, Aquisgrani ad hibernandum reuertitur. Beatus uero pontifex in pace cum patribus suis dormitionem suscipiens, sepultus est in Monte sancti Eligii ].

43.  Successit beatus Theodericus, quem Ebo archiepiscopus sibi in sinodo iudicem elegit. Post hunc summi sacerdotii munus Theodericus a Luduwico suscepit  , uir spectate sanctitatis et prophetie spiritu diuinitus illustratus. Cuius tempore Lotharius patrem Luduwicum regem, consentientibus falsis  episcopis, maxime Ebone Remorum archiepiscopo, a regni imperio deiecerat. Principibus tamen iniuste deiectum animaduertentibus, et eisdem episcopis, qui ante consenserant, acclamantibus, in pristino honore restitutus est. [. Post hec congregata sinodo in Metensi ecclesia sancti Stephani, imperator pre cunctis Ebonem accusat, quod eum falso fuerat criminatus, et eisdem falsis criminibus appetitum a regno deiecerat, armisque ablatis, nec confessum nec conuictum contra regulas ecclesiasticas ab ecclesie aditu eliminauerat. Qui obiecta erubescens, seque male fecisse recognoscens, ut in sinodo omnia legaliter adimplerentur, secundum Affricanos canones sibi iudices episcopos delegit, inter quos etiam Teodericum episcopum conuocauit.]  Iste etiam anno Domini 832. 16. Kal Decembris ordinationem clericorum fecit in monasterio Laubiensi  . Anno etiam 844. dedicauit monasterium in uaslero  , petente Hariberto abbate.

44.  Ubi sanctum corpus beati uedasti quesiuit, implorantibus monachis, et inuenit. Dani uero tunc temporis per uiciniam huius dioceseos male debaccantes, ecclesiis insultabant. Quare uir Domini Theodericus, pie monentibus et implorantibus  monachis, quia dubitabatur et incertum erat, quo in loco positum crederent preciosissimum corpus sancti uedasti, quesiuit et inuenit anno quidem dominice Incarnationis 852; inuentum uero ita parauit, ut si forte metus Danorum cogeret, fugientes aliorsum deferrent.

[45.  Ubi in sinodo de Ebonis depositione et Hincmari ordinatione scriptum protulit . Huius etiam diebus honorabilis presul Hincmarus, post Ebonem depositum eiusdem ecclesie episcopus anno sui episcopatus 7, sinodum habuit conprouincialem apud Suessonicam urbem in monasterio sancti Medardi, cum uenelone Sennensi archiepiscopo, Amalrico Turonensi, et hoc Theoderico Camaracensi episcopo, et multis aliis episcopis et abbatibus, residente  quoque in medio glorioso rege Karolo . Ubi quedem necessaria ecclesie Dei sunt pertractata negotia. Ad quam sinodum accedentes quidam Remensis ecclesie canonici ac monachi, clamauerunt suspensos se a prefato archiepiscopo suo ab administratione ordinum ecclesiasticorum, ad quos ab Ebone quondam prouecti fuerant. Electi igitur iudices utriusque partis, id est archiepiscopi et clamatorum, auditis causis altrinsecus, iudicauerunt: quod si Ebo archiepiscopus in suo statu manens, canonice hos fratres ordinauerit, deberent ministrare; si autem iniuste deiectus et canonice restitutus, post suam canonicam restitutionem eosdem ordinauerit, sine ulla questione deberent etiam ministrare.  Interrogatis itaque ordinatoribus Hincmari de Ebonis depositione et Hincmari ordinatione, surgens Theodericus Camaracensis episcopus, porrexit in conspectu principis et sinodi scriptum, continens ordinem depositionis prefati Ebonis. Tunc uentilatum est qualiter exauctoratus episcopus restitui debeat, et quia idem Ebo restitutus canonice non fuerit, insuper et ab apostolica sede, Sergio papa confirmante deiectionem illius, dampnatus extiterit, ut in laica tantummodo communione maneret. Sicque decretum est, ut quicquid in ordinationibus ecclesiasticis Ebo post depositionem suam egerat, secundum traditionem apostolice sedis, preter sacrum baptisma, quod in nomine sancte Trinitatis perfectum est, irritum haberetur, et ordinati ab eo ecclesiasticis  gradibus priuarentur. Tunc unus ex deiectis fratribus libellum proclamationis exposuit in medio, in quo continebatur, quod ideo se ab Ebone permisissent ordinari, quia uiderant, suffraganeos Remensis ecclesie in unum cum litteris imperatoris Lotharii conuenisse, et eundem Ebonem restituisse. Sed et litteras, quasi ex nomine Theoderici episcopi et ceterorum eiusdem dioceseos episcoporum manibus roboratas, ostenderunt: quibus recitatis falsisque  comprobatis iussi sunt communione priuari, pro eo quod episcopis talia obiicere presumpsissent. His ita terminatis, Hincmarus archiepiscopus primatus sui locum recepit. Cuius extant scripta plurima, que ipse de fide catholica et de conseruando iure catholico conscripsit.

46.  Scripta Hincmari ad Teodericum et ad alios quosdam . Inter que etiam Immoni Nouiomagensi episcopo, pro consilio et auxilio dando Theoderico Cameracensi presuli super quodam inobediente, qui Deum non timebat et ecclesiasticum ministerium non reuerebatur. Ipsi etiam Theoderico pro quodam Hettone, Lotharii regis uasallo, cui communi consensu penitentiam iniunxerat, qui se absolutum a prefato Theoderico fuisse  fatebatur; et pro quodam presbitero, quem idem Theodericus excommunicauerat, pro quo papa Romanus Hincmaro litteras miserat, quas ipse eidem Theoderico mittebat. Item pro prefati Hettonis absolutione. Item pro rebus Remensis ecclesie, quas sibi per prestariam Theodericus delegari petebat. Maioni quoque illustri comiti, gratiarum referens actiones pro benignitate et sollicitudine quam domno Theoderico Camaracensi presuli, uiro sancto, et ecclesie ipsius exhibere curabat. Scripsit etiam Lothario regi [91 1Kb] , filio imperatoris Lotharii, pro electione episcopi ecclesie concedenda Cameracensi. Necnon Gontario Coloniensi, ut intercedat apud Lotharium regem, et satagat pro electione canonica Cameracensis episcopi post decessum Theoderici  uenerandi presulis. Mortuus enim erat. Item secundo uel tertio pro eadem re, affirmans, non nisi regulariter in diebus suis illic episcopum ordinandum.]

47.  Domno Theoderico suis predicente, coxa frangitur. Huius uero tale factum, quibusdam qui suis prope temporibus fuere referentibus, cognouimus, quod progrediens ad quendam [92 1Kb] diocesis sue locum pro sanctione ecclesiastica, cum adhuc tribus fere milibus ab urbe distaret, in spiritu casus sui periculum agnouit, quod comitantibus secum intimauit, dicens: Noueritis, fratres, haut longe periculosam nobis instare ruinam. Cui cum comitantes, ut locum declinasset, monerent: Nequaquam, inquit, fratres mei, uoluntatem Dei effugere  debemus, qui ideo percutit, ut sanet, idcirco uulnerat, ut medeatur. Necdum uerba compleuerat, et ecce in occursum eius uir quidam mendicus aduenit. Qui cum se ad salutandum episcopum pronior inclinasset, mulus cui episcopus insederat, ex salutantis motu territus, subito in diuersum resiliit, et ruentis eliso crure, apertum campum tenuit. At comites ruentem episcopum excipientes, propriis ulnis ad urbem baiularunt.

48.  Inauditum miraculum super quodam predone  a sancto episcopo excommunicato. Postea uero uir quidam negotiis militaribus deditus, sed rapacitatis studiis intentus, possessiones sancte Marie, que in territorio Atrebatensi coniacebant, frequenti incursione depopulari consueuerat. Qua de re sepe ab episcopo uocatus, cum maleficii sui finem dare noluisset, presul apostolice auctoritatis uirga feriendam eius rabiem estimauit. Semel igitur, bis, et tertio uocatum, sed renitentem, excommunicauit. Ille ad augmentum dampnationis sue reatus sui culpam non solum recognoscere noluit, uerum ipsam presulis excommunicationem furiosius spernere uerbisque tumentibus reprobare cepit, et maiorem tirannidis sue uiolentiam minari: cum repente inter furentis blasfemiam infelix, per secretam naturam  fusis uisceribus, Dei iudicio percussus interiit, sepultusque est procul ab urbe iuxta uiam publicam, ubi nec mortuus partem cum fidelibus habere meruisset. Porro manifesto diuine animaduersionis iudicio, terra quo sepulture locus ambiebatur, tribus per circuitum cubitis ab imo ita exarsit, ub ab occultis meatibus incendio emisso fatisceret; et cum id cernentibus mirum et formidandum esset, illud magis stupebant, quod per triennium in agro illo ros aut pluuia non cecidit, nec gramen apparuit. Expleto uero triennio, cum uir Dei nocte quadam per extasim in sublime raperetur, uidit miserum miro et formidando suplicio cruciari. Cuius sorte miserrima conpunctus, mox ut in se rediit, sumptis secum quos uoluit, ad sepulturam usque peruenit;  expositoque consilio, licet auctoritatem non haberet, seruum unum, qui ei habendis usibus inheserat, causas defuncti agere iubet, et ut impositum modum penitentie pro eo ipse expleret, data sibi ab episcopo pro hac expletione  libertatis optione. Postea uero tellus uisa est herbidare [93 1Kb] .

49.  Quod tempore huius templum beati Gaugerici inceptum est, et eodem anno obiit. Sub huius beati pontificis diebus, anno uidelicet incarnationis Domini nostri Iesu Christi 863. 16. Kal. Iulii, inceptum est templum sancti Gaugerici edificari, quod postea honorifice consummatum, sed tempore quidem Rotradi, eiusdem sedis ab ipso Theoderico tertii episcopi, ut in sequentibus legitur , a  Normannis etiam cum ciuitate incensum est. Eodem uero anno, Nonas Augusti, Theodericus episcopus ad remunerationem suorum laborum uocatus, diem clausit, sepultusque est in monasterio sancti Autberti. Sed tempore tertii  Ottonis imperatoris, sub Fulberto eiusdem sedis episcopo translatus est in Germaniam, sicut in sequentibus legitur.

50.  Post hunc ecclesia a pastore tribus annis uacauit, Hilduino contra canones instituto. Post huius  excessum  ecclesia Cameracensium a pastorali regimine per tres circiter annos uacauit, hac scilicet contentione habita inter Hincmarum archiepiscopum et imperatorem  Lotharium. Siquidem imperator cuidam clerico Guntberto episcopii contulit dignitatem; sed archiepiscopus cum suis cepiscopis, hoc fieri contra sacros canones aduertens, cum omni auctoritate refragatus est, cunctisque ipsius ecclesie clericis ac militibus sub anathemate interdixit, ne quis eorum cum adultero pastore ullum assensum aut familiaritatem habere putasset; usumfructum uero terre, quod imperatoris erat, tantummodo commodarent. Quare non diu moratus, inuitus abscessit. Dehinc uero imperator Tetboldum quendam clericum intromisit; sed similiter  ea contentione frustratus, exiuit. Tertio quoque Hilduinum, suum cognatum sed et suum capellanum, ipsi ecclesie preficere estimauit; sed quia contra legem canonicam erat, Hincmarus quoque benedictionem cum omni uirtute negauit. His ergo ita contendentibus, ecclesia pastorali regimine destituta labefactabatur. Unde Nicholaus papa grauiter motus, sepe Lotharium, immo quoque Hincmarum, quasi super id negotii negligentem et incuriosum, directis epistolis succensebat. Hunc itaque litteras huiusmodi ad Nicolaum papam direxisse reperimus, [ »Domino unice singulariterque suscipiendo, patrum patri et summa ueneratione honorando, reuerentissimo pape Nicholao, Hincmarus nomine, non merito, Remorum episcopus ac plebis Dei  famulus. In epistola uestre sanctitatis, per Odonem episcopum episcopis in regno Lotharii pro preiudicio Cameracensis ecclesie directa, relegi uestram auctoritatem sciscitaturam cuius neglectu eadem ecclesia ultra decimum mensem pastore uacaret? Unde ut non negligens a uestro apostolatu succensear, iudico, auctoritati uestre post directas Hlothario et episcopis regni eius atque Hilduino, qui eandem ecclesiam inregulariter occupauit, ita ut ante quam ipsas mitteretis epistolas, hactenus preiudicium permanere; ineque Lotharium regem, et legatis et litteris, prout potui, sepe et eousque inde commonuisse, donec regiis suis litteris mihi respondit: Hilduinum ad uestram auctoritatem  suum legatum misisse, et nichil aliter de prefata ecclesia, nisi ut egerat, disponere debuisse, donec a uobis inde responsum acciperet.«]

51.  Hilduinus expellitur, sanctus Iohannes subrogatur. Itaque supradicta contentio inter imperatorem et archiepiscopum tamdiu processit, donec imperatore Lothario mortuo, Hilduino expulso, anno  dominice Incarnationis 866, Iohannes sancte memorie episcopus a Lothario minore, filio Lotharii imperatoris, preordinante diuina gratia, substituitur. Hic autem regia in aula nutritus, cantoris officio fungebatur. Huius enim in superficie sepulture tale scriptum constat marmori caraxatum  .


Regum magnifica fueram nutritus in aula,
   In qua cantoris nomine functus eram.
Non propriis meritis, sola pietate Tonantis,
   Antistes ista factus in urbe fui;
Quam prestante Deo monui contempnere semper
   Illecebras mundi, gaudia uera sequi.
Nunc autem facto carnisque animeque diremptu,
   Septima post sexta sabbata  perficio,
 Donec in aduentu Christi sua membra resumat
   Spiritus, octaua iam radiante die.
Qui legis hunc titulum, frater, subsiste parumper,
   Et dic, eternam promerear requiem.

[52.   Quod Iohannes ordinationi Bertulfi episcopi interfuit. Hunc in ordinatione Bertulfi Treuirensis archiepiscopi uenerabilis Hincmarus, cuius paulo ante mentionem fecimus, ex iussione Karoli regis, cum Hincmaro Laudunensis episcopo et Odone Beluacensi ad petitionem Aduentii Mettensis [94 1Kb] et Arnulfi Tullensis episcoporum eiusdem Treuirensis dioceseos miserat, informans eos, quomodo id rite fieri deberet canonica apostolicaque auctoritate, ut sacris regulis nulla aut negligentia aut presumptione in aliquo discederent.

 53.   Plurima scripta Hincmari archiepiscopi ad domnum Iohannem. Huic, id est domno Iohanni Cameracensi, petenti commendatitias dari sibi Romam proficiscenti litteras, ex nomine domni Hincmari Adriano pape offerendas, rescribit: quod si redditurus obsequium cesari Romam uelit ita pergere, ut obsequio Deo debito cesaris contrarium non esset obsequium, canonicas libenter ei litteras tribueret; sin autem pro causa Lotharii regis, que inter eum et ipsius uxorem diu uentilata fuerat, quoniam commendatitias in hac re dare litteras non ualebat, reprehensibiles dare non audeat, quia nec debeat: presertim cum nuper dominus Adrianus litteras ei sue auctoritatis per  Actardum Namnetensem episcopum miserit, in quibus significauerit se certamina, que sedes apostolica per antecessores suos Benedictum et Nicholaum in hac causa certauerat, sequi; monens eum, ut quod super hoc negotio gestum est, nullatenus eneruari consentiat; intimansque, qualiter excommunicata fuerit Waldrada. Addit etiam, quod  sine consilio cepiscoporum litteras ei dimissorias, maxime pro re incerta, dare nequiret. Item de obitu Lotharii, exhortans, ut sine dilatione ad Karolum regem ueniat. Item pro quodam presbitero Cameracensis parrochie, qui se ipsum castrauerat, frequenti monitus id agere uisitatione, nesciens quid inde sacri decernerent canones; consiliumque admonens, ut diligenter inuestigetur, quibus sit modis admissum, et interim per indulgentiam presbiter idem maneat in ordine suo, donec in prouinciali sinodo, quid exinde tenendum sit, inueniatur, quod nec preceptis euangelicis contrarium, nec decretis sanctorum repperiatur aduersum. Item gratiarum referens actiones pro beneficiis sepe sibi ab eo impensis, petens, ut requirat  sermonem sancti Augustini de lapsu monachi et uidue, ac sibi ad transscribendum mittat, uel transscribi faciat et ad proximam sinodum sibi afferat; expositionem quoque Bede in prouerbiis Salomonis ad eandem sinodum sibi deferri petens. Intimat etiam, quod papa Romanus Karolo regi et episcopis ipsius regni quedam mandata direxerit, de quibus in sinodo sit necesse tractari; unde et rex metropolitanis regni sui litteras miserit, precipiens, ut cepiscopos suos ad eandem conuocarent sinodum. Item pro parte decime, quam sibi significatum fuerat ab antiqua regia capella tulisse, et alteri quam nouiter sacrauerat addidisse; quod quia contra regulas esset, emendare, si sit actum,  suadet. Item pro quodam presbitero, qui ad sedem Remensem proclamauerat, preiudicium se pati questus ab eodem presule suo, interdicto sibi cum rebus suis officio quoque sacerdotali, nec sponte confesso nec regulariter conuicto pro tumultu et homicidio perpetrato, ubi interfuerat et inuitus arma defendendo se sumpserat, hominemque uulnerauerat, non tamen quam [95 1Kb] occisus fuerat. In quibus litteris ostendit ex auctoritate sacra quid discretionis in huiusmodi sit causa tenendum, et que sacrorum canonum sint adhibenda capitula. Scribit ad eundem et alia quedam.]

54.  Preceptum super possessiones quas in pago Condrense sancte Marie adquisiuit. Hic Iohannes possessiones in pago Condrense  sancte  Dei matris ecclesie a quodam Macario adquisiuit, conuentione quidem inter se facta huiusmodi et scripto precepto: »Bene possidet ille res in hoc seculo, qui de terrenis atque caducis comparat premia sempiterna. Quapropter nos in Dei nomine Macarius et coniunx mea Gondrada, cogitantes  de Dei amore uel eterna bona retributione, pro animarum nostrarum remedio seu pro anima domni ac senioris nostri Iohannis Cameracensium episcopi, aliquas res nostras, quas ipse ad hoc faciendum nobis donare dignatus est, et quas illi domnus imperator Lotharius per suam misericordiam et per suum preceptum in ius proprium dedit, que habentur in pago Condrostinse, donamus atque transfundimus ad partem ecclesie sancte Dei genitricis Marie, ubi iamdictus uenerabilis pontifex domnus Iohannes presidere uidetur. Hoc est: in uico Hoio  , super fluuium eiusdem nominis Hoio, ecclesiam in honore sancte Dei genitricis Marie, mansum dominicatum cum castitiis  ad quem aspiciunt de terra arabili  bunuaria [96 1Kb]  4, de silua bunuaria 200; sunt ibi molendini 2. In alio loco in uilla Haidis, mansum dominicatum cum castitiis et arboreto super fluuium Scleuum, ad quem aspiciunt de terra arabili bunuaria 33, de prato bunuaria 9, de silua bunuaria 100, mansi seruiles 6, est ibi camba  1. In alio loco in uilla Bacilla mansum dominicatum cum castitiis super Gorbia, ad quem aspiciunt de terra arabili bunuaria 47, de prato bunuaria 3, de silua bunuaria 50, mansi seruiles 4, est ibi camba 1. In alio loco in uilla Halogis super fluuium Pauleia mansos 3, habentes de terra arabili bunuaria 35. In alio loco, qui dicitur Falmana, in uilla Grandicampo, mansum dominicatum  cum castitiis, ad quem aspiciunt de terra arabili bunuaria 30, de silua bunuaria 200, mansi ibidem deseruientes 8. Et in loco nuncupato Gleuo est mansus 1. In alio loco in uilla Harsanium, super fluuium Wenna, mansum dominicatum habentem de terra arabili bunuaria 12, de prato bunuaria 2, de silua bunuaria 50, que habetur in loco Carcinio; mansos seruiles ibidem deseruient es absos  4, unus ex illis est situs in loco Carcinio, alter uero in loco Wadingo super iam dictum fluuium. Que colligunt in summa mansi 31, et inter terram arabilem et prata ad dominicatum pertinentia bunuaria 140, et de silua bunuaria 600 et eo amplius, exceptis communiis que habentur in loco nuncupato Carcinio, et quicquid ad predicta loca aspicit, cum omni  integritate, et terras cultas et incultas, peruia, wadiscapia  , prata, pascua, siluas, communias, aquas aquarumque decursus, et mancipia utriusque sexus, quorum 150 sunt. Ea uidelicet ratione hec omnia superius dicta ad partem supradicte sancte Dei ecclesie Cameracensis tradimus, ut dum nos  aduixerimus, liceat nobis usu fructuario excolere et possidere; et infans nomine Achildus, quam ipsa coniunx nostra Gundrada de alio uiro peperit, necnon et infantes qui de eadem ipsa coniuge nobis nascituri sunt, si superstites nobis fuerint, similiter habeant, dum aduixerint, usufructuario ad excolendum et possidendum; et sic post nostrum et nostrorum infantum de hac luce discessum, hec omnia cum omni integritate et emelioratione ad prefatam sancte Dei ecclesiam Cameracensem reuertantur. Similiter et in compensatione huius meriti dedit nobis idem senior noster Iohannes episcopus, per consensum supra fidelium clericorum Cameracensium et laicorum, ex rebus sancte Marie Cameracensis ecclesie uillam que dicitur uillare, que  est sita in pago Hagnense, super fluuium Unctium, ubi habet mansum dominicatum, et de terra arabili ibi aspiciente bunuaria 112, de prato bunuaria 4, de silua per estimationem inter uillare et loco nuncupato Harilegias bunuaria 100 et ecclesiam unam. In Gentlinio cum ecclesiastico manso habente de terra arabili bunuaria 12, et molendina 2. In ipso uillare cum mansis 2, et cambis 2. Mansos etenim qui ad supradictum mansum dominicatum deseruiunt uestitos  12, et alios qui nuper uestiti sunt 12, qui nec adhuc integrum possunt soluere censum absos 16. Mansuras etenim in ipso uillare 9, que debent soluere solidos 6, et dicitur 8, et sunt absi [97 1Kb] . In loco nuncupato Grandouillare inter mansuram et terram arabilem bunuaria 3. In alio  loco nuncupato Munliaco inter mansuram et terram arabilem bunuaria 3; que colligunt in summa mansi 44; et mancipia utriusque sexus, que ad ipsum uillare aspiciunt, seu quicquid ad predictum locum cum omnibus appendiciis et integritatibus suis pertinet, terras cultas et incultas, peruia, wadiscapia, prata, pascua, siluas, aquas aquarumque decursus. Hec omnia nobis concessit domnus senior noster Iohannes episcopus, eo uidelicet tenore, ut sicut superius diximus, dum aduixerimus, utrum, et quod dedimus et quod accepimus, potestatem habeamus; necnon et supradicta Acheldis, seu et ceteri infantes nostri, qui de iamdicta coniuge mea nascituri sunt, si superstites nobis [98 1Kb] fuerint, similiter dum aduixerint, potestatem habeant  usu fructuario excolere et possidere. Et pro ipso usu censuimus annis singulis solidos 2, ut ipsos, dum aduixerimus, exsoluere faciamus; similiter et nostri infantes, dum aduixerint, exsoluere faciant ad  partem supradicte ecclesie Cameracensis, in festiuitate purificationis sancte Marie; et si de ipso censu tardi aut negligentes apparuerimus, fidem exinde faciamus, et contra supradictam sanctam Dei ecclesiam hoc componamus. Et de ipsis rebus uel mancipiis ullo modo potestatem non habeamus dandi uel commutandi aut alienandi, nisi ad saluandum et emeliorandum, dum aduixerimus; et post nostrum et nostrorum infantum de hac luce discessum, hec omnia supradicta cum omni integritate et emelioratione ad sanctam Dei ecclesiam Cameracensem reuertantur. Si uero, quod futurum esse non credimus, aliquis de heredibus ac proheredibus nostris contra hanc donationem nostram siue precariam uenire aut eam inquietare temptauerit, iram  Dei omnipotentis et sancte Trinitatis incurrat, et a liminibus sancte Dei ecclesie alienus existat. Et insuper ad partem fisci auri libras 10, argenti ponda 30, coactus exsoluat. Et hec donatio pariter cum precaria firma et stabilis permaneat cum stipulatione subnixa. Actum Cameraco ciuitate ante altare sancte Marie, Idibus Aprilis anno Dominice Incarnationis 885  indictione 7 et anno 35 regni domini nostri Karoli regis, et in successu Lotharii regis 5. Ego Iohannes episcopus hanc donationem relegi, et propria manu firmaui. + Signum Macarii et uxoris eius Gundrade, qui hanc donationem pariter cum precaria fieri uel firmari rogauerunt. Ego Ernaldus indignus presbiter et manualis notarius hanc donationem iubente domno Iohanne episcopo scripsi.«

 55.  Aecclesiam Laubiensem ab inquietudine Karlensium liberauit. Excrescente denique discordia inter Karlenses et Lotharienses, ecclesia Laubiensis male labefactabatur: adeo quippe, ut euerso penitus loco famulantes pulsum iri crederentur. Episcopus tamen diuino consilio usus , poleticum  quod adhuc in eadem ecclesia reseruatur, scripsit; et hoc apostolica auctoritate, sed et a conprouincialibus episcopis confirmato, omnes ecclesie ipsius peruasores a Christianorum societate sequestrans, tali modo ecclesiam a tanto naufragio inmunem reliquit.

[56.   Hunc Hincmarus Laudunensis episcopus in sinodo sibi iudicem elegit. Hoc uero in scriptis Remensium episcoporum inuenimus, quod Hincmarus  Laudunensis episcopus pro multis culpis ac pro morum obscenitate ab archiepiscopo Hincmaro, suo auunculo, districte in conuentu sinodali impetebatur. Qui itaque secundum Affricanum concilium,  iudices electos expetiit; inter quos etiam domnum Iohannem obtinuit.]

57.  Sepultus est extra monasterium sancte Marie in ecclesia sancte Crucis; sed a Gerardo episcopo in monasterium translatus est. Postquam autem ipse domnus Iohannes dormitionem accepit in Christo , sepultus est in basilica, que erat in honorem sancte Crucis constructa iuxta monasterium sancte Marie ad australem plagam, ibique quieuit usque ad tempus Gerardi episcopi, qui ei tredecimus in sedem successit. Nimirum predicta basilica iam ex parte corruerat; ex quo uero stare uidebatur, ex uetustate ruinam minabatur. Quumque ipse domnus episcopus predictum monasterium ampliorari usque ad sepulcrum Iohannis  episcopi disposuerat, condigna ueneratione corpus de sepulcro leuauit et infra monasterium sepeliuit. Ubi nonnulla postmodum patrata probantur miracula, ubi frigoritici atque diuersis egritudinibus occupati uenientes, optata merentur sospitate donari.

58.  Contractus homo ad sepulcrum sancti Iohannis salute donatur. Superest adhuc homo, Walterus nomine [99 1Kb] , cui membris adeptis langor a puero gressum, cetera quoque corporis officia negauerat. Nam marcentibus neruis talares cruribus adheserant, ut nullo conamine seiungi ualerent. Hunc lectulo impositum mater ad sepulcrum uiri Dei baiulari fecit, ibique per aliquot dies orationibus cum filio perstitit. Superueniente natiuitate sancte  Marie, que 6 Idus Septembris agebatur, inter ipsa matutinalia officia, cum forte paululum obdormisset, uidit, ut ipse adhuc refert, senem quendam sibi adsistere, cuius tactu consolidata sunt crura eius. Hic autem per aliquot annos ex stipendiis ecclesie alitus est [100 1Kb] .

59.  De puero contracto, sed meritis beati pontificis sospitato. Nec dissimile illud quoque uidetur, quod iterum diuina clementia meritis sancti uiri contulerit. Quendam namque puerum, nomine Heribertum, ex familia sancti Gaugerici uiuere adhuc cognoscimus, quem post sue natiuitatis triennium tanta debilitas crusculorum  forte contractis neruis, obrepserat, ut alio pene triennio pedum officia non haberet. Unde mater sedulo gemens, unicum  uehiculo impositum per multa loca sanctorum deportauit; sed nullius medicine profectum adepta, tandem ante sepulcrum huius beati pontificis collocauit. Hunc itaque non multo post, operante diuina clementia meritisque huius sancti episcopi medelam impetrantibus, ambulantem reduxit. Hoc ergo sancto uiro reseruari, Dei prouidentia dispensante,  credimus, ut quanti uidelicet meriti sit, fatente quidem ipso miraculo, aperte uideretur. Multi denique alii a uariis langoribus curati sunt.

60.  De Rotrado episcopo. Sancto uero Iohanni in episcopium Rotradus successit. Hic fuit temporibus [ Arnulfi imperatoris  , quem australes Franci, uidentes quidem imperatoris Karoli, filii Luduuici Transrenensis, uires ad regendum inualidas, eo deiecto, ad imperiale solium promouerunt.

61.  Hoc presure ciuitas Cameracus cum templo sancti Gaugerici a Normannis succenditur. Sub huius etiam diebus  procelle Nortmannorum per omnem hanc uiciniam miserabiliter intonabant, qui anno Dominice incarnationis 881, 5 Kal. Ianuarii Cameracum ingressi, incendiis et occisionibus  ciuitatem omnem deuastarunt; et ad cumulum furoris sanctum et uenerabile templum sancti Gaugerici incendentes, cum infinita preda ad sua castra reuersi sunt. Iterum uero remeantes circa sollemnitatem sancti Petri, urbem Atrebatum deuenerunt: omnibus quos ibi repperere interfectis, circuita omni terra ferro et igne cuncta populantes, ad sua reuertuntur. Inter huius seditionis tempestates uocatus episcopus, diem clausit  tumulatusque est in ecclesia sancti Autberti.

62.  Sequitur Dodilo episcopus. Post Rotradum regende ecclesie curam Dodilo suscipiens, anno Domini 887  et 16 Kal. Aprilis episcopus ordinatur . Hic unam iuris sui uillam, Buxerias  nomine, stipendiariis fratrum qui  in ecclesia beate Marie famulabantur, delegauit.

63.  Multa scripta, que Fulco archiepiscopus Dodiloni episcopo et aliis quibusdam miserit. De hoc in gestis Remensium pontificum reperimus , quod Fulco eiusdem sedis archiepiscopus, scripta illi miserit pro placitis sibi ab eo datis, ad que minime attenderat, monens et rogans, ut satagat uenire ad proximum placitum, ubicunque rex Odo fuerit cum episcopis, quando rem, de qua tunc agebatur, de Hildegarde et Hirmengarde terminare deberent. Accusatores quoque ipsius Hirmengardis, eosque qui presbiterum luminibus priuari ac suspendi iusserunt, cum his omnibus, qui eidem infande iussioni paruerunt uel factores huius sceleris exstiterunt, commoneri faciat [101 1Kb] et canonice  conuocari, ut huic conuentui se studeant presentare. Item pro eadem causa gratias referens, quia deuote ipsius commonitionem susceperit, et ad constitutam diem paratissimus occurrerit. Illud uero succensire uidetur, cur, cum de negotiis ecclesiasticis ageretur causa, non per clericum, sed per laicalis ordinis hominem sibi mandare uoluisset. Ipse uero domnus  Fulco, partim senioris seruitio detentus, partim corporee incommoditatis molestia prepeditus, iuxta condictum uenire nequiuerat. Admonet etiam eum meminisse debere, qualis ipse erga eum quondam extiterit, qualiter sine rege, sine ullo ipsius parti consulente modis omnibus institerit, ut ad hunc episcopalem perueniret honorem, cum adhuc perfecte notus non esset; ita tamen pro eo egerit, ueluti pro fratre carissimo, quia crediderat et credebat in eo simplicem prudentiam, fidem non fictam, firmam et indemutabilem stabilitatem. Sperauerat etiam in omnibus sibi cooperatorem et adiutorem fore. Per illam ergo sinceram dilectionem, quam in ipso credebat, eum se dicit monere, mandans, ut posthabita omni dilatione uel occupatione, ad condictum conuentum  episcoporum presens adesse studeat, nulla causa excepta, nisi tantum infirmitate corporea. Personas etiam premissas, quas per alteram significauerat epistolam, commoneri canonice faciat, ut preparate ad sollemnem cetum episcoporum die prefixa se satagant presentare. Item cum ceteris cepiscopis Didone Laudunensi, Hetilone Nouiomensi Riculfo Suessorum, Herimando Morinensi, scribens huic presuli Dodiloni significat, hos premissos in urbem Remensem conuenisse presules, ad tractandum de peruasione Balduini, de quo scripserat eidem Dodilo, admonere illum, ut resipisceret a prauo temeritatis sue fastu. Sed quoniam idem presul rescripserat, occurrere se eisdem presulibus se nequiuisse, quia suum iter Nortmannorum preripuit  gladius, ceu de communi conpatitur exitio. Ceterum quod petierat de Balduino, in hoc adquiescit ei, ut admonendo, exhortando et increpando sedulo eum corripiat, ut a sua corrigatur prauitate, diuinas ei proponens sanctorum sententias Patrum. Litteras etiam eidem Balduino ab ipsorum episcoporum parte dirigi significat. De quibus hortatur, ut si fuerit in presens, ei recitentur; si absens fuerit, per suum archidiaconum ipsi transmittat, qui etiam eas illum intelligere faciat. Quod si et eum ille nequiuerit adire, litteras ipse publice coram se legi faciat in loco ubi Balduinus religionem peruasit, et deinceps nisi resipuerit, non ei uel monachus uel canonicus uel quilibet rite Christianus adiungatur, si non anathematis  uinculo implicari uoluerit. Si Hetilo quoque ad ciuitatem Adtrabatem uenerit, Dodilo illi occurrat ut de hac re quod agendum est canonice peragere possint, et quicquid inde fecerint, litteris sibi significet. Hetiloni presuli litteris mandat, ut proficiscatur cum fidelibus regis ad Atrabatem, agens pro posse, quod in alio scripto agendum sibi repperit significatum. Item pro his, que a Dodilone Cameracensi patiebatur episcopo, asserens, quomodo pro benefactis ab eo sibi contumeliosa retribuantur, adsciscensque hunc sibi testem, qualiter eundem Dodilonem paterno simplicique benignitatis affectu  ad potiora prouexerat; sed et quomodo Rodulfus uir deuotus abbatiam quandam in huius Hetilonis parrochia sitam, Remensi delegauerit ecclesie, committens simul eidem [102 1Kb] corpus beati Calisti pape et martyris, quod impetratum a Romana detulerat urbe. Intimat ergo, qualiter precatus sit amicabiliter prefatum Dodilonem ad Atrabatense castellum uenire, et inde pignera prefati martyris honorifice leuare atque usque ad cenobium sancti Quintini deducere . Hunc etiam Hetilonem expetierat, ut ad ipsum cenobium occurreret, et tamdiu cum sacro comitaretur corpore, donec ipse domnus Fulco ueniret, et decenter illud excipere usque ad Remensem ualeret urbem deducere, ubi tamdiu seruaretur quousque, pace reddita, loco proprio,  ipsius Hetilonis parrochia sito [103 1Kb] , restitui posset. At Dodilo cum debuisset agere quod petebatur, e contra, filiationis ac fraternitatis posthabita reuerentia, in medio occurrens uie et de manibus gestantium sanctum pignus abripiens, apud se reposuit, dicens non illud se cuiquam redditurum, nisi eidem Hetiloni in cuius dinoscebatur fuisse parrochia depositum; et hoc ipsum noue fraudis argumento gessisse, quo ualeret prefatum corpus sacrum cuidam Hucboldo comiti tradere. Quocirca petiit hunc Hetilonem, ut missum suum ad eum dirigat et paterno ac fraterno amore ipsum redarguens corrigat, et in memoriam ei reuocet quomodo religionis solius et fidei, quam in eo fore credebat, intuitu illum absque regis aut principis alicuius expectatione  in sede pontificali locauerit; moneatque ut a cepta temeritate pedem reuocet, ne aliquid hunc eundem archiepiscopum contra se, quod idem nolit, agere conpellat. Hunc quoque precatur Hetilonem obnixe, ne illi assensum in re tali prebeat, sed iuste parti in omnibus faueat, et thesaurum celestem Remensi ecclesie a prememorato uiro traditum, urbi ac basilice ipsius restitui non solum consentiat, sed etiam totis uiribus adiuuet.]

64.  Preceptum, quod super res Sancte Marie ab Arnulfo rege firmari obtinuit. Denique ecclesiam summo labore gubernans, multis commoditatibus munire exercuit. Illo etiam petente Arnulfus rex preceptum immunitatis huiusmodi sancte Dei genitricis  ecclesie scriptum roborauit: »In nomine Domini nostri et saluatoris Iesu Christi, Arnulfus diuina gratia rex. Cum petitionibus seruorum Dei iustis et rationabilibus diuini cultus amore fauemus, superna gratia nos muniri non diffidimus. Proinde nouerit industria seu sagacitas omnium fidelium nostrorum, tam presentium quam et futurorum, quia uir uenerabilis Dodilo, Cameracensis urbis episcopus, obtulit obtutibus nostris immunitates beate memorie antecessorum nostrorum, regis uidelicet Pipini ac imperatorum Karoli Magni seu Ludowici, in quibus continebatur insertum qualiter predicti  antecessores nostri reges denominatam sedem, que est in honore sancte Dei genitricis Marie semperque uirginis, ob amorem Dei et tranquillitatem fratrum ibidem consistentium, semper sub plenissima tuitione et immunitatis defensione habuissent. Pro firmitate tamen rei postulauit nos prefatus episcopus Dodilo, ut eorumdem regum auctoritates in amore Dei et reuerentia sancte Dei genitricis Marie nostra auctoritate confirmaremus. Quod ita per interuentum uenerabilis episcopi nostri Salomonis libenter adquieuimus, et ita in omnibus concessimus atque per hoc preceptum nostre auctoritatis roborauimus. Precipientes ergo iubemus, ut nullus iudex publicus uel quislibet ex iudiciaria potestate in ecclesias aut loca uel agros seu reliquas possessiones  predicte ecclesie, quas moderno tempore in quibuslibet pagis uel territoriis infra ditionem imperii nostri iuste et legaliter memorata tenet uel possidet ecclesia, uel ea que deinceps a catholicis uiris eidem collata fuerint ecclesie, ad causas exigendas aut freda uel mansiones uel paratas faciendas, aut fideiussores tollendos, aut homines ipsius ecclesie tam ingenuos quam seruos super terram ipsius commanentes nequaquam distringendos, uel ullas redibitiones aut inlicitas occasiones requirendas, nostris et futuris temporibus ingredi audeat, uel ea que supra memorata sunt penitus exigere presumat. Sed liceat memorato presuli suisque successoribus res predicte ecclesie cum cellulis et rebus uel hominibus  sibi legaliter subiectis sub inmunitatis nostre defensione quieto ordine possidere, et nostro fideliter parere imperio, atque pro stabilitate nostra uel totius imperii a Deo nobis collati uel conseruandi una cum clero et populo sibi subiecto libere Dei misericordiam exorare. Et quidquid exinde fiscus noster exigere poterat, in luminaribus ipsius ecclesie concinnanda perpetualiter concessimus adhibendum [104 1Kb] . Preterea constituimus, ne quis dux uel comes atque uicarius, seu quislibet ex iudiciaria potestate nostram uel antecessorum nostrorum regum auctoritatem [105 1Kb] uiolare presumat. Quod si fecerit, causis regalibus sit obnoxius, et insuper solidis 600 culpabilis iudicetur; uidelicet ut due partes in archiuum ipsius ecclesie admittantur, et tertiam  fiscus regalis noster recipiat, ut nullus tale quid audere [106 1Kb] deinceps presumat. Quod ita et nos per hanc nostram auctoritatem confirmamus, ut sicut a  beate memorie antecessoribus nostris predicte ecclesie collatum atque firmatum est, ita et deinceps inuiolabiliter conseruetur. Et ut hec nostra auctoritas a fidelibus sancte Dei ecclesie et nostris uerius certiusque credatur, manu propria subter eam firmauimus, et anulo nostro iussimus insigniri. Signum domni Arnulfi inuictissimi regis. Wichingus cancellarius ad uicem Theotmari archicapellani recognoui. Data 8. Idus Iunii anno incarnationis Domini 894, indictione 12. anno 7. domni Arnulfi piissimi regis. Actum Wormatie in Dei nomine feliciter. Amen [107 1Kb] .«

[65.  Consecrationi Heriuei Remorum archiepiscopi interfuit . Hic ordinationi Heriuei archiepiscopi cum ceteris interfuit, scilicet  Riculfo Suessorum episcopo, Otgario Ambianensi, Mantione Catalaunensi, Rodulfo Laudunensi, Otfrido Siluanectensi, ceterisque diocesaneis consensum prebentibus et decretum huius ordinationis corroborantibus. [ Hic autem exstructis muris, menia urbis in tantum ampliauit, ut monasterium sancti Autberti, quod extra erat, infra murorum ambitum cohiberet. Monasterium etiam Dei genitricis Marie edificatum Kalendis Augusti sollemniter consecrauit, tabulamque altaris argenteam, quam nostris diebus uidimus, sciphumque argenteum, quem diebus festis subdiaconi in manibus ferunt, calicem quoque, cum aliis quoque ornamentis ecclesie fecit. Monasterium etiam Laubiense adhibito secum Stephano Leodecensi episcopo consecrauit  .  Qui inter hec morte preuentus, diem clausit, in ipsoque sancte Marie monasterio ad septemtrionalem plagam sepultus est.

66.  Stephanus sequitur, qui in sinodo cum Isaac comite coram archiepiscopo pacatur. Dodiloni successit Stephanus in sedem pontificalem, uir tam ecclesiasticis quam secularibus disciplinis sufficienter instructus, qui res eiusdem sedis ecclesie ampliorauit et preceptis regiis confirmauit. [ Hic interfuit sinodo quam habuit Sculfus Remorum archiepiscopus, successor Heriuei, in uilla Troslegio . Cum episcopis Remensis dioceseos affuere nonnulli quoque comites. In qua et Isaac comes ad satisfactionem uenit, pro his que  praue perpetrauerat aduersus ecclesiam Camaracensem, quoddam castellum Stephani, presulis eiusdem urbis, dolosa comprehensum peruasione  succendens. Pro quo facinore uadatus in hac sinodo, centum libris argenti pacatur cum prefato Stephano episcopo, satagente Heriberto et aliis qui aderant Frantie comitibus.]

67.  Huius obtentu Karolus rex super prebendas fratrum Sancte Marie hanc immunitatem restaurauit. Hoc etiam petente, Karolus rex super prebendas fratrum sancte Dei genitricis ecclesie preceptum, quod deflagrata ciuitate perierat, renouauit hoc modo: »In nomine sancte et indiuidue Trinitatis Karolus diuina propitiante clementia rex Francorum, uir illustris. Quotiens utilitatibus ecclesiarum et commodis Deo seruentium rationabiliter prouidemus, hoc nobis tam ad corporis quam anime salutem, quamque ad stabilitatem regni  totius nobis a Deo collati et conseruandi, prouenire posse per omnia confidimus. Porro autem nosse uolumus omnium fidelium nostrorum strenuitatem, tam presentium, quam quoque futurorum, quod uir uenerabilis Stephanus, sancte Cameracensis ecclesie presul, nostram adiens magnificentiam significauit nobis, clericos iam dicte sedis sue habere quidem res eiusdem episcopii suo uictui delegatas, super quibus etiam regale preceptum, olim largiente Zuentebolcho rege, habuerant; sed eadem ciuitate deflagrata, preceptum quoque uoracibus flammis absumptum est. Huius ergo rei negotio nostre pietati supplicauit humiliter, quo illud dampnum nostra instauraremus munificentia. Quod etiam facere pro Dei amore ac fratrum inibi Deo  famulantium libenti adquieuimus mente et ex rebus, quas hactenus quoquo ordine iuste et legaliter possident, hanc eis auctoritatem innouari pro tutamento iussimus. Precipientes ergo edicimus, quatinus prefate clerici ecclesie domos quidem proprias, quas habent in ciuitate, quibusque uoluerint, in congregatione tamen eiusdem loci, hereditario duntaxat iure siue per uenditionem et emptionem seu per commutationem aut plane per traditionem sibi inuicem libere pro uoto concedant. Porro territorium monasterii, quod fuit extra urbem; pariter et uillas suis usibus deputatas, scilicet pago quidem Cameracensi Carneres  , Lis  , uenzenzias  , Muntiniacum  , Gualtercurt  , Gundreceias  , Hainensi uero comitatu Oninium  [108 1Kb] , uirmandensi autem Toriniacum; porro Suessonico Carisiolum; simul cum mancipiis utriusque  sexus, cum terris cultis et incultis, pratis, aquis aquarumue decursibus, molendinis, cambis, siluis, et omnibus ad res fratrum predictas pertinentibus, modo et deinceps in perpetuum tam presentes quam et futuri eius loci successores clerici teneant atque possideant, habentes potestatem iure tantum hereditario ex eis facere quidquid communi decreto per unanimem consensum iuste delegerint. Sane si, quod minime arbitramur, aliquis huic nostro obuius decreto quidlibet aut iniuriam agere nisus fuerit, sexcentis solidis culpabilis iudicetur, ita ut due horum partes eiusdem loci fratribus cedant, et tertiam fiscus recipiat regis; et insuper quod inique molitus est, euindicare nullatenus ualeat, ut nemo iam tale quid usurpare presumat. Et  ut huius edicti auctoritas ineluctabilem perenniter obtineat uigorem, manu eam roborauimus propria, et anuli nostri digna illustratione iussimus condecorari. Signum Karoli regis gloriosissimi. Hugo regie dignitatis notarius ad uicem Heriuei archiepiscopi subnotauit. Datum 13. Kal. Ianuarii, indictione 14, anno 19. regnante Karolo rege gloriosissimo, redintegrante 14, largiore uero hereditate indepta 1 . Actum uilla Cruztiaco in Dei nomine feliciter. Amen.«

68.  Preceptum, quod rex super abbatias, quas contulit [109 1Kb] huic episcopo, confirmauit. Idem etiam Karolus rex abbatias, Marellias  uidelicet et Crispin  , obtentu comitum quos paulo post dicturi sumus, uiro huic concessit, et super huius  rei negotium preceptum roborauit huiusmodi [110 1Kb] : »In nomine sancte et indiuidue Trinitatis Karolus diuina propitiante clementia rex Francorum. Christiane conuersationis religio bipertito uidetur regimine subsistere, regali utique et sacerdotali. Ergo sacerdotale decet regiis augmentari ac sublimari honorum munificentiis, quod regalis diu dignitas resideat in solio regni sub equitatis uirga, iuxta quod Deus de se in sapientia loquitur: »Per me reges regnant et iudices legum decreta discernunt.« Hac de causa nouerit omnium sancte Dei ecclesie fidelium religiositas, quia comites uenerabiles Hagano ac Rodulfus nostram adeuntes serenitatem humiliter expetierunt, ut sancte Cameracensis ecclesie, cui preest presul Stephanus, uir quippe totius  regni strenuus, ad sanctam Dei genitricem Mariam largiremur [111 1Kb] sub perpetua seculi subiectione,  in pago Hainense super fluenta Helpre abbatiunculam dictam Marellias [112 1Kb] , ubi iacet sanctus Hunbertus corpore, in ecclesia que est in honore sancti Petri dedicata. Nos itaque illorum cognoscentes congruam esse petitionem, deuote eandem abbatiunculam cum suis omnibus adiacentiis delegamus ad predictam sedem sancte Marie perpetualiter ibi habendam. Dehinc et uenerabilis comes Sechardus expetiit ipse, ut in pago prefato Hainou super flumen Hon abbatiunculam dictam Crispin6, ubi iacet sanctus Landelinus in ecclesia honore sancti Petri dicata, quam abbatiunculam idem dictus Sechardus beneficio habebat, concederemus sancte Marie ad prescriptam sedem Cameracensem, perpetualiter ibi habendam [113 1Kb] cum suis omnibus adiacentiis.  Et ita fecimus. uerum precatu predictorum comitum permittimus ob remedium anime nostre prescripto antistiti Stephano, in locis sue concessis ecclesie [114 1Kb] hoc est Marellias seu Crispin, mercatum statuere et teloneum inde capere. Et circum ista loca, quantum unius leuge tetenderit spatium, neque comes neque ulla iudiciaria potestas freda exercendi potestatem habeat; neque quilibet presentium uel succedentium de illis dictis abbatiunculis sancte Marie Cameracensis ecclesie temptet facere abstractionem, subreptionem, diuisionem, refragationem, inquietudinem, contradictionem, preiudicium, uiolentiam; sed cum uillulis suis ac earum continentiis, uidelicet ecclesiis, edificiis, siluis, pratis, pascuis, terris, aquis aquarumque decursibus  farinariis, piscationibus, peruiis, uineis, mancipiis desuper commanentibus, et quicquid ibi in omnibus rebus iuste et legaliter appendit, habendum possidendum [115 1Kb] sancte Marie ad supradictam sedem tradimus; faciantque rectores eius ecclesie [116 1Kb] , exinde, quodcunque sua suorumque poposcerit utititas. Unde hoc preceptum firmitatis industria factum, manu firmamus nostra ad opus sancte Marie [117 1Kb] , et anulo nostro iussimus sigillari. Signum Karoli regis incliti, Gauzelinus notator uice Rotgeri archiepiscopi summigue cancellarii recognouit. Datum 6. Idus Septembris, indictione 8, anno 28. regnante Karolo rege glorioso, redintegrante 23, largiore uero hereditate indepta 9 . Actum  in palatio Heristallo feliciter. Amen.«

 69.  Domnus Stephanus cursu consummato migrauit a seculo. Episcopus iste ex Alsatio pago natus, ex rebus sui iuris ecclesiam sancte Dei genitricis Marie, cui ipse Deo auctore preerat, heredem fecit. A regibus multa optinuit, que eidem ecclesie contradidit; familiam multam contulit; res preterea quasdam, que in episcopio subtracte fuerant ecclesie, redintegrari laborauit. Hic in terra natiuitatis sue morte preuentus, de qua se ad sedem propriam reportari iussit, clausit diem anno Dominice incarnationis 934. 3. Idus Februarii  .

70.  Subintroducitur Fulbertus episcopus. Domino Stephano Fulbertus succedens, fauentis et suffragantis Gisleberti ducis obtentu, cathedre pontificalis prerogatiuam adeptus est. Hic [118 1Kb] ex pago  Brabatensi, de uilla uidelicet Wiluua  ortus, uir quidem bonis moribus instructus, sancte Dei ecclesie sedem multis commodis munire semper laborauit.

71.  Contentio inter Isaac superbum comitem et Fulbertum episcopum; tamen uictore episcopo comes expellitur. Tunc temporis Isaac comes abbatiunculam beati Hunberti, cui, ut paulo superius diximus , episcopum Stephanum rex Karolus prefecerat, possidebat, ipsamque regiam ac locupletem abbatiam sanctissimi Gaugerici cum omnibus appendiciis sibi beneficiatam de regio iure tenebat [119 1Kb] , dimidium scilicet Camerace urbis castellum, cum medietate quoque publicorum uectigalium simulque etiam cum altera moneta. Et quia urbs sub diuersitate  biremis dominii agebatur, ea siquidem naufragante aliquando rectores ipsi inter se ortis simultatibus collidebantur. Semper enim inter ministros eorum pro rebus exigendis audiebatur confragosa seditio, semper excrescebat uiolenta atque grauis utrimque tumultuatio; que paulatim grauiore motu excitata, eo usque processit ut in arma plerumque mouerentur. Hec itaque et huiusmodi comes magnanimus impatienter accipiens, in iras furibundus pre nimia indignatione excanduit, tantique turgoris ceruicem aduersus domnum pontificem erexit, ut eum quadam die una cum suis sede relicta mandaret quantotius aufugere, solus uidelicet postea totius urbis indiscrete negotia possessurus. Unde presul  perterritus, tamen Dei clementia fisus, tam superbe  iussioni obtemperaturum se esse spopondit; sed ut tamen probrosus sui perfugii pudor populum lateret, uel usque in noctem indutias poposcit. Qui nec difficile ita accedit, eo sane tutior, quia nequaquam eum tanti estimabat, ut sua iussa auderet eludere. Hoc igitur impetrato, in diuersas partes episcopus ancipitem animum rapit; quidnam prius in tantis et tam subitis perturbationibus intendere possit, querit. Nec mora, diuino consilio usus, omnes amicos atque fideles infra indutiolam hanc cum omni studio iussit tacitus conuocari, eorumque suffragio sue cure consuluit. Nam nox illa tanti copiam exercitus ei peperit, ut, Deo uolente, uersa sententia hostem incautum diluculo extra ciuitatem compelleret, ipseque cum suis in propria sede conpos animi resideret.  Post hec uero aliquot diebus interpositis comes reuersus, collecta ualida manu, resumptis uiribus urbem repetiit, multasque inquietudines ingerens, episcopum aliquandiu lacessiuit. Denique etiam alternis conflictibus grauis inter se contentio adoleuit.

72.  Quod, ubi imperator Otto precibus regis Luduwici super hostes satisfecit, Cemraci Fulbertum uisitauit. Interea  Gallorum princeps, Hugo uidelicet qui dicebatur Magnus, Willelmus quoque Rotomagensium dux ferocissimus, regem suum Luduwicum assidua infestatione inpugnabant, diuque inter se utrinque sine intermissione dimicabant. uidens autem rex non posse se absque aliena ope inimicorum superare seuitiam, imperatorem, Ottonem  uidelicet Heinrici regis filium, cuius sororem Gerbergam matrimonio duxit, sibi adiutorem adstringere estimauit, missisque oratoribus ad id negotii cum precibus inuitauit. Qui continuo fraternis monitibus familiariter accinctus, duces suos ac principes bello parari precepit; paratisque uiaticis, absque dilatione iuxta precatum castra mouit ; sicque primo Parisium, deinde Rotomagum usque perueniens, omnes uicinias deuastauit, ibique satis miserandam pestem edidit. Exin uero exhaustis ultione hostibus, cum repatriare deberet, in ipso quidem reditu in urbem Cameracensium castra metari disposuit, uisitaturus quippe, quomodo domnus Fulbertus episcopus in rebus ecclesiasticis se haberet.

 73.  Otto imperator abbatiam sancti Gaugerici episcopo confert, et inde preceptum subiectum corroborat. Ubi cum peruentum est, domnus episcopus quam familiariter eum excepit, amicisque obsequiis summa cum ueneratione deseruiens, de incussionibus a comite prelibato sibi inrogatis cum supplici querimonia proclamauit. Qui causis auditis, molestias episcopo illatas, sicuti pius, perinde atque episcopus ipse indoluit; suorumque competenti consilio usus, secundum legis publice iudicium priuato  comite, abbatiam sancti Gaugerici ex integritate supradictarum rerum, unde uidelicet contentio ceperat, sed et alteram abbatiam, quam supra diximus  , sancte Dei ecclesie genitricis Marie in perpetuum habendas contradidit. Super quod scripta confirmauit huiusmodi: »In nomine sancte et indiuidue Trinitatis, Otto, diuina propiciante clementia rex. Nouerint omnes fideles nostri, presentes scilicet et [120 1Kb] futuri, qualiter pro Dei amore et sancte et intemerate semper uirginis Marie, genitricis eiusdem Dei et Domini nostri Iesu Christi, necnon et anime nostre salute, interuentu quoque fidelium nostrorum, scilicet Fridurici archiepiscopi et dilecti germani nostri Brunonis et Cuonradi ducis atque Herimanni ducis et ceterorum  fidelium, concedimus a die presente et hora sancte Marie ad sedem Cameracensis ecclesie, cui uenerabilis Fulbertus episcopus, Deo annuente, presidere uidetur, abbatiam sancti Gaugerici omnem ex integro, cum omnibus rebus et possessionibus domi extraque pertinentibus, sicuti iuris nostri hactenus iuste ac legaliter uisa est fuisse; concessa pariter omni publica functione uel exactione ad iam fatum sancti monasterii locum pertinente. Ut nullus comes uel quilibet rei publice minister illic potestatem habeat aut mallum tenendi uel bannum uel freda exigendi aut aliquam districtionem faciendi, sed per omnia ita sub potestate sint episcopi, qui, Deo prestante, per successionem eidem prefuerit ecclesie, deinceps et in perenni tempore, sicuti  usque modo iuris fuerunt potestatis nostre. Et ut hec nostre concessionis auctoritas per succedentium curricula temporum inrefragabiliter firmiorem in Dei nomine optineat uigorem, manu propria nostra subtus eam firmauimus, et anuli nostri impressione corroborari precipimus. Signum domni Ottonis inuictissimi regis. Brun cancellarius ad uicem Rotberti archicapellani recognoui. Data 2 Kal. Maii, anno Dominice Incarnationis 947, indictione 6, regnante pio rege Ottone anno 13. Actum Aquisgrani palacii in Domino feliciter. Amen.«

74.  Amulricum comitem et filiam Isaac, quam matrimonio sibi duxit, episcopus pro consanguinitate seiunxit. Alter itidem comes ex pago Hainou, Amulricus  nomine, uir genere nobilissimus et iuxta secularis glorie pompam fortunatissimus, filiam Isaac eque comitis prefati duxit uxorem. Multis autem internoscentibus atque deferentibus conperiens Fulbertus episcopus, eos, sponsum uidelicet et sponsam, proxime cognitionis consanguinitate propinquos et ideo contra legem copulatos, facto consilio canonice ab inuicem seiunxit, datoque penitentie modo, hoc tantum scelus admissum expiari precepit. Quod parentes atque amici moleste sed et  dolenter ferentes, modo minarum asperitate episcopum perterrefaciunt, modo tamen precibus et preciosis muneribus conueniunt; quin etiam uberrimas hereditates sancte Dei ecclesie promittunt, ut siue scilicet eorum minis coactus, siue promissorum munerum affectatione in aliam sententiam flexus, disiunctos fortasse reconiungeret, inconuulsosque amodo manere permitteret. Huius rei suggestione episcopus commotior factus, quia in ipso timor Domini preponderabat, minas posthabuit, et ne a norma canonice legis pretio emptus forte descisceret, promissa calcauit; immo et iuxta prophete increpationem, nolens animas que moriuntur uiuificare , precibus eorum minime adquieuit, sed totius auctoritatis iudicio in perpetuo  segregauit. Unde liquido apparet quod nullus turbo minarum a proposito legis mouere ualebat, nulloque appetitu munerum secularium captabatur, quomodo hi, quos hodie aut terrore uel fauore potentioris persone coactos, aut lucris auaritie inhiantes, ausim dicere, ecclesiastice institutionis disciplinam malis operibus deprauare sepe conspicimus.

75.  Quod Hungari, hac uicinia deuastata, ad urbem usque uenerunt. Quam cum non possent expugnare, omne suburbium cum templo sancti Gaugerici combusserunt. Sub iisdem diebus  Hungari per regiones huius prouincie male seuiebant, Christianos captiuabant, profanatisque sacris cultibus, ecclesias incendebant. Quo perterritus Fulbertus episcopus, impigre imminentem ruinam preuidens,  urbem attentiore cura muniri exercuit, et in monasterium sancte Marie beatissimum Gaugericum, thesaurum uidelicet preciosissimum, recondidit; presaga siquidem mente suspicatus, quod mox rei probauit euentus. Nam aliquot post diebus interlapsis, anno uidelicet ab Incarnatione Domini 953, 8 Idus Aprilis, ipsi Hungari promptiore impetu bellatoriam disciplinam preferentes, huic urbi aduolarunt, triduoque immorati, totius generis pestem ediderunt. Siquidem nostris, quia aduersum tot erant paucissimi, intra tuta murorum receptis, suburbana nullis resistentibus adurunt edificia, diripiunt ciuium patrimonia; denique prosperis successibus leti, studia prelii munitionibus urbis  aduertunt, temptantesque irruptionem, nostris tamen acriter defensantibus, minime proficiunt. Itaque fatigati, non procul ab urbe fixis tentoriis, in prata uidelicet iuxta Scalth fluuium concedebant, quiete ciboque curandi, posthac urbis excidio reuersuri. Non usquequaque tamen nostri octiosi fuere, nec inulta ciuitatis omnino passi dispendia. Ubi enim hostibus paululum remotis, nepotem regium, cuius nomen excidit, uirum uidelicet bellicis artibus preditum, cum paucis nouissimum incedere de muris prospiciunt: mox quidem Odo, uir acris consilii et mente promptior, sociorum aliquot audaciores,  quibus affectus patrie ruine contemptum mortis infuderat, legit, hostemque in compendiario interceptum tramite subito persecuntur. Qui circumfusus multitudine, dum cedere pudoris estimauit, utpote uir animi immodicus, refugientibus sociis in prelium ruit; moxque a latere circumuentus, nostrorum tamen dispendio, absciso capite obtruncatur. Unde uictoriam adepti, caput aste defixum in summo muro, illis letum, suis miserabile spectaculum, suspenderunt. Audito, rex Bulgio---sic enim dicebatur---furore accensus, casum amici miserabiliter ingemuit; solitoque acerbior nepotis mortem ulcisci gestiens, urbem cum suis repetiit. Tum uero satis acriter illis quidem foris furentibus, istis uero intus fortiter resistentibus, utrimque diu  certatur, omnique genere telorum decernitur. Illos dolor fraterni capitis pertinaciter accendebat, his amor patrie et ultima spes audaciam ministrabat. Et dum id geritur, merens episcopus modo Dei genitricem precibus exagitat, coramque beatissimi Gaugerici feretro procumbens, dignetur esse defensor crebo ingeminat; modo uero per propugnacula cursitans, suos uiritim confortat et instruit, uiriliter dimicent, inuincibiles pugnent; Dei enim esse contra alienigenas pugnam, illi futuram uictoriam. Interea fessis dum ad interruptionem nichil succederet, soluere obsidionem consultius estimarunt; suamque fidem uenie et salutis obsidem offerentes, istam pactionem, incertum dolone an fide conpositam pretenderunt, ut, si uidelicet sibi caput  redderetur, ipsi omnem predam et omnes captiuos, sed et omnia quecumque in hac uicinia rapuerant, usque ad minimum restituerent, posita deinde pugna pacem composituri. Hi uero magis dolo suspecti, exorata refutant. Quo Hungari amplius et inrationabiliter efferati, incendere templum leuiori negotio arbitrati sunt; murorumque expugnationem declinantes, ad fastigia templi tela ardentia certatim iaculantur. Ad hoc nostris tandem quedam mentium fuit consternatio, grauisque pre timore defectio preualere hostes, non habere sibi locum defensionis. Sane illis sine intermissione iaculantibus, iam uictor ignis pene inrecuperabiliter tecta teneret, nisi quidam ex clericis, Serraldus nomine, Dei credo  uirtute roboratus, sumpto secum aque uasculo cito super templum ascenderet. Qui resticulis nixus, quas desuper trabibus clangorii  artificiose innexuit, sparso latice ignem extinguebat, uolucrique studio super culmina cursitans, operam omnem hostium eludebat. Mirabile dictu. Sane in conspectu aduersariorum discurrens et uulneri patens, sed quos res ipsa indicat, meritis beatissime Dei genitricis et sancti Gaugerici interuentione protectus, sua opera ab excidio templum eripuit. Hinc animi nostrorum erecti, diuinum siquidem auxilium sentientes, formidinem ponunt, ac ualidioribus animis  ad renitendum incombunt. Itaque hostes cum impossibilitatem uincendi ullo modo cernerent, cum pudore et dolore ab obsidione desistunt; sed quod in suburbio intactum ante reliquerant, cum furore perurunt. Si quos autem bello habiles forte deprehendissent, continuo iugulabant; quod uero neci et igni superfuisset, captiuitati reseruabant. Post hec etiam, quod grauius est et magis lugendum, decoram et uenerabilem basilicam sancti Gaugerici, ut scilicet superbis edificiis exterius insignitam, ita etiam interius multis pecuniis rati refertam, facto agmine nitebantur irrumpere; sed obstinatissime renitentibus canonicis cum multitudine uulgi, non poterant effectum habere. Unde quidam incendendum minabantur; multi uero propter plumbea tecta  difficultatem uidentes, potius relinquendum estimabant. Cedebant ergo tante difficultati, et iam abscedebant, cum furiosus quidam ex clericis in clangorio sedens in medio sagittam contorserat. Quo acriter exasperati ampliore numero pro ulciscenda iniuria ad monasterium refluunt; factoque diu impetu, tandem irrumpentes, multos de populo, quos intus reppererant, sternunt; ex clericis quoque Ansfridum, Anselmum, Grinbertum, Teodericum, Gentionem exanimant. Nouissime uero intra laquearia ignem ponentes, uenerabile templum tamen diuturno et difficili negotio subuerterunt, adeo sane, ut ambustis sublimis structure edificiis, lamentabile dictu, culmina cum uasta ruina deuoluerentur, plumbique, quo summa desuper tecta cooperiebantur,  liquefacti riuus huc illuc per decliuia queque decurrens, plateis quidem natantibus, fossas impleret in circuitu. Posthec congregatis captiuis, cum infinita preda abscesserunt.

76.  Ubi sanctum Hermetem pristino loco restituere studuit. Danis quoque circa istam prouinciam non minus furentibus, et ut liquet ipsas historias legentibus, sanctas Dei casas incendentibus, beatus Hermes martir Christi, quem papa Alexander Rome baptizauit, de Ronasce  uilla Brabatense, de monasterio uidelicet quod beatus Amandus construxit, ad monasterium uille Ende  , que iuxta Aquisgranum sita est, primo asportatur; deinde uero Coloniam usque translatus, non pauco ibidem tempore demoratur. Unde intercedentibus aliquot annorum  curriculis, inter utrumque clerum, id est, inter Rotnascenses atque Endenses, magna exorta est disceptatio. Danis enim remotis rebusque sancte Dei ecclesie in prosperitate restitutis. Rotnascenses suum moliuntur referre patronum; Endenses uero unanimiter refragati retinere contendunt, utpote uidelicet preciosum thesaurum. Hec igitur altercatio inter se aliquandiu processit. Rotnascenses  autem consilio saniore preuenti, domnum Fulbertum pontificem suppliciter adierunt; sueque deplorationis seriem inculcantes, obnixe implorarunt, ut quia de parrochia eius translatus fuerat, ibi etiam a uiolentis extortum sanctum martirem reportari cum omni labore contenderet. Horum itaque causam competentem preuidens episcopus, omnimodo laborauit, quoadusque beati martiris glebam ad proprium locum referri cegit. Pro tanti ergo beneficii recompensatione predicti fratres uillam, que ab incolis Newehoua  nuncupatur, sancte matri ecclesie Cameracensium libenter contulerunt.

77.  Otto rex immunitates sancte Marie renouans, teloneum huius ciuitatis cum moneta episcopo  contulit. Petente ipso pontifice, Otto imperator auctoritatem immunitatis, quam antecessor suus Karolus super sedem Cameracensium fixit, inrefigendam etiam confirmauit; eique insuper omne teloneum cum moneta ipsius ciuitatis contradens, postmodum omnes fiscalium functionum mutilationes per subiectam huiusmodi testamenti paginam sequestrauit: »In nomine sancte et indiuidue Trinitatis Otto diuina propiciante clementia rex. Cum petitionibus seruorum Dei iustis et racionabilibus, diuini cultus amore fauemus, superna gratia nos muniri nequaquam diffidimus. Proinde nouerit industria seu sagacitas omnium fidelium nostrorum, tam presentium quam et futurorum, quia uir uenerabilis Fulbertus, Cameracensis urbis episcopus,  obtulit obtutibus nostris immunitates beate memorie antecessoris nostri Karoli, in quibus continebatur insertum, qualiter predictus antecessor noster Karolus rex nominatam sedem, que est in honore sancte Dei genitricis Marie semperque uirginis, ob amorem Dei et tranquillitatem fratrum ibidem consistentium, semper sub plenissima tuitione et immunitatis defensione habuisset [121 1Kb] . Pro firmitate tamen rei postulauit nos prefatus episcopus Fulbertus, ut eiusdem regis auctoritatem in amore et reuerentia sancte Dei genitricis Marie nostra auctoritate confirmaremus. Quod ita per interuentum dilecti episcopi nostri Rihharii  libenter adquieuimus, et ita concessimus atque per hoc preceptum nostre auctoritatis roborauimus. Precipientes  ergo iubemus ut nullus iudex publicus uel quislibet ex iudiciaria potestate in ecclesias aut loca uel agros seu reliquas possessiones predicte ecclesie, quas moderno tempore in quibuslibet pagis uel territoriis infra ditionem imperii nostri iuste et legaliter memorata tenet uel possidet ecclesia, uel ea que deinceps a [122 1Kb] catholicis uiris eidem collata fuerint ecclesie, ad causas audiendas, aut  freda uel mansiones uel paratas faciendas, aut fideiussores tollendos, aut homines ipsius ecclesie tam ingenuos quam seruos super terram ipsius commanentes nequaquam distringendos, uel ullas retributiones aut inlicitas occasiones requirendas, nostris et futuris temporibus ingredi audeat, uel ea que supra memorata sunt, penitus exigere presumat. Sed liceat memorato presuli suisque successoribus res predicte ecclesie, cum cellulis et rebus uel hominibus sibi legaliter subiectis, sub immunitatis nostre defensione quieto ordine possidere, et nostro fideliter parere imperio, atque pro stabilitate nostra uel totius imperii a Deo nobis collati uel conseruandi una cum clero et populo sibi subiecto libere Dei misericordiam exorare. Et quicquid exinde  fiscus noster exigere poterat, in luminaribus ipsius ecclesie concinnanda perpetualiter concessimus ad habendum. Insuper nostra largitione concedimus prefato episcopo et successoribus eius omne teloneum cum moneta ciuitatis sue Camaracensis, eo uidelicet tenore, ut nouem partes episcoporum usibus deputentur, decima uero pars ad usus fratrum eiusdem congregationis perpetualiter in elemosina nostra proficiat. Preterea constituimus, ne quis dux uel comes atque uicarius seu quislibet ex iudiciaria potestate nostram uel antecessorum nostrorum regum uiolare presumat constitutionem [123 1Kb] . Quod si fecerit, causis regalibus sit obnoxius, et insuper solidis sexcentis culpabilis iudicetur; uidelicet ut due partes in archiuum ipsius ecclesie admittantur,  et tertiam fiscus regalis noster recipiat; ut nullus tale quid audere deinceps presumat. Quod ita et nos per hanc nostram auctoritatem confirmamus, ut sicut a beate memorie antecessore nostro predicte ecclesie collatum atque firmatum est, ita deinceps inuiolabiliter conseruetur. Et ut hec nostra auctoritas a fidelibus sancte Dei ecclesie et nostris uerius certiusque credatur, manu propria subter eam firmauimus, et anulo nostro iussimus insignari. Signum Ottonis serenissimi regis. Bruno cancellarius ad uicem Rotberti [124 1Kb] archicapellani recognoui [125 1Kb] . Anno 5 regnante Ottone serenissimo rege . Actum est Ingeleheim [126 1Kb] in Dei nomine feliciter. Amen.«

[78.  Quod petenti regi sanctum Gaugericum  et sanctum Autbertum episcopus sanctum Theodericum et alii uiri corpus contulit . Otto iste gloriosus princeps eo tempore circa instructiones ac restaurationes ecclesiarum exercebatur attentior; iamque quattuordecim pontificalis magnificentie sedibus  conditis, quandam etiam metropolim Magadaburch uocabulo struxit. Cui cum ab episcopis suis multa sanctorum pignera impetrasset, Fulbertum episcopum sanctorum Gaugerici uidelicet atque Auberti corpora sibi dari postulauit; felicissimam sane arbitratus suam fore metropolim, si tantorum confessorum patrociniis fulciretur. Huius uero petitionem episcopus declinare formidans, incerto hesit; sed tamen beneficiis, que multa iam ei prestiterat, ut diximus, ne [127 1Kb] uideretur ingratus, sue petitioni effectum promisit. Qua in re presul anxius, in diuersa parte animum ancipitem flectit; uidensque difficultatem negotii, siue donet siue neget, utrumque sibi fore periculosum aduertit. Si enim neget imperatoris beniuolentia offensum iri; si uero donet,  sue prouincie futuram perniciem, utpote uiduate patronis, per quos et temporalem meruit salutem et celestem sperat beatitudinem. Inter hec medius pontifex, tandem sibi prouida ratione consuluit, paucisque suorum quibus secreta credebat abhibitis, clam duorum sacerdotum corpora, sancti uidelicet Teoderici episcopi, de quo supra diximus , et alterius cuius nomen excidit  , detectis sepulchris accepit; feretrisque honorifice inuoluta, cum aliquot etiam articulis sancti Autberti, imperatori concessit.] Quod si quis latius scire desiderat, librum quem Fulbertus doctor karissimus de uita sancti Autberti, iubente domno episcopo Gerardo, inscripserit, legat. Hoc autem absque Dei pia dispositione contigisse non dicam, cum etiam  beatus uir Domini Theodericus hanc remunerationem a Domino et uenerationem a populo mereretur, et ne nostra prouincia suis defensoribus priuaretur; quos etiam si subducere uellet, fateor quidem nullo modo posset. Quem enim sensum ciues habituros existimas, si aduocatum suum Gaugericum eripi sibi cernerent, per quem felix ciuitas Cameracus feliciter illustrata, nomen suum propagauit ubique gentium? Immo ne ipsi quidem imperatori, credo, uiui cederent.

[79.  Quod in sinodo apud Engulenhein testimonio et auxilio Fulberti Artoldus restituitur, et Hugo expellitur . Apud Engulenhein sinodo congregate coram ambobus regibus, Ottone uidelicet et Luduwico, cum Marino Romane sedis uicario  unaque etiam cum multis cepiscopis Fulbertus interfuit ; ubi series litis pro episcopio Remensium inter Artoldum et Hugonem uentilata est. Ubi uero cum ipse Artoldus, absente quidem Hugone emulo, coram regibus et omnibus qui aderant sue  reclamationis querelas protulisset, introgressus quidam Sigebaldus, premissi Hugonis clericus, attulit litteras, quas Roma detulerat, quasque iam in alia sinodo Mosomi propalauerat; asserens easdem litteras sibi Rome ab ipso qui aderat Marino uicario datas. Qui domnus precepit [128 1Kb] eas eoram sinodo recitari. In quarum recitatione repertum est, prout ipse littere fatebantur, quod Wido episcopus Suessonicus, Hildegarius quoque Beluacensis, Rodulfus Laudunensis, Fulbertus Cameracensis, ceterique cuncti Remensis dioceseos episcopi, easdem litteras ad sedem delegauerint apostolicam pro restauratione Hugonis in sede Remensi et expulsione Artoldi. Post quarum lectionem exurgens Fulbertus cum prefatis ceteris presulibus, qui in eisdem litteris nominabantur,  eas litteras refutauit, astruens quippe, eas antea numquam se uidisse uel audisse, neque in earum delegatione consensum prebuisse. Cui dum idem clericus contraire non posset, licet in eos calumniis obstrepens, precepit domnus Marinus suggerens uniuerse sinodo, ut sibi consilium et rectum iudicium proferrent super huiusmodi calumniatore et calumniarum in episcopos delatore. At illi, postquam delator publice confutatus est falsa detulisse, lectis capitulis de huiusce calumniatoribus, iudicant et unanimiter censent, eum quo fruebatur honore priuari debere ac secundum capitulorum tenorem in exilium retrudi. Diaconatus igitur quo fungebatur ministerio multatus, a conspectu sinodi reprobatus abcessit. Artaldo uero presuli, qui omnibus se sinodis presentabilem  fecerat, non refugiens sinodale iudicium, episcopium Remense iuxta canonum instituta et sanctorum Patrum decreta omnino retinendum atque disponendum decernunt, laudant atque corroborant.]

80.  Post Fulbertum succedit Berengarius in sede pontificali. Berengarius hunc in episcopio secutus summam regiminis sumpsit ; uir siquidem ex nobili parentela Germanie ortus  , sed et Ottonis imperatoris proxime consanguineus. Qui quoniam magis secularibus quam ecclesiasticis negotiis implicatus, per excellentis prosapie sublimitatem animum quodam pulsu iactantie attollebat, morum et uite obpugnationibus sumpto officio contraibat. Hic etiam tante feritatis extitisse dicitur, ut non modo lingua et natione, sed etiam moribus  populo suo barbarus esse uideretur. Quanto etenim regii generis ei aspirabat auctoritas, tanto ferocior populum sepe uexabat. Sepe itaque, partim propter eius animi immoderatam leuitatem partimque propter ciuium repugnantium ferocitatem atque inobedientiam,  inter se difficilis oriebatur seditio; aliquando uero intererat implacabilis congressio. Quod autem tantas infestationes edebat, quod tantas inquietudines irrogabat, hoc nimirum non potius episcopi, quam insolentiis suorum ciuium possumus imputare, quos semper pre ferocitate inobedientes omnibus suis episcopis audiuimus atque rebelles existere.

81.  Ubi principum terrore, quos secum adducebat, ciues humiliati episcopum receperunt. Quodam uero tempore, cum in Germaniam propter obsequium cesaris profectus aliquandiu moraretur, interim ciues una eademque uoluntate collecti, factaque unanimiter conspiratione, adeo sunt inter se constricti, ut pontificem reuersurum negato ingressu  ab urbe excluderent. Qui cum expletis rebus sedem pontificalem repeteret, in ipso quidem reditu ei innotuit ciuilis conspiratio. Statim ergo, quia suos tam uirtute quam numero aduersus tanti populi turbam inferiores uidebat, cum grandis ignominie probro iter factum remensus, Brunonem tunc temporis monarchiam regni sub fratre tenentem aggreditur; suisque causis declamando prolatis, obnixe deprecatur, ut suo uidelicet iuuamine fultus sedem clausam uiolenter possit irrumpere, debitamque ultionem pro accepta iniuria in populo rebellante exerere. Nec difficile copioso impetrato exercitu, Arnulfum quoque Flandrensem comitem adiuit, uillamque Lambras  pollicitus, eum sibi consocium, immo et adiutorem adhibuit. Ciues uero cum tanto auxilio  reuerti conperientes, sibi consulere estimarunt, longeque dissimulatis rebellionis motibus, absque suspicione ueniret, nuncios ablegarunt. Cum suis itaque tantum, ceteris siquidem reuersis, urbem est absque difficultate regressus.

82.  Comiti Arnulfo Lambras extorsit, et duas uillas Coureng [129 1Kb] et Ferroras ab ecclesia diuulsit. Nec multo post pre leuitate sue insolentie prefato comiti Arnulfo, cuius auxilio urbem repetiit, uillam Lambras, qua eum conduxit, ui reextorsit, minatus sane, quod si eam uindicare presumeret, totas Flandras ei combureret. Preterea duas uillas, Coureng et Ferroras  , ab ecclesia sancte Dei Matris diuulsit et cuidam militi beneficiauit.

83.  Ubi ciues inuasit, et alios interfecit, alios  excecauit. Euoluto autem aliquo temporis interuallo, sibi a populo facte dehonorationis reminiscens, socia agmina euocauit, ciuesque incautos subita incursione inuasit, palantesque feriendo usque ad monasterium sancti Gaugerici persecutus est. Nouum  genus spectaculi! Continuo namque armati limen sanctissime edis absque reuerentie modo irrumpentes, alios interfecerunt, alios truncatis manibus et pedibus demembrarunt; quibusdam uero oculos fodiebant, quibusdam frontes ferro ardente notabant. Deinde autem lanceas interfectorum et aliorum captas, sicuti furiosus erat, carpento ad cumulum inponi precepit, et ad insinuandam sue ultionis atque uictorie pompam ad predium suum, in uillam uidelicet cui nomen Betendorth [130 1Kb] , suis familiaribus mittere festinauit.

84.  Quod nocte a sancto Gaugerico percussus obiit. Nec huius pontificis factum desino demirari, qui templum beatissimi confessoris uiolare non timuit, quem Walterus castellanus, tiro inhumanissimus,  in simili negotio nostris diebus non reuereri nesciuit. Quadam namque die alicunde cum suis ueniens, duos fratres, Aldonem uidelicet et Balduinum sibi inimicissimos forte obuios habuit; moxque caballo cui insedebat calcaribus fosso eos inuolans, hastaque dorsis pene contigua iamiam imminens, iamiam mortem minitans, adusque radicem montis fugientes persequitur, distantes sane a monasterio fere nouem passibus. uidens autem eos effugio sanctissimi templi propinquantes sanctumque confessorem auxilio geminantes, sequi ulterius formidauit, tandemque prorumpens in hac uoce, ait: Scitote uos hodie mihi ereptos beati Gaugerici suffragio! Si ergo uir multe immanitatis ob amorem Dei et uenerationem sui confessoris inimicis parcens habere tolerantiam  didicit, quanto magis pontifex uel contemplatione sacerdotalis officii, quo fungebatur, debuerit? Attamen quia tanto sceleri effugium aut latebram uel per aliquem penitentie modum non quesiuit, dignum sane conpendium supplicii non longo post tempore soluit. Coloniam namque profectus cum quadam nocte in lectulo pausaret, apparuit ei semiuigilanti beatus Gaugericus, quippe uisus eum pro admissis increpare, bacculoque quem manu gestabat, postmodum grauiter pulsare. Qui mox expergefactus, cum graui planctu ingemuit, uocatisque cubiculariis uisionem in ordine pandens, casum sui periculi indicauit. Ex qua percussione aliquandiu elaborans---certa res est---non multo post interiit  , in basilica quidem sancti Gereonis sepultus.  Capellani uero, huius  uidelicet ecclesie clerici, nescio quibus insimulationibus temere suspecti,  relictis quidem pontificalibus ornamentis aufugerunt.

85.  Engrannus substituitur. Post huius excessum Engrannus, ante Corbiensis cenobii sancti Petri monachus, obtentu Brunonis prefati archipatris, cum quo pro rebus fratrum, quas trans Rhenum procurabat, notitiam et familiaritatem habebat, ad episcopale solium promouetur. Hic tam ecclesiasticis quam secularibus disciplinis sufficienter instructus, mira erga gregem karitate pollebat; omnique mansuetudine plenus, tanto ambitu religionis episcopii dignitatem implebat, ut propositum monachi nullo modo excedere uideretur. Semper namque in ecclesiastice culture studio insudabat, gregemque commissum exemplo uite innocentis morumque  bonorum informatione doctrinabat.

86.  Ad conuentum generalem uillam Perronam clamaturus perrexit, suoque clerico, quia secum preceptum non gessit, ecclesiam abstulit. Hic etiam propriis rebus ecclesiam augebat, et si qua subtraherentur, publico iudicio euindicare et restituere satagebat. Siquidem eo tempore Bruno dux siue archiepiscopus conuentum generalem cum multis principibus et episcopis apud quandam uillam, cuius nomen non subuenit  , habuisse dicitur, in quo de pace et religione sancte Dei ecclesie statuque regni salubriter et competenter tractatum est. Ubi etiam Engrannus episcopus ire disposuit, clamaturus uidelicet uillam sancte Marie Perronam  , quam Hasbanienses more beneficiali tenebant; precepitque  Widoni suo cancellario, ut kartam eiusdem uille, quam in archiuo ecclesie reppererat, secum gereret, ut per hanc apertius certiusqne clamare uideretur. Quo cum perueniens et ad euoluendam declamationem paratus, kartam capellano rogaret: nimirum se erile preceptum obliuioni tradidisse aduertens, ingenti stupore diriguit, tandemque se oblitum fuisse respondit. Unde confusus episcopus ad sua remeauit; hocque inpatienter ferens, capellano ecclesiam, que est in uilla Salliaco  , abstulit.

87.  Clausit diem Engrannus episcopus, ab Hadulfo Nouiomensium episcopo sepultus. Denique uero, cum monasterium sancte Marie cum totius studii accinctu ad occidentalem plagam ampliaret,  culpis quidem ciuium exigentibus, morte preuentus opus imperfectum reliquit; triennioque ecclesiam  moderatus, migrauit ad Christum  . Huius funebritati interfuit Hadulfus Nouiomensis episcopus, qui eum in monasterio sancte Dei Genitricis ad australem partem honorifice sepeliuit.

88.  Huic succedit in episcopio Ansbertus, qui in ecclesia sancti Autberti octo canonicos constituit. Sequitur Ansbertus, uir uidelicet literalibus disciplinis eruditus, qui tunc Atrebatensis monasterii eque monachus atque Cameracensis ecclesie archidiaconus, postmodum uero pro rebus sancti uedasti, quas in pago Baduensi preuidebat, imperatori notus, culmen episcopalis cathedre adeptus est. Ille uero propriis pro oportunitate collatis, quater binos canonicos in ecclesia sancti Autberti deputauit. Hic autem, ut antecessores iam diximus  et ut successores posterius dicturi sumus, graues atque multas iniurias ab ipsis suis militibus sustinuit, aduersumque eorum contumacias diu contendit. Ad horum itaque insolentias sopiendas, Arnulfum quendam illustrem comitem  multis beneficiis conductum sibi adsciuit, illoque adiuuante ceruicatos  superans, aliquandiu quieuit. Rexit igitur quinque annis ecclesiam, ad patresque suos appositus, in ecclesia prefata, sancti uidelicet Autberti, honorifice sepelitur.

89.  Wiboldus subrogatur, et ludus regularis quem fecit subscribitur. Sequitur Wiboldus, Nouiomensis ecclesie archidiaconus, uir uidelicet tam secularibus quam ecclesiasticis disciplinis satis inbutus. Iste siquidem clericis alee amatoribus regularem  ludum artificiose conposuit, quo uidelicet in scolis se exercentes, karitate uitia uincere assuescerent, secularemque et iurgiosam aleam refugerent. Quem ludum hoc modo incepit  . [* 1Kb] .

1. 3. 3. Timor.2. 3. 3. Astutia.3. 4. 5. uigilantia.
1. 1. 1. Karitas. 	3.
1. 1. 2. Fides. 	4.
1. 1. 3. Spes. 	5.
1. 1. 4. Iustitia 	6.
1. 1. 5. Prudentia 	7.
1. 1. 6. Temperantia. 	8.
1. 2. 2. Fortitudo. 	5.
1. 2. 3. Pax. 	6.
1. 2. 4. Castitas. 	7.
1. 2. 5. Misericordia. 	8.
1. 2. 6. Obedientia. 	9.

7.
1. 3. 4. Prouidentia. 	8.
1. 3. 5. Discretio. 	9.
1. 3. 6. Perseuerantia. 	10.
1. 4. 4. Bonitas. 	9.
1. 4. 5. Modestia. 	10.
1. 4. 6. Longanimitas. 	11.
1. 5. 5. Mansuetudo. 	11.
1. 5. 6. Benignitas. 	12.
1. 6. 6. Sapientia. 	13.
2. 2. 2. Compunctio. 	6.
2. 2. 3. Gaudium. 	7.
2. 2. 4. Sobrietas. 	8.
2. 2. 5. Delectatio. 	9.
2. 2. 6. Suauitas. 	10.

8.
2. 3. 4. Simplicitas. 	9.
2. 3. 5. Hospitalitas. 	10.
2. 3. 6. Parcitas. 	11.
2. 4. 4. Patientia. 	10.
2. 4. 5. Zelus. 	11.
2. 4. 6. Paupertas. 	12.
2. 5. 5. Lenitas. 	12.
2. 5. 6. uirginitas. 	13.
2. 6. 6. Reuerentia. 	14.
3. 3. 3. Pietas. 	9.
3. 3. 4. Indulgentia. 	10.
3. 3. 5. Oratio. 	11.
3. 3. 6. Amor. 	12.
3. 4. 4. Iudicium. 	11.

12.
3. 4. 6. Mortificatio. 	13.
3. 5. 5. Innocentia. 	13.
3. 5. 6. Contritio. 	14.
3. 6. 6. Confessio. 	15.
4. 4. 4. Maturitas. 	12.
4. 4. 5. Sollicitudo. 	13.
4. 4. 6. Constantia 	14.
4. 5. 5. Intellectus. 	14.
4. 5. 6. Suspiratio. 	15.
4. 6. 6. Fletus. 	16.
5. 5. 5. Hilaritas. 	15.
5. 5. 6. Compassio. 	16.
5. 6. 6. Continentia. 	17.
6. 6. 6. Humilitas. 	18.

 »Cleros eolice, latialiter sors dicitur; hinc cleronomia hereditas, cleronomus heres; inde clerici nuncupantur, eo quod sint de sorte Domini. Canon Grece, Latine regula; ab eo canonici regulares nominantur. Ergo quia idem canon---quoniam a perfidis et spe boni carentibus alea reperta atque praue usitata est---ut discordiam, periuria ceteraque uitia, clericos interdicit aleatores fore: opido condecet, ut relictis uitiis examussim sibi quique uirtutes sortiantur. Libet itaque, ex eadem qua prefati sumus alea quendam clericalem et ut ita dixerimus regularem, non cauillandi aliquem causa, sed exercitandi gratia, comere ludum. Karitatem omnium principatum obtinere uirtutum, nemo qui uerba Euangelii dicentis: »In his duobus uniuersa  lex pendet et prophete ,« intelligit, nescit. Ubi ergo tanta profunditas manet, uastam uberrimamque uirtutum propaginem de se profert. Itaque ponamus Karitatem cum sua multimoda subole nominatam, et singularis quibusque numeros sortibus tali moderamine congruos aptemus, ut isto contineri, quod illa examinare, neque hac ostendi, quod hic fas sit nequeat inuenire  . A principali siquidem principalis principium inicians, perque binarium ac ceteros usque ad senarium currens, suimet eorumque reuolutione tripartita, 20 sancte matris contineat filias et in Sapientia limitet  . Postque binarius Conpunctione inchoans, 15 eiusdem, Reuerentie; hinc ternarius, a principio Pietatis, 10, Exmologeseos; sicque quaternarius a  Maturitate, 6, Fletus; ab Hilaritate quoque quinarius, 3 conplectens, Continentie fine claudetur  . Senarius uero ultimus, ut primus, Simplicitate gaudens  ; custodem uirtutum possideat Humilitatem. Que simul iuncte 56 fiunt. Et si diligentius respiciamus, intuebimur, quod hec progressio numerorum, a ternario ocdenarium scandens  ,  singule sibi uirtutum, uirtutes legat. Prima quidem, secunda, ultima et penultima singulas  ; tertia et antepenultima binas; queque intra ipsa sunt, similiter a principio et fine usque ad quatuor mediasque senas iuncte, ternas, quaternas uel quinas recipiunt uirtutes, et uigesimum primum in sese inuicem semper exprimunt numerum. Sunt igitur 3, 4, 17 et 18, qui singulas metiuntur, Karitatem uidelicet, Fidem, Continentiam et Humilitatem; 5 et 16, qui binas, Spem et Fortitudinem, Fletum et Compassionem; 6 et 15 ternas, Iustitiam Pacem et Compunctionem; Confessionem Suspirationem et Hilaritatem; 7 et 14, quaternas, Prudentiam Castitatem Timorem et Gaudium, Reuerenciam Contricionem Constantiam et Intellectum; 8 et 13 quinas, Temperantiam  Misericordiam Prouidentiam Sobrietatem et Astutiam, Sapientiam uirginitatem [131 1Kb] Mortificationem Innocentiam et Sollicitudinem; 9 et [132 1Kb] 10, 11 et 12 senas discernunt, Obedientiam Discretionem Bonitatem Delectationem Simplicitatem et Pietatem, Perseuerantiam Modestiam Suauitatem Hospitalitatem Patientiam scilicet et Indulgentiam, Longanimitatem Mansuetudinem Parcitatem Zelum Orationem quoque et Iudicium, Benignitatem Paupertatem Lenitatem Amorem uigilantiam utique ac Maturitatem. Et ut per singula redeamus: cuius per ternarium, nisi sanctificatricis et in eiusdem redeuntis principii unitatem uocabulum signabimus Trinitatis? Quid autem per quaternarium, nisi quatuor euangelistarum tubas [133 1Kb] ? Hi simul  collati, illam sanctissimam, plenam donis karismatum, septiformem gratiam demonstrant. Septenarius uero bis dictus, et assumpto ternario 17 quaternarioque 18, ecce qualiter, 3, 7 atque 4 in sese redeunt. Possumus etiam 10, decalogi mandatum quod sub lege quondam et nunc [134 1Kb] sub gratia operatur, et 8, octauam que necdum agitur etatem,  asscribere. Sed hec tria modo amplius decuit commemorare. Ergo clangorem sancti Euangelii tubarum, qui aure cordis sanctam Trinitatem intimo amore diligit gratiaque septiformi finetenus tueri cupit, caritatem, in qua uniuersa lex impletur , fidem, sine qua [135 1Kb] inpossibile est placere Deo , continentiam, ut abstineat se a uitiis, quo uirtutes continere ualeat, humilitatem, qua [135 1Kb] sine qui uirtutes congregat, quasi in uento puluerem portat , habere querat; habita caritatiue, fideliter, continenter, atque humiliter exercere satagat, ut ad eorum cumulum peruenire queat. Quinario numero quinque sensus coniungere possumus; qui fluiter [136 1Kb] ductus et unitate assumpta, in sextum decimum  surgit. Si enim hos 5 per phisicam, logicam et ethicam castigamus, ut ad unitatem caritatis, que Deus est , semper redeamus: has profecto uirtutes, que in duobus numeris insignite uidentur, naturaliter, rationabiliter moraliterque possidebimus. Senarius, cuius sexta pars, 1, in tertia medietas, 3 [137 1Kb] , quia perfectus est numerus, suis bene constans partibus, perfectio operis ei deputari potest. His igitur sibi replicatis [138 1Kb] , ternario addito, 15 facit. Simus ergo perfecti operibus bone actionis, et nitamur conscendere 15 psalmographi gradus, ut sanctam Trinitatem in Sion cernere mereamus , et horum procul dubio numerorum expertes uirtutum non erimus  . Adest iterum 7, gratia spirituali refertus,  14 depromens per binarium. Eundem itaque precemur Spiritum, ut per practicam nobis ad theoricam uitam peruenire largiatur, quatinus uirtutibus eius ascisci mereamur. Sed [139 1Kb] quia supra retulimus eternitatem  , de qua titulus psalmorum 6 inquit. »In finem pro octaua,« octenario  posse conferri, sicut 10 inferius affore rebamur: huic utique si addantur 5, 13 explicabunt. Bene etiam quinque sensus octaue uite supponuntur, quia non solum hec, nisi uoluptuosus eorum appetitus [140 1Kb] camo et freno spiritualis modo discipline cerceatur [141 1Kb] , sed nec ea que ab Abel singularum [142 1Kb] datione stolarum, donec iustitia conuertatur in iudicium sanctique in terra duplicia possideant , agitur, meretur  . Nunc autem 9, 10, 11 et 12 supremi remanent; quorum primus nouem celicolarum ordinibus, secundus [143 1Kb] decem legalibus uerbis, tertius dignis penitentie fructibus, quartus noui duodenis testamenti preconibus consecrati effulgent. Quintus, quoniam, ut scriptum est: »In multis delinquimus omnes  ,« quisquis instituta decem pretergrediens in undecimo offendit, splendore 12 gemmarum iubaris redimitus , ut ad reparanda 9 pristina dampna succrescant, per denarii mandata regrediens, undenis ecclesie cilicinis operiatur sagis, ut possit quandoque dicere cum psalmista [144 1Kb] : »Conuertisti planctum meum in gaudium, et reliqua .«

»Igitur quia uirtutes numerosque qualicumque modo ordinauimus, qualiter nunc sortiri debeant, censeamus. Tres itaque sumamus tesseras, que singule senas facies habeant, uariis notatas numeris---quo maior, senarius; alii in ceteris uno semper minores usque ad assem; qui simul fiunt 21;---et nostris uocalibus quinque, uidelicet A, E, I, O, u,  singulas eodem ordine depingamus, ut quater replicate eundem equiperent; eo tamen tenore, ut in prima A, in secunda E, tertia I, ab asse incipiens, directo semper scribatur tramine, et eodem apice finiatur ita:  [Figure: [Table] 7Kb]

 »His ita dispositis, uolumus ut per has tres, sicut et in prefato solet ludo, numeri qui supputandi sunt, prout sors dictauerit [145 1Kb] , suo semper ordine requirantur. Y uero sextam archiuamque uocalem, non solum, quod modo eadem minime indigemus lingua et nostratum regulas orthographorum ad plenum non obseruamus, sed quia compendiose operis studemus uulgariterque nostri ridiculum exercere, pretermisimus  . Ceterum consonantes,---quoniam sedecim in alfabeto remanent, excepta Q, quam gramatici superuacuam nominant quamque [146 1Kb] ideo non annumerauimus, quia ex currente sibi socia, uidelicet u, sine qua uim littere amittit, perfacile hic comprehendi potest, et septenusdecimus numerus ad peragendum quod uolebamus, quasi embolismus  uidebatur,---igitur sicut uocales tetragonis, ita consonantes uni tantummodo trigone piramidi, que quattuor superficies haberet, inserere oportet ita:
[Figure: [Table] 3Kb]

»Que tamen tali lege tenebitur, ut si uel una inferiorum eius consonantium in nomine uirtutis,  que uocales secreuerit, reperta fuerit, pro ceteris omnibus conputetur; et quod tetragoni sui superficie superiori, hoc ista inferiori, id est basi sua, demonstrabit  . Nec inmerito; quippe cum corpus, cuius iste que similitudinem illis anime figurantibus retineant  , siue naturali conpositione sui decenter ornatum, seu aliqua portione diminutum, siue [147 1Kb] monstruosa superfluitate aucmentatum, spiritum aut integrum aut nullum habere uideatur; et eo discedente, hoc imum, unde sumptum est, repetat ilementum, ille reuertatur ad Dominum qui dedit illum . Sic proiectis simul e manu cubis cum triangulo, eorumque singillatim litteris perspectis, mox recurrendum erit ad marginem  numeros cum uirtutibus continentem. Eodemque, ut prefatum est, discretionem uocali uni similiter tripartite reperto, uirtutem quam [148 1Kb] latere habebit, notare debemus, uocalesque illius apparentibus, si ualemus, conponere uocalibus, et ita priuatim compotes [149 1Kb] eius esse, ut pares nobiscum ludentes nequaquam eandem ulterius in eodem ludo sibi ualeant uindicare. Tali utique disceptatione uicisim alternando gyramdoque iocantes uirtutes omnes sortibus partiantur; et si non equa lance mutuo diuiduntur, hi qui uel una ceteris amplius superabundauerint [150 1Kb] , item prelaturam in ceteris sibi cessisse gaudeant. Ita dumtaxat, ut karitas, que gemina est, si oportuerit  pro duabus computetur uirtutibus. Que etiam ob unius tantummodo littere  eclipsin, id est A, bina [151 1Kb] post primam examinetur proiectione  , quod de ceteris omnimodis fieri inhibemus. Et usque ad oram illius diei sextam eminentiores, inferiores sui discipulos uocantes, suadere debebunt [152 1Kb] , ut uirtutes que eis sorte desunt, bonis moribus satagant impetrare. Inferiores quoque niati tessere cognoscentes, ac uelut sibi prelatis . . . . . . . . pedagogis [153 1Kb] , non aliter eos nuncupare audeant, quam magistros. At si contigerit, ut neuter neutrum superare queat, omnes equanimiter utrique in alterutrum possidentes uirtutes, una semper sint caritate concordes, et fraterno gratulentur nomine. Potest idem et alio [154 1Kb] modo efficatior lubentiorque fortasse aliquibus fieri, quo  quisque proiectis tribus tantummodo tesseris, non ad uim ilementorum sed ad summam simul collatam respiciens, quotquot tali reppererit ut prelibatum est, numero redimitas, gloriabitur se possidere uirtutes.

»Hec taliter tibi, lector, proponimus, ut si quid stilus exigit, utiliter adnectas [155 1Kb] , aut corrigendo detrahas; nichil tamen blasphemie inferas; et si laudare nolueris, ne disperdas. Quod si ludus uilescit aut animo tedium gignit, saltem numerorum utilis coaptatio uirtutumque diligibilis inquisitio nec otiosa exercitatio mentem ad eum conuertant, ut collatione numerorum exerciteris, uirtutumque cumulo gratuleris. In quibus adquirendis si uincas, non elationem;  si uincaris, non habebis confusionem. Si enim minus adeptus fueris, obediens; si plus, obedientem debes esse diligens Omnibus has in Christo uirtutes sectantibus, actu et moribus recolentibus, sit gratia et pax in eternum.


»Onoma dactilicis actoris queritur ipsis
Si numeris? primum faciunt, apicemque secundum,
Octauumque decem bis ducti, sicque nouenis
Tertius ingeritur, quartus hinc esse duobus,
Quattuor et denis quintus, mox denique sextus
Undenis legitur, bis binis septimus, atque
Limitat in numeris ter senis ultimus ordo.
Queis simul illatis theorica summa sacratur
uirginitas anime, mandataque dena refulgent,
 Que qui custodit celi sibi gaudia sistit  .
Admonet hic ludus tabulatum pergere clerum,
   Nomina uirtutum condere quo ualeant.«

90.  Ubi primores Cameracensium Wiboldum sibi dari episcopum a rege petierunt. Hunc primores Cameracensium---ex his enim originis claram propaginem trahebat---una eademque uoluntate acclamant, directisque imperatori epistolis cum multo fauore sibi donari episcopum expostulant. Nec difficile imperator, comperta bona opinione illius, mox precibus eorum uoluntario affectu adquieuit, assensumque tribuens, eorum legationem libenter impleuit.

91.  Italiam pergit ad regem pro dono episcopii; sed estiuo itinere fatigatus, postquam reuersus  est, non multo post obiit. Statim ergo Wiboldus de consensu imperatoris certior factus, pulsantibus etiam prefate urbis primatibus, ad imperatorem, qui tunc temporis in partibus Italie morabatur  , ad tantum munus suscipiendum ire festinat. Erat autem estiuum tempus, quod ei maxime ipso in itinere abitus et reditus obfuerat. Nam dum dignitatis  tanto munere suscepto rediret, adeo quippe estu torrente [156 1Kb] fatigatus est, ut cum ad ecclesiam usque peruenerit, uix campanam  , cuius tintinnabulo episcopii dignitatem uindicandam sibi indicare deberet, uix, inquam, pre molestia egritudinis mouere potuerit. Textum uero euangelicum auro et lapidibus pulchre insignitum, sed et multos codices, quos secum attulit, ecclesie Dei matris concessit. Qui postea in ipsa ualitudine in tantum laborauit, ut uix unius anni curriculo rexerit ecclesiam; migransque a seculo, in eadem basilica sancte Marie ad meridianam plagam tumulatur.

92.  Precibus Rotberti monachi reiectis, Tetdo episcopus subrogatur. Illo autem die sue dormitionis cum patribus sortito, quidam Rotbertus nomine,  monachus in uilla Solemia, que ab urbe hac octo millibus distat, res sancti Dyonisii procurabat. Qui depositionem episcopi audiens, honore quidem seculari captus, primates ciuitatis pretio conueniendos estimauit, et ut illum communi suffragio episcopum sibi ab imperatore fieri postularent, magna largitus eis munera, multo maiora spopondit. Qui statim oberati [157 1Kb] legationem imperatori miserunt, et ut sibi quem legerunt pontificem, ipse etiam consentiens dignetur concedere, rogauerunt. uidens uero imperator quod, quia antea Wiboldum secundum suam electionem facili assensu eorum precibus attribuit, ideo etiam [158 1Kb] admittendi episcopum facultatem suo uellent fortasse arbitrio reseruari: cum omni profecto refragatione eorum legationi effectum  impertire negauit. uerum quidem altiore consilio preuentus, Tetdonem, sacris moribus strenuum, non modice literatum, primis atque maioribus Saxonie progenitum, Coloniensis ecclesie sancti Seuerini prepositum, licet renitentem, quia prauos mores et ferocitatem audierat Cameracensium, conpetenter tamen ad pastoralis regiminis sublimauit  officium. Ordinatione itaque peracta, uir Dei uenerabilis, compositis necessariis rebus, sane gregem commissum uisitaturus ad sedem sibi concessam deuenit. Sed uix sermone poterit explicari, quot postea iniurias, quot contumelias, quot etiam aduersitates a suis perpessus est!

93.  De iniuriis, quas episcopus a militibus suis sustinuit. Sub eodem namque tempore erat uir quidam Iohannes nomine, potens tam Cameracensium quam uermandensium genere, qui maiordomatu ceteris prestabat in urbe sub pontificali auctoritate. Sed quo maior ceteris atque potentior, tanto peior pontifici atque ferocior. Porro, ut de reliquis taceam, uir Dei presul uenerabilis, lapidum congestiones et calcem, omnem quoque materiam parauerat,  unde ecclesiam beate Dei genitricis Marie amplificare disposuerat. Sed inter agendum exigente rei necessitate ad imperatorem profectus est. Ubi uero, dum moraretur, interim predictus castellanus ipsas materiales cumulos sibi conuehi fecit, et ex his domum cum summo edificio in eodem castro fundari. Hoc ubi factum reuerso pontifici nuntiatur, altius ingemuit, diuinamque clementiam diutina lamentatione ad ulciscendam tante temeritatis audaciam excitauit. Nec multo post coacto copiosi exercitus auxilio, exterminauit eum ab urbis confinio. Qui fugiens in pagum uermandensem, in castrum uidelicet sancti Quintini, amicis quidem et cognatis suffragantibus, sub Alberto comite aliquandiu receptatur; ibique rogato auxilio, tantam  satellitum copiam sibi coniunxit, ut aliquando occultis insidiis hunc de improuiso erumpens, uillas huius uicinie misera populatione uastaret. Unde pontifex plerumque exterritus, quonam modo tante inmanitatis latronem reprimere possit, diuerse motibus meditationis excitatur. Hec illum cogitantem, Walterus quidam Lenensis castri  uasallus, iuxta eminentiam secularis potentie clarus, sed uersutia [159 1Kb] et calliditate ingenii plenus, factionum stipamine circumuenit, pollicitus sane, quod si filio suo equiuoco quicquid Iohannes tenebat beneficiauerit, eumque uice Iohannis adsciscere uoluerit, totis  uiribus urbem constanter aduersum impetum illius tyrannidis defensaret, ipsumque frequenti expugnatione deuinceret. Quare letus episcopus illum recepit, sed et quod rogabat absque difficultate ei contradidit. Qui tamen postea uerbis predicte promissionis fidem derogans, non tantum episcopum non iuuauit [160 1Kb] , sed etiam priore molestior, plures et diuersas iniurias aduersum pontificem et successores eius exercuit. Iohannes uero possessiones suas alieno herede peruasas ingemiscens, asperior factus non ante compescuit, donec episcopus crebra infestatione coactus, tantumdem pene beneficii ei restituit.

94.  De obitu Ottonis imperatoris et de successione filii sui Ottonis. Eodem tempore Otto imperator  sanctissimus, tutor fidissimus, norma iustitie, cultor deuotus Ecclesie, spes pacis, amator religionis, prouectus etate plenusque dierum feliciter migrauit ad Christum . Post cuius excessum Otto filius suus gloriosissimus, licet primeuo flore tyrunculus, tamen consilio bonus, bello strenuus, et, ut paucis concludam, patris tam et moribus quam nomine imitator simillimus, habenas imperii moderandas suscepit. Sed quia iunior erat, Henricus dux Baioariorum cum totis sed presumptis renisibus contra se ceruicem erexit, dedignatus scilicet eius imperio subiugari. Unde aliquanto temporis interuallo inter se [161 1Kb] contentio usque ad bellum processit; sed nec longo post, ut posterius dicam, illo ad deditionis iugum reflexo,  facta pace concordia intercessit.

95.  De rabie Raineri et Lantberti contra imperatorem. Audita igitur longe lateque morte imperatoris, Rainerus atque Lantbertus, filii uidelicet Raineri  , quem uiuente adhuc imperatore archiepiscopus Bruno, qui sub fratre monarchiam tenebat, pro insolentiis, pro rapinis, pro ecclesie incussionibus, pro multis etiam sceleribus sepe arguendo corrigebat, sepe beneficiis eius seruitiam placando leniebat; sed cum tamen eius feritatem siriatico turgore inflatam nullo modo premere potuerit, in exilio tandem perpetuo dampnatum fratri  contradidit , terramque suam primum Ricario [162 1Kb] nobili uiro, sed hoc defuncto Warnero et Raynaldo, quibus etiam defunctis  , Godefrido atque Arnulfo comitibus nobilissimis contulit, filiosque eius prefatos a patriis finibus pro eisdem insolentiis eliminauit;---illi, inquam, audita morte imperatoris, reuocantibus quidem quibusdam scelerosis pacem odio habentibus, filiis uidelicet Belial, patrios fines regressi, terram patris uiolenter uolentes repetere, super Hagnam fluuium castrum Bussud  munierunt, ibique satis et super dum [163 1Kb] licuit seuierunt. Hoc autem iuuenis imperator audiens collecto exercitu castellum obsidione clausit, diruit captosque rebelles in exilio misit . Ad hanc etiam obsidionem Tietdo episcopus  interfuit. His ita gestis, prefatum ducem Baiuuariorum, illi ut diximus resistentem, cum suis adiens inuasit, sed Domino uolente citissime uictum et ad deditionem paratum imperio subiugauit.

96. . Ubi idem rapinatores contra fideles imperatoris in prelio congressi tergo uerterunt. Interea uero predicti fratres Rainerus et Lantbertus, coacti inopia moresque patrios imitantes, rapinis insistebant, quietemque publicam interpolantes, minus potentes utcumque uexabant. Denique in partes Karlensium concedentes, Karolum, regis Lotharii fratrem prauis moribus deditum, pariterque Ottonem, Alberti uermandensium comitis filium, cum  aliis quoque multis raptoribus suo auxilio adsciuerunt; suam quippe callide deplorantes erumnam: se uidelicet exheredes et exutos patrimoniis factos extorres paterne habitationis, terram in qua nati sint sibi negari, ad ulciscendam ergo iniuriam socia arma precari. His ergo fulcientibus atque comitantibus, reformatis quidem bellicis usibus, ad montem Castrum properato contendunt, ibique anno Dominice Incarnationis 976 super fideles imperatoris, comites uidelicet Godefridum atque Arnulfum,  facto impetu irruerunt. Illi tamen non minore spiritu excitati, suis quos presentes habebant coactis, extra munitionem emergunt; preruptoque periculo sese offerentes, inexpectato omni nisi Dei tantum auxilio, manus conserunt, diuque utrinque certato, tamen fructu uictorie potiuntur. His ad sua receptis, nec longum, Otto  predium illud Gogicum  , quia sibi esset contiguum, Arnulfo presumpta uendicatione eripuit, ibique castello munito, urbem hanc, quia nec longe distat, frequenti incursione concitauit.

97.  Rex Karlensium Lotharius imperatorem Ottonem incautum inuadit, et ideo Otto collecto agmine regnum ipsius deuastauit. Post hec autem imperator, iam pacato regno et omnibus sibi ante  resistentibus uirtute sedatis, quietus et cum prosperitate que Dei sunt tractans, apud palatium Aquisgrani circa festiuitatem sancti Iohannis morabatur ; cum repente Lotharius rex Karlensium, nepos uidelicet suus, illum uolens priuare imperio, occulta expeditione adeo incautum parauit inuadere, ut pridie antequam preoccuparetur, posset resiscere [164 1Kb] . Qui quoniam huius rei inprouidus putabat se non habere in presens ad renitendum copiam, mouens se a loco, cum omni secessit familia Coloniam; sane arbitratus se oportere quidem ad tempus cedere, ut postmodum ex industria potius posset resistere. Cum autem rex Lotharius illuc perueniens, suis quidem dispositionibus elusis illum minime offenderet, ibique Gallis  bachantibus [165 1Kb] atque latrocinantibus, multa populatione satis deseuisset: illi nimirum reuertenti Otto legationem dirigere festinauit, aperte uidelicet denuntians, quod propter ultionem sue tante perfidie nullos ei dolos aut insidias innecteret, non fraude subriperet, sed sublatis omnibus fraudulentiis, Kalendis Octobribus ad debilitandum sui regni imperium procederet. Interea itaque imperator sue terre duces et principes bello accinctos conuocari  precepit, uocatisque omnis rei causam cum grauitate proclamationis intimans [166 1Kb] , expeditionem super Lotharium ducere destinauit. Ad cuius exhortationem cuncti animos flectunt, indignantesque sibi factum dedecus, omnes unanimiter quasi uir unus inuicem conspirationem faciunt, et pro fidelitate patris, qui eos familiariter enutriuit, usque ad exitum uite sese deseruitum ire promittunt. His ergo adscitis atque coactis, tante copie exercitum mouit, ut nemo tantam postea uel ante uidisse se meminisse potuerit. Et ne sua premissa legatio regem Lotharium fallat, prescripta quidem die in regnum eius peruenit; prosperisque usus successibus primo Remensium, deinde Laudunensium, sed et Suessionensium, nouissime uero partes Parisiorum  diuersa peste uastauit. Paternis tamen moribus instructus, ecclesias obseruauit, immo etiam oppulentis muneribus ditare potius estimauit. Deinde uero ad pompandam uictorie sue gloriam Hugoni, qui Parisius residebat, per legationem denuncians, quod in tantam sublimitatem Alleluia faceret ei decantari, in quanta non audierit, accitis quampluribus clericis Alleluia te martirum in loco qui dicitur mons Martirum, in tantum elatis uocibus decantari precepit, ut attonitis auribus ipse Hugo et omnis Parisiorum plebs miraretur [167 1Kb] .

98.  Ubi Lotharius Ottonem insequitur, sed, Axona fluuio intercurrente, pugna differtur. Qui cum [168 1Kb] satis exhausta ultione congruam uicissitudinem se rependisse putaret, ad hiberna oportere se concedere  ratus, inde simul reuocato equitatu, circa festiuitatem sancti Andree , iam hieme subeunte, reditum disposuit; remensoque itinere, bono successu gestarum rerum gaudens, super Axonam fluuium castra metari precepit. Sed tamen quia iste fluuius, si quando imbres incumbant, in tantum excrescere solet, ut absque nauigio effretari non possit: suggerente atque exhortante comite Godefrido  , ne quid uidelicet inpedimenti tante copie militum in difficili transitu contingeret, preterlegere festinauit, paucis tamen famulorum remanentibus, qui retrogradientes---nam sarcinas bellice suppellectilis conuectabant---pre fatigatione oneris, tenebris siquidem iam noctis incumbentibus, transitum in crastino differre arbitrati sunt. Sequenti uero die  collectis quos potuit, Lotharius, licet inferior numero, ex pudoris tamen conscientia presumptionem colligens, occulte usque ad predictum fluuium hostes prosequitur. Cuius inprouiso impetu ipsi rei bellice portatores perterriti, dum sibi natatu consulere estimarent, subito excrescentibus undis,  lapsis uiribus mortui dimerguntur. Ipsa etenim nocte in tantum excreuit alueolus, ut difficultate inportuosi littoris neuter alteri manum conferre potuerit; hoc ita sane, credo, Dei uoluntate disposito, ne strages innumerabilis ederetur utrimque. Licet enim inferior Lotharius, ut ferunt, sese certamini miscuisset, cepit tamen iumenta, comminuit uehicula, que magis oneri quam usui in periculis habebantur. Parata uero nauicula, per internuntios Otto Lothario mandat ut, si ei dimicandi sedulitas suppeteret, aut ille profecto sumptis obsidibus, ne forte uidelicet aliqua suorum parte transacta, pluribus uero transigendis, dolo iter intercludendum suspicaretur, pugnatum transire festinaret; aut econtra ipse ab eo sumptis quoque obsidibus, remenso fluuio aduersus  illum remearet, commissaque inuicem pugna, cui Deus annueret, laureatus regni imperio potiretur. Hoc audito, comes quidam Goisfridus  nomine prorumpens in uoce ait: »Quid tot ab utraque parte cedentur? ueniant ambo reges in unum tantummodo, nobisque procul spectantibus, summam periculi soli subeuntes una conferantur, unoque fuso ceteri reseruati uictori subiiciantur.« Ad hec Godefridus itidem comes cum indignatione: »Semper, inquit, uestrum regem uobis uilem haberi audiuimus non credentes; nunc autem, uobismetipsis fatentibus, credere fas est. Numquam nobis quiescentibus noster imperator pugnabit, numquam nobis sospitibus in prelio periclitabitur. Haud tamen eum fore uicturum diffidimus, si uestro cum rege conferretur singulari  certamine [169 1Kb] .«

99.  Multis seditionibus Tetdo episcopus atque molestiis a suis uassallis concutitur. Hoc igitur modo regibus inter se discordantibus, iam dictu difficile est, quot procellis factionum intonantibus ab ipsis suis uassalis afficitur Tethdo episcopus. Quoniam namque imperatorem, malorum scilicet tortorem, in predicti belli negotiis occupatum nouerant, ideo inpunitatis securitatem colligentes, episcopo, utpote simplici uiro et lingue regionis ignaro, subdolis suggestionibus iniurias sepe irrogabant. Aliquando etenim Walterus, totius ueritatis effetus  , pretenta per dolum fide deuotionis terrorem uerisimilis cause incutiens illudebat; fraudulenter sane denuntians, Lotharium regem ad urbem incendendam  collecta manu uenire paratum, et omnem uiciniam excidio collaturum. Qua de re presul perterritus, Walterum multa mercede donabat, plus pollicitus, si quouis modo tante pestis molimina epacaret  . Qui fingens se mittere legationem ad amicos et propinquos in domo regia uersantes, quasi ut  regem mitigarent, interpositis aliquot diebus ad episcopum iterum ueniebat, suisque precibus suoque ingenio paratam expeditionem, rege quidem mansuefacto, quieuisse referens iactitabat. Hac fraude episcopi gratiam captans, maximam opulentiam donorum excipiebat, immo uero cum aliis beneficiis uillam cui nomen Lambras extorserat. Id quoque Heriwardus aliquando. Hic ante pre infidelitate relicto episcopo, raptoribus quorum mentionem iam fecimus, Rainero uidelicet atque Lantberto, se addidit; ueruntamen sub his parum proficiens, postea ad episcopum sub specie fidelitatis remeauit. Qui etiam uersutis factionibus atque adulationibus sub quadam specie familiaritatis gratiam episcopi sibi emercabatur, eique aliquando suspiciosa et uerisimili  commentatione dolos machinabatur, asserens uidelicet Raynerum atque Lantbertum ad bona episcopi deuastanda parari. Hanc itaque false compositam suggestionem presul uere accipiens, haud mediocri sollicitatione constringebatur, illique, si quo genere ingenii eos mitigare ualeret ne ueniant, commutationem multe mercedis pollicebatur. Qui protinus ad falsitatis illate suspicionem confirmandam illos quidem mitigandos adire se simulans, aliorsum declinat, et paulo post remeans quasi impetrata pace, promissa sibi reposcit. Huic itaque et aliis perniciose illudentibus tanta impendit, ut adhuc sedes episcopalis, sed et omnis parrochia, se diuulsam ingemiscere uideatur. Sub hac etiam specie ipse Heriwardus aduocatias aliquantarum uillarum  quasi pro defensione presumpsit, sed plus quam inimicus predo assiduis exactionibus deuastauit.

100.  De obitu Tetdonis episcopi, et quid in celebratione misse diuina pietas ad nutum eius operatur. Sub huius autem tempore, Arnulfo sene Flandrensium comite mortuo, mox irruens Lotharius rex  , possessiones illius, abbatias uidelicet sancti Amandi, sanctique uedasti cum castello. Duuaicum quoque, sed et omnia usque ad fluuium Lis cum omni occupatione inuasit. Quod certe maximum metum incussit episcopo, coniicienti uidelicet illum regem mox fortasse suam etiam urbem, quod proxima esset, esse occupaturum. His igitur et huiusmodi motibus semper affectus, merore tabescebat,  sibique aliquando cum flebili querimonia improperans  dicebat: »Quid tu, o miserrime Teddo, quid tu patria relicta inter barbaros deuenisti? Ecce tuis plana, sed et digna reconpensatio meritis, quod tuum patrem sanctum Seuerinum reliquisti.« Inter hec ergo episcopus, a tanto naufragio enatare conatus, Coloniam reuertitur; et ne diutius tantis uerberibus quateretur, credo, Deo miserante morbo correptus migrauit a seculo, et in basilica sancti Seuerini sepultus est. Nec [170 1Kb] pretereundum, quod ei a superna pietate concessum a certis relatoribus accepimus. Quadam namque die, dum in monasterio sancte Marie super altare sancti Saluatoris sacrum mysterium celebraret, et ubi uentum, quod corpus Dominicum de more sacerdotali ad os offerre deberet: mox mirum in modum ipsa sacrosancti corporis  confectio ad nutum episcopi celitus subleuata, manibus eius, ministris mirantibus, insiluit.

101.  Karolus dux causa tuitionis Cameracum ingressus multa mala edidit. Quo defuncto, multo asperioris pestilentie causa exoritur, multo tempestuosioribus procellis ecclesia Cameracensium naufragatur. Siquidem imperator a finibus sui regni procul remotus, super Sclauones quos aduersum ierat expugnandos morabatur; relictique principes Lothariensium, quidnam de restitutione episcopi facerent, ambigebant. Iam uero Lotharium regem res Atrebatensis episcopii occupasse audierant, ideoque illum fortasse subita incursione urbem Cameracensium peruasurum esse formidabant. Quare comites, Godefridus uidelicet, quo dignitate morum  alter illustrior, alter non erat consilio prestantior, Arnulfus quoque, admodum sollicitati, Karolum ducem regis Lotharii fratrem, quem Otto imperator multis beneficiis conductum, ut fraternis motibus secum fortior resisteret, citeriori Lotharingie sub se prefecerat---hunc, inquam, collato utrimque consilio adorsi monuerunt, ut urbem suo pastore orbatam festinanter ingressus, ab incursione fratris inmunem, sed a cunctis quoque peruasoribus defensaret, uasallosque eiusdem loci ad fidelitatem imperatoris sacramento et obsidibus constringeret, dum imperator reuersurus in patriam, episcopum rediberet. Huic consilio Karolus libenter accessit sed male tractans, non eque executionis actu  librauit. Nam copioso agmine comitatus cum prefatis  etiam comitibus in urbem uenit; sed tamen, sicuti erat inepti atque tardi ingenii, detestandas usurpationes exercuit, adeo ut raptor potius quam tutor, potius temerator quam obseruator esse uideretur. Unde indignati prefati comites et in iras moti, illo quidem eo loci relicto, ad sua reuersi sunt. Porro ille deinceps oportunitatem et gratiam loci atque sufficientiam totius alimenti nactus, uxorem sibi adfuturam esse mandauit, cui in cubiculo episcopi cum tota presumptione lectum sterni precepit; omnesque opes in usibus episcopi exhibendas in superfluis commessationibus tota effusione consumpsit. Thesaurum ecclesie dissipabat, prebendas uendebat, immo et ecclesiastici ministerii negotia emptus pretio largiri mercantibus  usurpabat; sicque totius infamie sarcinam tamdiu gessit, donec imperator reuersus ad melius restituit.

102.  Rothardus episcopalem cathedram suscepit. Iam uero brumalis intemperiei pruinis incumbentibus, imperator reuocata manu a bello, ad uillam Polidam, propriam uidelicet sedem, in natale Domini est reuersus  . Ubi cum ei uacatio Cameracensis ecclesie suggeritur, communi suffragio, et acclamatione Lothariensium, immo et obtentu Nocheri Leodecensium episcopi, Rothardo ex prosapia nobili orto, piis moribus adornato, infulam presulatus impertiuit; quippe estimans illum lenitudine ingenii seuitias Cameracensium posse pressurum  . Huius doni sublimitate  adepta, circa initium quadragesime  commissum gregem uisens, urbem petiit; nec multo post ab Alberone Remensium archiepiscopo summa cum ueneracione ordinatus est, utpote cum quo amicitiam et familiaritatem a puero tenebat, ex quo uidelicet in scholis Gorgiensis  monasterii pariter condiscipuli extiterant.

103.  Quod idem episcopus castellum uinciacum diruit. Suscipiens itaque uir uenerabilis summam regiminis, contumeliarum exacerbationes multas et inexplicabiles repperit. Urbs etenim tota diuerso modo non tantum exteris, sed etiam domesticis incussionibus, ut supra dictum est , laborabat; nulla pax interueniebat. Sed, ut reliqua taceam, nichil grauius, quam contra Ottonem  prefatum Gogicensis castri [171 1Kb] , ferebat, qui tanta et tam crebra incursione urgebat, ut omnes agricolas uillarum, sed et totius urbis homines fecisset sibi tributarios. Quin etiam ut grauiori infestatione premeret, iuxta uiculum, qui nomen uinciacus  ---distat autem ab urbe hac quattuor milibus---castrum  munire festinabat; et fecisset quidem, ni episcopus tempore resciuisset. Illo namque id muniente et diuersa operositate pertinaciter moliente, sinistro nuncio pontifex excitatus, nec mora, prefatis comitibus Godefrido atque Arnulfo cum aliis Lothariensibus legationem misit, ut, coacto milite, ad destruendum opus sibi inimicum uenire festinarent. Qui caute absque comperendinatione sumptis cuneis nocte ad episcopum ueniunt, eique auxilium nimis copiosum atque armis munitissimum ferunt. Mane itaque facto, episcopus tanta ope sustentatus, ciuibus quoque suis atque rusticis comitatus, locum munitionis inuasit, castrumque turritum et iam pene perfectum, Deo adiuuante, demolito aggere [172 1Kb] cequauit arenis. Hoc ei maximam uirtutis  gloriam peperit. Dein uero tyrannum modo uiribus terrificans, modo muneribus lactans, nouissime omnimodo deuictum sibi pacauit; sicque pacem et quietem publicam reformans, pene omnium in se beniuolentiam, preter Walterum suum castellanum, conuertit. Porro iste multas molestias aduersus episcopum excitauit, multas inquietudines irrogauit, quamuis ei episcopus multa donasset multisque beneficiis suas possessiones auxisset. Postea pontifex uenerabilis monasterium sancte Marie perfecit, quod, ut diximus , Engrannus episcopus cepit, sed eisdem prenotatis seditionibus prepeditus ac statim morte preuentus, inperfectum reliquit. Aram sancte Dei genitricis Marie aurea tabula ex lapidibus preciosis insignita uestiuit; calicem etiam  maiorem cum patena purissimo fecit ex auro. Geminas quoque campanas magnas atque satis sonoras, que adhuc in turri quam struxit dependent, ex propriis sumptibus fabricauit. uillam uero que dicitur uillaris  , altari sancti Iohannis in usibus fratrum eiusdem ecclesie sancte Marie deputauit.

104.  Imperator contra Sarracenos bellum iniens uincitur, nec multo post obiit. Decursis autem temporum spaciis, Otto imperator et rex Lotharius inter se federati pacantur, et utrumque regnum facta tranquillitate quieuit . Interea Otto Romam profectus Sarracenos per terras Apulie deseuire audierat; et sicuti iuuenis audax, manu ualidus, animo exestuat, moras precipitat .  Qui nec mora, non multis quos presentes habebat fultus, facto itinere illuc pertransiit; nec passus se expectare suos per interualla itinerum sequuturos, mox contra hostem prelium inconsulte commisit. Armabat enim consuetudo uincendi et ignorantia cedendi. Siquidem congressu habito , licet  numero longe inferior, multam cladem hostium edidit, sed tamen gloriam uictorie superatus amisit. Nam sine consilio fortitudo in temeritate conuertitur. Qui [173 1Kb] transfugio sibi consulere estimans, quia terra euadere non posset, uelociter se misit in mari, uisamque nauiculam inimicorum, quam preter ullam suspitionem forte non procul a litore conspexerat, alacri sed et difficillimo natatu ascendit. Hunc enim iam pene lapsabundum miserati remiges, admoto nauigio susceperunt, longeque dissimilem et ignotum arbitrantes, causas infortunii rogauerunt. Ille uero tandem eorum barbara collocutione aduertens se hostibus incaute oblatum, mox pre formidine fallere doctus, utpote inter hostes uite naufragus, quoquo modo potuit euasionis opem  quesiuit. Finxit enim se quendam fore hominem ex ipsa Bar maritima urbe multis opibus affluentem, uerum errore uie incidisse naufragium. Illos tamen ditatum iri pro conpendio, si illesum perducerent. Quo remiges empti cum ad uotum cesaris predicte ciuitati admouissent nauiculam, statim letus imperator Teoderico Mettensium episcopo ceterisque suis principibus, qui in ipsius urbis tuitione recepti, regis periculum condolentes, ipsum quidem captum putabant, totius rei seriem per internuntios tacite inculcauit, et ut quasi ad remunerandos nautas sibi premia afferrent callide ammonuit. Qui mox, inopina mandata gaudenter amplexi, scrinia ceteramque supellectilem regiam ad nauim imperatori tulerunt, unaque etiam uelocissimum caballum  adduxerunt; nautis uero ad conuecta munera intendentibus, imperator extra nauiculam uiuaciter exilit, equoque ascenso, ita delusis hostibus, preter spem, credo, adiuuante Domino illesus euasit. Unde cum probro abscedens, pudore succensus, meliori consilio militarem copiam sibi ad reparandum prelium querere estimauit. uerumtamen interim morte preuentus, paulo post interuallo occubuit , Rome quidem in porticu sancti Petri sepultus.

105.  Lotharius rex Karlensium et Einricus dux Baioariorum quisque pro se tendunt ad imperium Lothariensium, puerque regius ab Einrico rapitur, sed postea ui eripitur. Quo passim comperto, repente gemina labes mali regno exoritur. Nam ut se habet  inquietudo morum, immo aut secularis ambitio, Lotharius rex, Henricus quoque dux Baioariorum in prisca odia recrudescunt [174 1Kb] , pacem quidem bello  mutantes, et quod patre uiuo non poterant, modo superstiti libero equiuoco regni prerogatiuam eripere nitentes, ad usurpandi imperii potentiam intendere estimarunt. Huic enim proximitas loci, illi uero necessitudo generis aspirabat. Dux nimirum Heinricus regium puerum factiose raptum tenebat in custodiam, eique, ceteris principibus inuitis atque dolentibus, imperialem gratiam adimebat. Interea mortuo Wifrido uirdunensium episcopo , multis profecto episcopalium militum resistentibus, aliquot uero consentientibus, urbem cum presumpta uendicatione Lotharius ingreditur . Dein quoque episcopatum Cameracensium se occupaturum esse minatur. Qua in re Rothardus pontifex  haud mediocri terrore commotus, sapientissimo tamen consilio usus, regem humiliter aggreditur, et in tantum eius gratiam molli prece mercatur, ut prius urbe Leodecensium capta, priusque aliquantis principum Lothariensium subiugatis, ipse quoque postmodum absque difficultate subiiceretur. Pace itaque impetrata, spe tamen suspensa, interim quieuit, dum Domino adiuuante puerum captum imperatoris filium sui principes de manu tenentis cum uirtute extorserint et in iure paterno locauerint. Hic  postea, tam uirtute quam etate proficiens, adeo uiguit ut ei rex Lotharius urbem uirdunensium captam et Godefridum comitem reddiderit  [an. 985].

106.  Epistola quam Laubienses monachi  miserunt episcopis Rothardo Cameracensium, et Nochero Leodecensium. Nec absurdum uideri putamus inserere quod Laubienses monachi, iam dudum pastore uiduati, domnum Rothardum episcopum et Nocherum Leodecensium epistolariter aggressi , subrogari sibi abbatem Herigerum scripto huiusmodi petierunt: »Dominis et patribus episcopis uenerabilibus Rothardo et Notkero, humilis Lobiensium caterua deuotissima fidelium orationum munia. Iamdudum pastore uiduati, diutissime uero rectoris solliciti diligentia destituti, uestram conuenimus paternitatem submissi, quoniam quidem alterum uestrum animabus, alterum Deus uoluit subintendere corporibus  , ut eum nobis prouideatis abbatem, qui hoc sit quod dicatur, id est,  ut et corporibus paterno affectu necessariam curam impendat, et animarum salutem pastoris uigilantia non neglegat; sitque interiorum curam in exteriorum  occupatione non minuens, et exteriorum prouidentiam in interiorum sollicitudine non relinquens, ne aut exterioribus deditus ab intimis corruat, aut solis interioribus occupatus, que foris debet, proximis non impendat; cuius iussio uel doctrina uelut fermentum diuine iustitie in discipulorum mentibus conspergatur; qui et studeat plus amari quam timeri, et in imperiis suis, siue secundum Deum siue secundum seculum, prouidus sit et consideratus, ceteraque a beato Benedicto deprompta pro possibilitatis humane sollicitetur affectare conuenientia. Ad que utcumque affectanda nullum hoc tempore aptiorem inuenire potuimus, quam domnum Herigerum, uirum [175 1Kb] , Deo teste, non secundum suam sed secundum nostram estimationem, ante annos  multos et nobiscum socialiter ut fratrem conuersatum, multisque emolumentis nobis proficuum, pluribus uero nostrorum magistri et educatoris strenue adimplentem officium. Cui licet desit sua attestatione catalogus uirtutum a beato Benedicto in abbatem defloratus, tamen ad hec aspiranda bone intentionis semper affuit intuitus, secundum illud euangelicum: »Si oculus tuus fuerit simplex, totum corpus tuum lucidum erit ;« id est quodlibet sit opus in publico, bona tamen intentio maneat in occulto. In cuius electionem noueritis non deesse nostram unanimitatem, secundum nostre regule institutionem, que precepit uel omnino concordem in hoc fieri congregationem, uel saniori consilio etiam quamuis minimam partem. Nam etsi  sit aliquis huic electioni non consentaneus, licet occultus, hic in se tulit sententiam, non refragante etiam uestra conscientia, quod omnino inutilis uelit esse et inproficuus. Ad hoc autem animarum regimen aspirasse eum pecunia uel ambitione, que prima est de quadripartita pastoralis cure subdiuisione, Iesum testamur et tremendum eius iudicium, in nostra scientia non esse. Qualiter autem doceat, id est ut sciat unde proferat noua et uetera, certum est et uobis et nobis, ei sufficienter subesse. Sed et qualiter uiuat, quod potissimum esse persensimus quod eius conscientiam remordeat, inculcauimus ei quique sanioris fuimus consilii, beati Benedicti consolatoria, que sunt in hec uerba: »Dum« inquit »de alienis ratiociniis  cauet, redditur de suis sollicitus; et dum de monitionibus suis emendationem aliis subministrat, ipse efficitur a uitiis emendatus. Nimis est enim ethnicus et publicanus qui, alios reprehendens, nolit inreprehensibilis esse, cum idem beatus Benedictus dicat: »Quecumque discipulos docuerit esse contraria, in suis actibus iudicet non agenda.« Et de minori substantia sollicitum: »Nihil« inquit »deest  timentibus Deum .« Et: »Non affliget Dominus fame animam iusti .« Et: »Iunior fui, etenim senui, et non uidi iustum derelictum nec semen eius querens panem .« Propter hoc primum querite regnum Dei et iustitiam eius, et hec omnia adiicientur uobis .« Ad ultimum sub obtestatione diuini timoris obiecimus illud beati pape Gregorii , de his qui prodesse possunt et preesse refugiunt. »Tantorum« inquit »in tremendo iudicio rei futuri sunt, quantis hic prodesse potuerunt.« Ad hec prebente illo assensum, et nos sub uestro et ceterorum testimonio promittimus ei nostre secundum regulam obedientie bonum, et, salua in omnibus uestra auctoritate,  satis nos ei facturos de nostra secundum propositum nostrum subiectione. Non autem existimet excellentia uestre solertie, in hac nos electione uerbis tantum fucatis et coturno eloquentie deseruire uoluisse, sed potius ea que desolationi nostre et ipsi electo scimus necessaria fore, ex uero et non ficto corde uestre magnitudini deprompsisse.«

107.  De inregularitate Fulradi abbatis, et quod inimicabat comitem Flandrensium et episcopum Rothardum. In illo uero tempore Fulradus, falso nomine monachus, abbatie preerat sancti uedasti, qui, inregulariter uiuens, prolationem sancti nominis exuebat dignitate honoris. Curis namque pastoralis sollertie male posthabitis, plus  nimio secularibus negotiis inplicabatur, ac lenocinante carnis desiderio, horreo dicere, speciem sancti habitus omnino mentiebatur. Quod enim in usibus ecclesie siue fratrum deberet expendere, hoc nimirum, attat! per amicarum conciliabula turpiter profligabat. Qua de re ab episcopo sepe clam uocatus, districte iudicatur, grauiter arguitur; sed cum, incorrigibili rigore duratus, ab incepto minus desisteret, publice reprehensus, uirga apostolice auctoritatis iure feritur. Postea tamen speciem penitentie induens, ad satisfactionem recurrens, confessus culpam, rogans ueniam, absolutione donatur. Procedente uero tempore pristine prauitati rursus adherens, ut suis quidem feculentiis laxior possit insistere, cepit inter episcopum et inter  Arnulfum  Flandrensium comitem suosque fideles nouam odiorum materiam interferre, ut presul uidelicet inimicitiis comitis sollicitus, eius nequitias desinat corrigere. Hoc profecto uersutus incentor ad ampliandas discordias cum subdola et uerisimili assertione addebat, se habere uidelicet sancti uinditiani eiusdem sedis episcopi priuilegia, apostolica auctoritate confirmata, in quibus decretum  esset, monachos sancti uedasti non debere habere [176 1Kb] respectum ad pontificem ecclesie Cameracensium; ex hoc sane falsam argumentationem trahens, quod beatus uinditianus suo tempore omnes inquietudines a monasterio sancti uedasti scripto precepto exclusit, ut quiete et secundum regulam sancti Benedicti monachi uiuentes Deo seruirent; non ut inordinate [177 1Kb] et turpiter conuersantes, ueluti iste cum suis, a proposito desciscerent. Porro iste, qui contendebat disciplinam et increpationem episcopi declinare, et contra euangelice et apostolice institutionis auctoritatem a iugo episcopi ceruicem deditionis excutere, male intelligebat sententiam sancti Benedicti, ubi, tractans de ordinando abbate, inter cetera dicit:  »Episcopus, ad cuius diocesim ipsum monasterium pertinet.« Quod quid sit, si cui ocium est diligenter intueri, eiusdem uoluminis scripta discutiat. Infelix quidem male ememor factus quanta humilitate et quanta reuerentia sui antecessores quondam dominum Theodoricum eiusdem sedis episcopum adierunt, eo uidelicet tempore quo Dani per uiciniam huius dioceseos miserabiliter seuiebant ; inplorantes sane ut, quia tante moli impares tam arduam causam absque auctoritate episcopi attemptare formidabant, corpus sancti uedasti quesitum a loco moueret, et inpositum feretro pro metu Danorum ad deferendum aliorsum pararet. Qui suorum uota competenter preuidens, queque rogabant familiariter impleuit, studioque  sue auctoritatis illo preciosissimo thesauro ad ecclesiam Beluacensium circumfusa multitudine plebis translato, ab eisdem fratribus laudes et gratiarum actiones maximas competenti iure suscepit. Post dissitudinem  uero longissimi temporis, terris quidem Danorum abscessu quietis, cum idem monachi sanctum corpus ad pristinam sedem referre disponerent, beato pontifice Theodorico iam dudum defuncto, Dodilonem successorem eius quartum ad huius rei negotium inuitare estimarunt; directisque ad eum precibus, auctoritatem sue presentie postularunt. Hic, suorum desiderio satisfaciens, ad ecclesiam prememoratam Beluacensium perrexit; sanctoque thesauro summa cum ueneratione  ad suum locum relato, uerbum inde faciens ad populum, annuam diem relationis sancti corporis  perpetue celebritati sua episcopali auctoritate commendauit. Unde beatus pontifex ab eisdem fratribus obsequiorum exhibitione donatur, munificisque laudibus honorifice cumulatur. Has autem beniuolentie et subiectionis reuerentias, quas sui antecessores omnibus episcopis huius dioceseos exhibebant, iste cum suis sequacibus Fulradus obliuioni  [178 1Kb] male tradebat, qui contra euangelica et apostolica decreta episcopo subiugari detrectabat. Postea tamen multa auctoritate subiectus esse conuincitur; tandemque resipiscens ad deditionis iugum, quamuis inuitus, reflectitur; quia quicumque iugum episcopi declinare contendit, etiam Christi refugere conuincitur. Nemo enim absque episcopalis ministerii conditione ad unitatem ecclesie colligitur; presertim cum ipse legislator Dominus cum suis discipulis subiectus fuisse sacerdotibus in euangelio multifarie reperiatur, ipso attestante, qui ait: »Non ueni legem soluere, sed adimplere .« Ad discipulos autem subiectos prauis sacerdotibus dicit: »Quod dicunt, facite, quod autem faciunt nolite facere .«

 108.  Immunitates super rebus Sancte Marie corroborari regiis preceptis obtinuit. Predium uero quod dicunt Fontanas  , nec procul abest, ecclesie sancte Dei matris adquisiuit, necnon et immunitates ecclesie ab antecedentibus imperatoribus insignitas, ab Ottone etiam tertio corroborari per testamentum huiusmodi pagine: »In nomine sancte et indiuidue Trinitatis. Otto diuina fauente clementia rex. Cum petitionibus seruorum Dei iustis et rationabilibus diuini cultus amore fauemus superna gratia nos muniri diffidimus nequaquam. Proinde nouerit industria omnium fidelium nostrorum tam presentium quam et futurorum, quia uir uenerabilis Rothardus Cameracensis urbis episcopus obtulit obtutibus nostris immunitates beate memorie  aui nostri Ottonis et eius equiuoci genitoris nostri imperatorum augustorum; in quibus continebatur insertum qualiter predicti imperatores augusti nominatam sedem, que est in honore sancte Dei genitricis Marie semperque uirginis, ob amorem Dei et tranquillitatem fratrum ibidem consistentium semper sub plenissima tuitione et immunitatis defensione habuissent. Pro firmitate tamen rei postulauit nos predictus episcopus Rothardus ut eiusdem regis auctoritatem, amore et reuerentia sancte Dei genitricis Marie, nostra auctoritate confirmaremus. Quod ita per interuentum episcopi illius aliorumque fidelium nostrorum, Hildebaldi Wormaciensis ecclesie uenerabilis episcopi, et Nothgeri Leodicensis  ecclesie honorandi presulis, adquieuimus, et ita in omnibus concessimus atque per hoc preceptum nostre auctoritatis roborauimus. Precipientes ergo iubemus ut nullus iudex publicus aut aliquis comes uel quislibet ex iudiciaria potestate, in ecclesias aut loca uel agros seu reliquas possessiones ipsius ecclesie, quas moderno tempore in quibuslibet pagis uel territoriis infra ditionem imperii nostri iuste et legaliter memorata tenet uel possidet ecclesia, uel  ea que deinceps a catholicis uiris eidem collata fuerint ecclesie, ad causas audiendas, aut freda uel mansiones uel paratas faciendas, aut fideiussores tollendos, aut homines ipsius ecclesie tam ingenuos quam seruos super terram ipsius commanentes nequaquam distringendos, uel ullas retributiones aut inlicitas occasiones requirendas, nostris et futuris temporibus ingredi audeat, uel ea que [179 1Kb] supra memorata sunt penitus exigere presumat. Sed liceat memorato presuli suisque successoribus res predicte ecclesie, cum cellulis et rebus uel hominibus sibi legaliter subiectis, sub immunitatis nostre defensione quieto ordine possidere, et nostro fideliter parere imperio, atque pro stabilitate nostra uel totius imperii a Deo nobis collati uel conseruandi una cum  clero et populo sibi subiecto libere Dei misericordiam [180 1Kb] exorare. Et quicquid exinde fiscus noster exigere poterat, in luminaribus ipsius ecclesie concinnandis [181 1Kb] perpetualiter concessimus ad habendum. Insuper nostra largitione [182 1Kb] concedimus prefato episcopo et successoribus eius omne teloneum cum moneta ciuitatis sue Cameracensis, eo uidelicet tenore ut nouem partes episcoporum usibus deputentur, decima uero pars ad usus fratrum eiusdem congregationis perpetualiter in elemosinam nostram proficiat. Preterea constituimus ne quis dux uel comes atque uicarius seu quislibet ex iudiciaria potestate, nostram uel patrum nostrorum regum [183 1Kb] uiolare presumat. Quod si fecerit, causis regalibus sit obnoxius, et insuper solidis sexcentis  culpabilis iudicetur, uidelicet ut due partes in archiuum ipsius ecclesie admittantur, et tertiam [184 1Kb] fiscus regalis noster recipiat; ut nullus tale quid audere deinceps presumat. Quod ita et nos per hanc nostram auctoritatem confirmamus, ut sicut a beate memorie auo nostro et genitore nostro predicte ecclesie collatum atque firmatum est, ita deinceps inuiolabiliter conseruetur. Et ut hec nostra auctoritas a fidelibus sancte Dei ecclesie et [185 1Kb] nostris uerius certiusque credatur, manu propria subter eam firmauimus, et anulo nostro iussimus insigniri. Signum domni Ottonis gloriosissimi regis. Hildebaldus episcopus et cancellarius uice Willigisi archiepiscopi recognoui. Data 5 Kalendas Iulii, anno dominice  incarnationis 991, indictione 4, anno autem tertii Ottonis regnantis 8. Actum Nouimago feliciter. Amen.

[186 1Kb]  »In nomine sancte et indiuidue Trinitatis, Otto diuina fauente clementia rex. Si nos piis fidelium precibus facile prebemus exorabiles, credendum est in principatu stabiles et eterna beatitudine mansuros fore perdurabiles. Quapropter omnium fidelium nostrorum, presentium scilicet ac futurorum, nouerit industria qualiter nos Notgeri episcopi necnon et Hildeboldi ceterorumque fidelium petitionem adimplentes, dedimus unum forastum Rothardo episcopo Cameracensis ecclesie, ad ecclesiam sancte Marie, ob remedium anime nostre nostrorumque parentum, tendens in longitudine  a Sauulonir monte  usque in illum locum ubi due Elpre cadunt in Sambram; in latitudine autem a uilla que dicitur Basius  , et loco qui uocatur Gurgunces  , ita ut Sambra decurrit et due Elpre, usque ad interiorem ripam ulterioris Elpre. Nostroque banno firmauimus, ea uidelicet ratione ut nulla maiorum minorumque persona in biuangio predicti forasti, nisi cum licentia prefati episcopi Rothardi eiusque successorum, uenari presumat; sed ipse eiusque successores ex nostro regio dono uenationis potestatiue teneant, et, quibuscumque placeat, uenandi licentiam concedant. Et ut hoc nostre donationis munus firmum consistat, hoc preceptum inde conscriptum sigilli nostri impressione signare iussimus, manuque propria, ut infra  uidetur corroborauimus. Signum domni Ottonis gloriosissimi imperatoris. Hildiboldus episcopus et cancellarius uice uilligisi archiepiscopi recognoui. Acta 8 Kal. Maii, anno dominice incarnationis [997] [187 1Kb] , indictione 8, anno [188 1Kb] autem 1 Ottonis imperantis Actum est Granni  palatii feliciter. Amen.«

109. De obitu Rothardi episcopi. Interea Rothardus episcopus ad remunerationem sui laboris uocatus, migrauit a seculo [an. 995]  , sepultusque est iuxta monasterium sancte Marie ad australem partem. Super cuius tumulum quidam suus familiaris prepositus, cui nomen Godelinus, edificauit oratorium apostolorum Simonis et Iude et sancti Seuerini.

 110. Erluinus succedit et Rome ordinatur. Post hunc substituitur Erluinus , qui, ecclesie Leodecensium archidiaconus, tam et ecclesiasticis quam secularibus negotiis eruditus, qui sepe terendo limina principum, longe lateque emicuit clarus. Hunc Nocherus bone memorie episcopus ad Mathildem, cui ipse Erluinus familiaris erat, filiam uidelicet Ottonis senis imperatoris, abbatissam ecclesie Quitinaborch  , monuit ire festinanter, ut suo suffragio ad episcopii dignitatem adtingeret. Quidam quoque Azelinus nomine, de Truncinis  uilla, Balduini Flandrensium comitis de concubina filius, postea tamen Parisiorum episcopus, Sophiam sororem iuuenis imperatoris pecunia adorsus est, ut eius obtentu pontificii culmen sortiretur. Ab utraque  igitur parte imperator pulsatur, sed tamen, Deo disponente, magis alterius rogationi inflectitur. Nam sorore Sophia nesciente Mathildi amite consenserat, atque Erluino in die solemni sancti Dionisii regimen pastorale commiserat. Qui tanto munere suscepto, urbem commissam petiit; sed bona antecessoris sui Rothardi a Waltero et ab aliis, qui milites ecclesie esse deberent, uastata repperiens, ingemuit. Per idem uero tempus  Arnulfus Remensium archiepiscopus pro multis sceleribus, et maxime pro infidelitate sui senioris  , ab episcopali gradu depositus erat; in cuius uice Gerbertus, quo litteratior postea nemo extitit, subrogatus sedebat. Hoc autem, uentilantibus tamen quibusdam  episcopis, inuentum est quod, quia absque scientia et auctoritate pape Romane sedis erat degradatus, ad eamdem sedem recursus legitime patere [189 1Kb] ualeret. Unde, quia inter eos diuturna contentio habebatur, Romam cum domino imperatore illuc etiam ad imperii culmen sublimando Erluinus profectus est a papa ordinandus . Sed paulo antequam ibi peruenirent, Iohanne papa defuncto , Bruno, qui postea Gregorius appellatus est, ad sedem apostolicam, assensu Romanorum, promouetur . Ab hoc igitur consecratus imperator sumpsit diadema imperii, Erluinus uero culmen pontificalis sacerdotii.

111. Exin uero inibi habita sinodo coram imperatore, papa residente cum episcopis, abbatibus  presbiteris, cum de necessariis [190 1Kb] ecclesie negotiis satis tractaretur: Erluinus episcopus surgens populatores sue parrochie cum grauitate querimonie  indicauit, sed et quod nuper opes sui antecessoris, ut premisimus, a Waltero et ab aliis deuastatas reppererit, in medio proclamationem extulit. Unde papa confirmante, immo episcopis, abbatibus, cunctis quoque qui ibi residebant assentientibus, caraxaturam fieri obtinuit huiusmodi [191 1Kb] : [»+ Gregorius episcopus seruus seruorum Dei . . .« . »Scriptum per manus Petrisgionis notarii et scriptoris sancte Romane ecclesie, in mense Maio, et indictione 9. In Christo bene ualete. + Anno pontificatus domni Gregorii summi pontificis et uniuersalis ecclesie pape, anno 1, imperii uero domni Ottonis tertii imperatoris anno 11  .«]

112. Nouum castellum regia auctoritate firmauit  . His ita gestis ad sedem commisse ecclesie pontifex remeauit, sedatisque militibus, quietam terram sue parrochie repperit, preter paucas uillarum circa siluam Terasciam  , quas quidam ex Laudunensibus atque uermandensibus perniciosissimi milites sepe occultis infestationibus inquietabant, sepe apertis inuasionibus lacerabant. Unde presul sollicitus, in Perrona uilla  super Sauum  fluuium, quam multo ante tempore huic ecclesie subtractam, sed tempore Dodilonis episcopi, ut ante retulimus  a Cendeboldo rege restitutam, rursum uero nescimus quomodo rediuulsam uirisque potentibus beneficiatam, mutuatis tamen rebus, quas Iohannes episcopus in pago Condrensi et Hasbaniensi huic ecclesie adquisiuit,  Erluinus redemit;---in hac inquam uilla, circa quam predicti raptores grauius grassabantur, castellum muniri imperiali precepto obtinuit, ut hoc esset obstaculum latronibus presidiumque libertatis circum et circa rusticanis cultoribus. Quod preceptum immunitatis subnectere ratum duximus ita: »In nomine sancte et indiuidue Trinitatis Otto superna fauente clementia Romanorum imperator augustus. Si locis diuino cultui mancipatis proprietates sublimare atque honores augere studuerimus, id non solum laude humana predicandum, uerum etiam mercede diuina remunerandum scimus et uere credimus. Unde agnoscat multitudo omnium fidelium nostrorum tam presentium quam et futurorum, quod nos Erluwino uenerabili episcopo, ob  interuentum Leonis episcopi et ceterorum, dedimus ius, fas atque licentiam faciendi statuendi ac construendi merchatum, cum moneta, theloneo  banno et totius publice rei ministeriis, in quadam proprietate sancte Kameracensis ecclesie, in loco qui uocatur castellum sancte Marie, quod uocabatur antea uendelgeias, quod [192 1Kb] situm est in pago Kameracensi ac comitatu Arnulfi comitis  . Atque predictum merchatum, monetam, theloneum, bannum, cum tota publica functione, in proprium concedimus sancte Kameracensi ecclesie, tali tenore ut nullus dux, marchio, siue comes, seu aliquis homo ullam potestatem habeat super memoratum merchatum, nisi cum licentia episcopi Erlewini suorumque successorum. Unde imperiali iubemus atque statuimus potentia ut omnes homines iam dictum merchatum uisitantes, euntes, negotiantes atque commorantes, eundo et redeundo talem obtineant pacem, qualem iuste detinent negotiatores  in merchato Kameracensis ciuitatis. Igitur quicumque predictum merchatum frangere seu uiolare temptauerit, conponat talem nostri iuris bannum, qualem prout lex exigit, qui soluere debent, qui illud Kameracense merchatum temerarie inquietauerint. Et ut hec nostre concessionis auctoritas firmior permaneat, hanc paginam manu propria roborantes, sigillare iussimus. Signum domni Ottonis cesaris inuicti. Heribertus cancellarius uice Willigisi archiepiscopi recognouit. Data 11. Kal. Mai. Anno dominice incarnationis 1001, indictione 14. Anno tertii Ottonis regni 17. imperii 5. Actum Rauenne feliciter, amen.«

113. De iniuriis militum, et quod monasterium sancti Autberti ampliauit et episcopatem domum sublimauit.  Ab ipsis uero suis militibus, quos in sui castelli custodes ordinauit, plerasque iniurias excepit; sed tamen eisdem deuictis, interueniente concordia et interposita pace quieuit. Huius preceptione Godefridus suus quidam archidiaconus monasterium sancti Autberti, quod intra muros urbis est, ampliorauit; et ipse episcopus in stipendariis fratrum duas uillas, unam Auesna  uidelicet reddidit, alteram uero Tiliodium  contulit, ut seruitus Dei augeretur, numerus fratrum multiplicaretur. Ipse etiam pontifex episcopalem domum superbis edificiis sublimatam fundauit.

114. De obitu tercii Ottonis, et de succedente Einrico. Interea uero obortis simultatibus inter comites, Balduinum  uidelicet Flandrensem atque Arnulfum  ualentianensem, asperrima excreuit discordia, que usque ad bellum procedens quietem huius ciuitatis plerumque interpolauit. Nam quia Erluinus  episcopus cum Arnulfo comite, utpote cum communis deditionis sub imperatore consocio, familiaritatem habebat, Balduinus ciuitati huic multas incommoditates irrogabat. Grauius etiam furori incubuit, ubi mortem imperatoris tercii Ottonis audierit. Siquidem [193 1Kb] eodem tempore  imperator, Romam profectus, in antiquo palacio quod est in monte Auentino uersabatur; et sicuti iuuenis, tam uiribus audax quam genere potens, magnum quiddam, immo et impossibile cogitans, uirtutem Romani imperii ad potentiam ueterum regum attollere conabatur. Mores etiam ecclesiasticos, quos auaricia Romanorum prauis conmercationum usibus uiciabant, ad normam prioris gratie reformare estimabat. Ut autem efficacius hoc perfecisset, summam familiaritatis gratiam exhibebat  Romanis; ipsosque, ut locorum accolas et morum ac consuetudinum gnaros, suis Teutonicis preferens, consiliarios sibi habebat et primos. Nimirum bene et satis caute dispositum, si effectum contingeret. Sed neutrum habitum. Quo enim inclinatiorem Romanis prestabat gratiam, tanto ceruicatiorem prodidere superbiam. Plerumque etenim maxima familiaritas contemptum parit. Porro cum et legis obseruantiam et iusticie normam equo moderamine exerceret, mox oborta indignatio, mox de amore in odia efferati, ut se habet eorum effrenis inequalitas morum, amicitiam seditione mutarunt. Tantoque processu creuit discordia, ut facto impetu Mazelinum quendam preclarum iuuenem, imperatori familiarem, perimerent. Denique et ipsum [194 1Kb]  imperatorem coacta manu ualida in iam dicto palatio ita clausere per triduum, ut nec ei alimenta ferri [195 1Kb] , nec quis aut exire aut introire ad illum potuerit . uixque euasisset periculum, ni Einricus dux Baioarie, qui, ut in consequentibus [196 1Kb] liquet, post hunc infulas regni induit, Hugoque marchio Italie tempore subuenirent. Hii nimirum, sicut in suis castris exterius [197 1Kb] erant, subita rerum conuersione attoniti, quid intenderent addubitant, preruptamque hostium audaciam uerbis consultius mitigandam quam armis estimant excitandam. Horum itaque furorem pacifice conuenientes, uerborum mollicie lactant, dicentesque se pacem interposituros [198 1Kb] , aditum soluta obsidione inpetrarunt. Qui ad seniorem ingressi, manum obsidentium  inuincibilem, nullam sibi tutam spem nisi aufugio [199 1Kb] intimarunt; ideoque ipsum clam hostibus foras callide eduxerunt. Sic itaque imperator cum Gerberto  papa, qui cognominabatur Siluester, una [200 1Kb] egressus, Rauennam et alias prouincie urbes peragrat, et ad ulciscendam irrogatam iniuriam cogit auxilium. Dum hec uero intendebat, morbo correptus, morte preuentus, anno dominice incarnationis 1002 [201 1Kb] diem clausit. Ipso uero anno antequam moreretur, multa prodigia in celo uisa sunt. Nam quadam die 19. Kal. Ianuarii , circa horam 9. quasi quedam facula ardens fisso celo cum longo tractu instar fulguris terris delabitur, tanto sane splendore, ut non modo qui foras in agris, uerum etiam in tectis, irrupto [202 1Kb] per queque patentia lumine, oculi [203 1Kb] ferirentur. Ipsa uero celi fissura dum elementis in se inuicem propinquantibus [204 1Kb] sensim euanesceret, interim, mirabile  dictu! quasi in similitudine serpentis, crescente quidem [205 1Kb] capite cum ceruleis pedibus uisa est figurari. Et hoc non sine grandi admiratione multis spectantibus paulo post disparuit. Ipso etiam anno comete apparuerunt. Imperator contra Romanos cum multa expeditione committere bellum profectus, diem obiit, sed inde a principibus suis, ducibus, episcopis honorifice reuectus, in ecclesia Aquisgrani sepultus in pace quieuit. Post cuius decessum principes Lothariensium Heinricum, Heinrici premissi ducis Baioariorum filium, sibi legunt ad regni imperium, uirum uidelicet moribus pium, consilio prouidum, bello strenuum, defuncti imperatoris proxime consanguineum.---Ipse uero Balduinus interim multa manu collecta ualentianense castrum obsedit, atque  Arnulfo, quia longe numero erat inferior, expulso uendicare presumpsit. Quibus ita gestis Heinricus rex excitatus, Balduinum sepe ad iustitiam uocauit; sed semper renitens uocationes eius spreuit. Rex itaque paucis post diebus, multitudine suorum principum fultus, immo etiam cum Rotberto rege Karlensium, sed et pariter cum Richardo duce Rotomagensium idem castellum cum indignatione aggressus, super Balduinum irruit; sed exigentibus peccatis populi, immo et aliquot suorum fraude detrectantibus, frustrata spe nichil proficiens in sua remeauit 

115. Timens Balduinum episcopus ad regem uadit. Postea huius obsidionis incentorem Erluinum episcopum  Balduinus existimat, ideoque in ipsum et in uiscera totius urbis districtam ultionem se facturam esse minatur. Unde presul perterritus, ciuitatis statum et rei publice negotium archidiaconis et primis militum commendauit, et ne incaute ab ipso minace tiranno opprimeretur, regem expetiit. Ubi sane tamdiu demoratus est donec uidelicet rex coacto multo milite castrum Gandauum ad deuastandam terram inuadit , captisque aliquot  ex Balduini primis militibus, adeo Balduinum perterrefecit, ut mox suus effectus, ad totius generis satisfactionem ueniens, castellum ualentianense ei reddiderit, datisque obsidibus cum sacramento quoque fidelitatem et pacem ei seruaturum esse inantea spoponderit. Postea tamen grauibus et multis seditionibus premitur, et ideo Balduino, ut sibi esset auxilio, castellum hoc ualentianense beneficiauit.

116. De rabie Fulradi abbatis, et quod, deiecto illo, abbatia donatur Richardo. Unde pontifex aliquandiu pacem adeptus, sed ab insolentiis premissi Fulradi minime feriabatur, qui easdem turpitudines quas Rothardus sopierat redintegrare nullatenus cessabat; et quia episcopus eum sepe uocatum districte  et canonice arguebat, inter illum et comitem Balduinum, ut supra diximus  , falsas commentationes discordiarum seminabat, sane comiti deferens habere se supra dicta priuilegia. Infelix ille! qui beatum Augustinum non aduertebat memorie dicentem male illos disputare contra claues ecclesie, qui auctoritatem ecclesiasticam, quam in episcopis constat fateri, contendunt adnullare; alioquin ecclesia que in episcopali auctoritate habetur, potestatem ligandi atque soluendi neutiquam habere ualeret. Ille autem sacros monitus episcopi paruipendens, magis magisque lenociniis insistebat et ab inceptis prauitatibus minime desciscebat. Unde ab Erluino non minus quam antea a Rothardo sepe publice reprehensus, sed constanter resultans et se  procaci calliditate defendens, tamen uinculo anathematis obligatur. Preterea uero ad cumulum sui furoris et ad augmentum sue dampnationis, incantore quidem diabolo motus aduersum pontificem, tanti turgoris ceruicem erexit, ut multa manu coacta, consentiente comite Balduino, super bona eius que in territorio Atrebatensi erant, incendia perpetrauerit. Diuina tamen clementia dispensante [206 1Kb] , enormitas suorum scelerum nequaquam diu latere potuit comitem; sed plane deprehensus, calumniarum precium luit. Comes namque illius nequitiarum studia tandem aduertens, diu se circumscriptum fallaciis conscius indoluit; illiusque delationes magis dolo congestas quam fide suffultas intelligens,  in ipsum delatorem omnes causas iure transfudit. Namque Atrebati in ipso claustro monachorum statuto consilio  episcopum, utpote preceptorem et magistrum ecclesie, inuitauit; ponensque rationem cum fratribus, qualiter Fulradus abbatiam eatenus moderatus est, episcopo audiente quesiuit. Conperto autem quo nichil religionis interius doctrinauerit, exteriusque bona male dissipauerit, legaliter et canonice reprehensum in custodia episcopus  misit, summamque abbatie Heribertus boni testimonii monachus sumpsit. Hic perfecte et inreprehensibilis conuersationis ac religiose simplicitatis plenus, sed ad tanta reparanda et reordinanda, que suus antecessor destruxit, minus idoneus. Quare et huic amotam abbatiam Richardo religiosissimo uiro  comes, prouidente episcopo atque ordinante, moderandam commisit. Qui in tantum fratres norma disciplinate religionis extruxerit, et in tantum res stipendiarias multiplicare exterius laborauerit, ut in nostris uiciniis, Deo annuente, nulla abbatia religione sit prestantior aut opibus locupletior. Hic etiam, extincta Fulradi malicia, semper domno episcopo cum tota reuerentia subiectus extitit, eique in omnibus, sicuti decet, intemerato  amoris signaculo obsecundauit [207 1Kb] . Fulradus uero, rapta secum pecunia quam de rebus sancti uedasti furto subtraxerat, ecclesiam Remensium expetit, deploratisque suarum erumnarum necessitudinibus, Arnulfum archipresulem, qui tunc temporis ecclesie preerat, suo consilio oblatis muneribus flectere estimauit. Illum namque et ministros eius oppignorauit precio, ut sibi, quasi per preiudicium deposito, forte recursus ad priuatam gratiam ipsius auctoritate pateret. Erat enim ipse archiepiscopus degener animi; et, quamuis supradicte institutionis consultibus preiudicare nullo modo ualeret, tamen donorum auidus recipiebat oblata, sue quidem auaricie magis quam illius consulens cause. In cuius ferendo suffragio dum aliquanto  temporis intentionem spei suspenderet, in ipsa urbe turpem conuersationem agebat, et cum Iudeis negotia exercebat. Interim tamen miser morte preuentus, diuina ultione percussus, inpenitens nec confessus diem obiit .

117. De obitu Walteri castellani. Interea Walterus castellanus graui langore correptus, facta legatione, episcopum precatus est ut filio suo Waltero terram suam beneficiaret, eique filius saluo usu paterne hereditatis militaret. Episcopus uero patre intolerabili filium procul intolerabiliorem futurum, ut postea probauit euentus, existimans, quod rogabatur abnuit; sed tamen paululum flexus, ita facturum se esse respondit, si prius ei preuaricationes quas contra ecclesiam et pauperes Christi fecerat usque ad  satisfactionem emendaret, immo et uillam Salliacum, quam inuito episcopo tenebat, redderet. Porro istam uillam sue  uxori hoc pacto prestitit, ut ei  femineis operibus deseruiret, suique senioris  malitia quiesceret. uerum quia pontifex ipse neutrius ullam conmutationem habebat, id est neque uxor promissum obsequium exhibebat, neque uiri  eius seuitiam cessare uidebat, uillam reextorquere querebat. Ille autem quamuis morti, morbo inmedicabiliter fatigante, propinquus, tamen nullo modo emendacionis resipuit, suosque milites ad se uocans, ad fidelitatem sui filii sacramento constrinxit; monens quippe et cohortans ut, si forte moreretur, filium suum tota deditione cum fide et beniuolentia obseruarent, aduersusque episcopum pertinaciter sustentarent. Denique, intercedente aliquo temporis, episcopum quoque infirmitate laborantem Balduinus comes uisitare aduenerat, quem Walterus ferme moriens auxilio sui filii precibus attraxerat. Qui Walterus non multo post cum tanta malicia, dato fine malorum, in ipso langore uitam finiuit.

118. De eo [208 1Kb] quod moriente episcopo, Walterus  filius Walteri domum episcopalem inuasit. Pontifex quoque, diutino morbo laborans, diem sue uocationis expectabat. Walterus uero tam seuitia quam natura patrissans  , patrem etiam omnimodo referens, aduersus episcopum insanire nequaquam cessabat. Egritudine enim episcopi crescebat Walteri ferocitas. Quare presul sepe, grauiter motus, usurpatoris insolentiam uirga perpetue dampnationis ferire disposuit, sed quorumdam suorum precibus, ac precipue Seiheri Lenensis, huius uidelicet patrui, flexus, aliquamdiu distulit. Hic Seiherus, prouidus consultor, nepotis superbiam modo prece modo minarum asperitate conprimens, iram uero episcopi iure excitatam precum lenitate humiliter lactans, eos nimirum pacauit: eo siquidem  pacto ut Walterus pro admissis uiginti libras argenteorum reuadiaret, ac inantea se quieturum esse promitteret. Deinde presul blande ac leniter exhortatur ut fidem dictis adhibeat, et, si morte preuentus in ipso langore hominem exiret, ecclesiam fideliter et uiriliter teneat donec alter pastor succedat. Hoc autem male oblitterans, subduxit effectui. Paucis namque diebus interpositis, inualescente morbo, ad dissolutionem corporis episcopi tota domus increpuit, ita ut mortuus foris estimaretur. Audito Walterus continuo letus, cum multitudine suorum armatus, fractis foribus domos clericorum furibundus irrupit, quas et stabula quoque episcopi raptis caballis direptioni contulit. Ad cuius furorem episcopus, iam quidem marcentibus oculis, uiribus  destitutis, cum nimia difficultate aures intendens, sibi adhuc uiuenti insultari alto suspirio grauiter infremuit, manibusque paululum celo directis, latronem hunc in die ultionis coram summo iudice condempnandum inuocans, posthac cum hac indignatione 3 Nonas Februarii spiritum exalauit  .

 119. De tumulatione episcopi. Interea suis merentibus funus exequiali cultu paratur, corpusque in monasterio sancte Marie [209 1Kb] cum debita ueneratione defertur. In cuius depositione ceteris heiulantibus, Walterus pre gaudio perstrepens debachatur, totus siquidem direptioni et latrociniis deditus. Postremo uero, ne cuius nequitie genus pretermitteret, Seihero fratre sibi adhibito, in monasterium ubi exequie fiebant cum furore armatus concessit, et, nullius reuerentie intuitu reuocatus, capellanos ultima obsequia reddentes stricto gladio usque ad altare sancte Marie miserabili spectaculo effugauit. His ita turbatis sepulturam distulit, donec Richardus prememoratus abbas Atrebatensis cenobii ueniens, in monasterio sancti Autberti ad aquilonarem plagam  tumulauit.

120. De seuitia Walteri. Iam uero difficile dictu est quam grauis tempestas desolate ciuitati incubuit, quanta ruina rei publice statum inuoluit. Nam Walterus, totius tempestatis materia, intra urbem ingenita ferocitate seuiebat, sibique ad tantam malitiam Rotbertum Perronensem adsciscens, domum episcopalem alienus heres occupare presumpsit. Qui magis magisque efferatus, patriis usibus temeratis, intolerabiles iniurias miseris exercuit in ciuibus. Qui enim pecuniam non dabat, in uinculis rapiebatur. Nec minus etiam raptores exteri, liberam sibi latrocinandi securitatem in defunctione episcopi presumentes, circa uiciniam grassabantur, labefactabant omnia. Quod quam sit iniquum,  iudicio omnium relinquo estimandum: ipsum uidelicet, ut dominum, iuxta libidinem cuncta rapere, nec ab aliis saltem predonibus defensare. Nemo etiam ab iniuriis Walteri feriabatur, nisi qui cum eo quouis modo sentire uidebatur. Domesticos sane exsumptuabat, locupletabat alienigenas, ut per eorum scilicet predicationem in barbaros usque bone opinionis gloriam propagaret. Creberrime deplorantium ciuium conquestiones inuicem conferuntur,  miseros se non habere patronum, sed expilatorem publicum; nullum aliud sibi futurum remedium nisi longius aliquo secederent et tante bestie furori uel fuga exemerentur. uideri enim sibi tolerabilius quoduis exilium, quam domicilium domesticum ubi dies in direptione, noctes uero transiguntur in formidine.

121. Ubi Seiherus frater Walteri ab episcopii spe decidit. Ut etiam liberiorem furori auctoritatem pararet, presumpta adinuentione Seiherum fratrem ad imperatorem misit, pontificio sublimandum. Qui uero in ipso processu itineris audito  alteri collatum, spe quidem frustratus, ad sua reuersus est.

122. Ab ambitione quoque huius episcopii legatio  Azelini pellitur; Gerardo traditur. Ad hoc quoque Azelinus ambitiosissime iam dudum anhelabat, quem post Rothardi decessum Sophia fauente episcopatui inhiasse prediximus . Qui etiam paulo antequam domnus Erluwinus ex hoc seculo decederet, sue ambitioni consulere estimans, suos imperatori legatos dirigere festinauit, per quos eius beniuolentiam fortasse empturus ad episcopii prerogatiuam pertingeret. Huius itaque iussa exequentes, imperatoris presentiam aggressi sunt; domnumque Erluwinum morti uicinum intimantes, promissis magnis muneribus donum episcopii Azelino expostulant, ut, quod post Rothardum nequiuerat, saltem post Erluinum inpetrare posse se gaudeat. Qui cum finem episcopi expectare rogati cum aliquantula spe repatriarent,  inter repatriandum siquidem depositionem Erluini audientes, iterum remenso itinere imperatorem adierunt, presulemque defunctum nuntiantes, oblatis preciosis muneribus donum honoris Azelino obnixe poposcerunt. His autem repulsis, communi suorum usus consilio, potius Gerardum suum capellanum estimauit donandum , de quo in tertio libro narrabitur.


 EXPLICIT LIBER PRIMUS DE GESTIS EPISCOPORUM.



INCIPIT SECUNDUS DE MONASTERIIS QUAE INFRA EPISCOPIUM CONSTANT.



PRAEFATIO.


De gestis episcoporum prout memoria occurrerit [210 1Kb] dicto, et de diuersis eorum actibus, quantum ariditas ingenioli patitur, usque ad postremitatem  domni Gerardi episcopi, qui nunc est, pertractato, primus liber finem expostulat. Secundus uero  ut ab ipso domno episcopo incipiat, uidetur ordo exigere. Sed, eo ad tempus relicto, de monasteriis que infra ditionem episcopii sunt, facta interim ordinis interruptione decreuimus disserere, monstrantes sane qui locus, qui cultus, queue sanctorum corpora, uel cuius generis sunt seruientes.  Dicturi itaque de singulis, a monasterio beate et gloriose Dei genitricis Marie exordium capiamus, ut quod uidelicet capitali titulo ceteris prestat [211 1Kb] , ceteris etiam iure preferatur.

1. Primo de monasterio sancte Marie, et de quodam homine inibi periclitato et postea sospitato. Nimirum iste locus [212 1Kb] diuinis miraculis ad laudem et honorem Matris Domini plerumque audiuimus illustrari; sed per negligentiam scriptorum obsoleta memorie subtrahi condolemus [213 1Kb] . Nos autem pauca de multis, que aut a uidentibus accepimus aut ipsi nuper uidimus, tacere non patimur. Nam tempore Erluini episcopi accidit ut quidam cementarius siue carpentarius, Helfridus nomine, exigente rei necessitate campanarium monasterii huius scanderet,  pede uero fallente per lubrica lapsus, semianimis in ipso choro multis spectantibus humi corrueret, tanto sane impetu deuolutus, ut si quis ariolus eum uicturum forte promitteret, scissura effossi [214 1Kb] pauimenti, ubi cecidit, presagium procul dubio posse refellere uideretur. Dissolutio enim pauimenti, que diu affuit, testabatur difficultatem periculi, mortemque uicinam desperata omnino salute potius uadabatur. Ad hunc mox derepente cum stupore et affectu humane miserationis concurritur, et in tam subito casu miserabiliter condoletur. Huius uero familiares merore affecti, Dominum triste incusabant, ac maxime in sanctam Mariam eulogiose  fremebant, dicentes: »Quare illi obsequium exhiberi,  que seruientem sibi periclitari sustinuit?« Denique apprehensus in lecto ponitur, ac non spe salutis, sed potius affectu humanitatis medicinalibus curis diligenter et inpense perungitur, paulatimque refotus, postea tamen meritis credo sancte Marie subuenientibus saluti restitutus, longo post tempore uixit. Multos etiam a uariis cladibus liberari fama certissima constat.

2. De campanario cadente, sed meritis sancte Marie in erectione reducto. Nuper uero  domnus Gerardus episcopus caput monasterii cum cripta ampliare, et, ut iam pene consummato labore apparet, meliorare disponens, uetusta edificia funditus iussit euerti . Cum ergo operarii iuxta dispositum uno eodemque studio ad diruendos  parietes diu luctarentur: iam parte siquidem conuulsa, subito crebris ictibus uetuste macerie pre antiquitate nutantes, culmine disrupto, plus estimato   usque ad locum campanarii uastam cum nimio fragore traxere ruinam. Quo fragore clerici ac laici, pusilli et magni omnes attoniti, subito a domibus prosiliunt, ac imminentis ruine periculum conspicantes, magis in casu campanarii contristantur. Huius enim moles quo editior et quo amplius campanarum pondere grauabatur, tanto promptiorem, sed et grauiorem ruinam minabatur. Adeo etenim in orientem se uertit pendula grauitate, ut nemo aspiciens iacturam illius propiore periculo dubitare potuerit. Populo autem clamante et Dei misericordiam postulante, mox mirum in modum, meritis ut credimus et intercessione gloriose Dei Matris, suspenso paululum casu in erectione  reducitur, tectumque reliquum cessante fusura  solidatur.  Trabes uero de superioribus edificiis diuellitur, et super cornu altaris sancte Marie, quod episcopus intactum manere precepit, omne comminuit. Quo fuso, pignera sanctorum, que olim in consecratione ipsius altaris posita fuerant, diuino nutu illesa repperiuntur.

3. De fratre episcopi inibi curato. Illic etiam modernis diebus Elbertus frater episcopi, de laico monachus factus  , ut nos ipsi palam uidimus, de longa infirmitate sospitati redditus est. Hic nimirum gratia fraterne uisitationis Cameracum uenire disponens, dum iter carperet, tanto langore corripitur, ut peruenire non posset, sed in ipso itinere apud monasterium Preiecti martiris  exceptus a fratribus, diutinum tempus sub intolerabili dolore  exigeret. Ut uero parum medicinali ope refotus uix equo insidere potuerit, ad fratrem, non facile tamen, fecit se baiulari; ubi etiam diu tam grauiter clanguit, ut mox moriendum assererent. Contigit autem ut post longam egritudinem, nocte solemni beatorum confessorum scilicet uedasti atque Amandi, matutinos celebraturus, monasterium sancte Marie sumptis baculis ingredi estimaret. Qui mirabiliter a Deo uisitatus adeo conualuit ut, dimissis paululum baculis quibus sustentabatur, erectus, ipso die remedium morbi non sine multorum admiratione sentiret. Quod donum meritis sancte Dei matris et prelibatorum confessorum posse adscribi non dubium est.

 4. De situ monasterii sancti Gaugerici patris gloriosissimi. Post monasterium sancte Marie, beati etiam Gaugerici, gloriosissimi confessoris Christi et  eiusdem urbis episcopi, secundo in loco non inconuenienter subnectere estimauimus [215 1Kb] . Multum etenim decet et bene congruum est ut, cuius patrocinio sub prelatione Matris Dominice ciuitas Kameracensis sustentatur, cuius nominis preconio illustrata sublimatur, eius quoque domum in hoc opusculo iuxta domum eiusdem domine uirginis consequenter ponamus. Tempore namque huius pontificis, ut ipsius uitam  legentibus liquet, in uertice montis ubi nunc monasterium est, habebatur ueteris dementie lucus, ritibus uidelicet demonicis priscis temporibus ad subuersionem animarum ab idolatris dedicatus. Unde uir Domini gaudenter memorandus, diuino consilio afflatus, lucum succidere estimauit, atque idolis stirpitus euersis, basilicam in honore beati  Medardi construxit . Sicque locum spurcitiis deditum fecit orationis et sacrificii domum, sane sibi preuidens inibi sue dormitionis mausoleum et grate mansionis habitaculum [216 1Kb] . Cum enim post trigesimum nonum sui episcopii annum cunctipotens Rex, sed et dispunctor largissimus suum militem fortissimum sudoribus suis responsurus ad remunerationem uocasset: in eadem basilica, ut ante destinauerat, honorifice tumulatus resurrectionis diem expectat. Mox igitur reges et principes ac potentissimi quique, signis et prodigiis quibus ante obitum multifarie coruscauerat excitati, ac multo amplioribus, que per eius merita misericors et miserator Dominus post obitum indesinenter operari dignatus est, attoniti, ad sanctissimi uiri sepulchrum  diuersis ex partibus confluxerunt, tantique uiri patrocinio sese iuuari implorantes, opulentissima munera obtulerunt. Statimque ex affluentia rerum cum omni sedulitate monasterium ampliatur, fratrumque numerosa cohors ad seruiendum Deo et suo sanctissimo confessori imperpetuum delegatur. Hec autem domus, in montis supercilio sita, aperte insinuare uidetur ipsum uidelicet mansorem egregium semper terrena calcasse, celestibus toto desiderio inhiasse. Exin uero locus ex diuersi generis ope ditatur, multisque beneficiis uirorum bonorum adeo augmentatur, ut non modo circum et circa uiciniam crassiores uberioresque uillarum colonias, uerum in longe remotis regionibus, ut scripta que in archiuo ecclesie  sunt attestantur, diuersa et ut ita dicam totius generis emolumenta donarent. Qui locus olim tam eligantia quam tota oportunitate preeminens, uniuerse prouincie gratiam multiplicem et maximum honorem prestabat, urbemque excellentia sue dignitatis quamplurimum insignibat. Erat enim ueneranda atque regalis abbatia, ex omni sufficientia florens, cuius multiplici gratie nichil conferre putares.  Sed postquam, ut in primo libro breuiter tetigimus, sub persecutionibus primo paganorum, deinde Hungarorum, cum ceteris quoque Galliarum ecclesiis, mortalium culpis exigentibus, cum omni thesauro miserabiliter populata subuertitur: non solum ad gratiam prioris status reformari non potuit, uerum et quod dolendum est, magis magisque deiecta in precipitium ruit. Quia enim rectorum imbecillitas tam uarias et tam in diuersis partibus possessiones longe diremptas et prope positas sua prouidentia simul cohibere non poterat: uicini raptores improbissimi quique uitiato iam quidem seculo, quod boni pro salute et remediis animarum contulerant, ut se habet amor humane ambitionis, abstulerant. Quod etiam peius est, ne ipsi quidem rectores quidam,  quin raperent, cleperent  , detraherent, fraudulentie tecnam declinauerant. Et quid dicam? olim frequentior numerus fratrum, nunc ad quinquagenos pre inopia deriuatur, qui domno Gerardo episcopo satagente, cotidianum uictum in refectorio communiter sumunt. In huius autem patris nostri memoria et ueneratione monasteria, sed et frequentiores basilice non tam in prope quam in longe positis regionibus constructe sunt, ubi beneficia petentibus diuina prestantur et ad laudem et gloriam confessoris sanctissimi multa et inenarrabilia uirtutum prodigia diuina clementia operari dignatur. Ea uero que huc aut a certis relatoribus contigisse accepimus, aut nos contingere semper cernimus, modum pre pluralitate excedunt, nec ullo numeri  termino claudi possunt. De quibus maximam partem inuide aure se rapuisse letantur  , paucissima uero, que non potuere celari in primo libello succincte perstrinximus; plenissime tamen in illo uolumine, quod de uita ipsius inscribitur  , si cui libet, poterit inuenire.

5. De inergumino sanato. Sed ut hec pagina sanctum et gaudiosum nomen se habere letetur et rideat, pauca ex his que uel ipse iuuenculus moderno tempore uidi, annectere ratum duxi. Preter quamplurimos namque utriusque sexus freneticos, quos illuc uideram sospitatos, unum seorsum dicam, cui nullum pre nimietate furoris estimo comparandum. Iste namque ore spumans, dentibus frendens, licet manus post terga reuinctus et a suis misere cesus,  uix tamen teneri poterat, quin ex totis uiribus omni bachanie inperterritus, diabolo uiolentiam suggerente, uacaret. Semper enim illicita loquebatur, derepente insiliens, homines incautos plerumque mordebat. Ad monasterium uero beatissimi confessoris magna difficultate perductus, non minus per aliquot dies seuire uidebatur, ita ut nemo se illi obuium  dare auderet. Nec longum tamen, pio intercedente patrono a superno medico misericorditer uisitatus, sane et integre mentis opem recepit, suisque cum gaudio ad sua reuersis, ipse Gerardus---hoc enim illi uocabulum---in monasterio Deo et suo sanctissimo confessori famulaturus manere estimauit. Ubi cum diu summa deuotione familiariter deseruiret, contigit, ut eum quadam die gratia  uisitandi paternam coloniam inuitaret. Ad quam cum tenderet, nec longe quidem adhuc distans, sacerdotem canitie decorum, uultu habituque uenustum, ut ipse referre solebat, obuium habuit, qui eum interpellans uerbis huiusmodi: »Quo tendis? inquit. Et ille: Iam dudum est, domine mi, quod sanctissimo patri Gaugerico pro collatis beneficiis  deseruio, nunc autem parentes quid faciant uisitaturus, ad patriam remeare exestuo. Melius est, inquit, tibi, ut maneas, ne forte collati beneficii uidearis ingratus.« Hic autem conceptis paterne gratie affectibus, datos postponens monitus, dum paululum procederet, mox multo peius quam antea a demonio corripitur, adeo uidelicet dementatus ut occurrentes sibi quosque lapidare prorsus intenderet. A multis uero non facile captus, loris nexus ad monasterium iterum attrahitur, et, quia contra fidem catholicam conuitia diabolo doctore iactabat, nunc minis tunditur, nunc flagellis quatitur; nemo tamen rabidi oris falsificam garrulitatem conpescere potuit, donec inter flagella et uincula ante sancti  uiri sepulchrum prostrato [217 1Kb] ex lassitudine somnus obrepsit. Qui cum uero post aliquantulum expergefactus surrexisset, mox diuinitus mente recepta, cunctis admirantibus et pre gaudio illacrimantibus, cum magna confusione pudoris et penitentie ante sepulchrum prosternitur; confessus culpam, ueniam erroris deprecatur. Denique compos animi omnino effectus, monasticis se obsequiis fideliter mancipauit, non ausus quoquam ultra secedere, donec post multum temporis a fratribus sumpta licentia Romam obtinuit pergere. Notandum uero beatum Gaugericum procul dubio extitisse eum scilicet sacerdotem quem illi paulo ante diximus occurrisse.

6. De contracto sanato. Est adhuc homo in monasterio seruiens, Hildebertus nomine, quem post longam  egritudinem meritis sancti uiri sospitatum cognoscimus. Hic nimirum per totum fere anni circulum nescio cuius generis morbo adeo angebatur, ut, maxima parte corporis premortua, circa humanorum usuum studia nullo officio fungeretur. Huius pro restitutione salutis pater in frequentibus medicocorum conductionibus portionem sue substantiole absque ullo profectu se erogasse dolebat, nec quid intenderet reperire ualebat. In hac itaque mestificationis  perturbatione sollicito occurrit tandem sanum ac salubre consilium, ut beati uidelicet Gaugerici expeteret medicinale suffragium; sane ubi infirmi persepe solerent accipere sanitatem, inergumini quique siue lunatici liberarentur. Statim ergo facta deliberatione, egrotum uehiculo inpositum ad monasterium attulit; ponensque ante sepulchrum, ipsum quidem, si saluti redderetur, obsequiis beatissimi Gaugerici inperpetuo mancipandum deuouit. Cur producam sermunculum? paululum iacuit, diuine medele adeptus est gratiam; pro tantique beneficii conpendio monasticis usibus deseruiens, postea in monasterio conuersatur.

7. De incendio meritis sancti Gaugerici extincto. Anno dominice incarnationis 1027 [218 1Kb] , Id. Iulii  oborta est in ipsa ciuitate uasta pestis incendii, que iam ciuitatis magna parte combusta, furentibus siquidem flammis, uentis agitantibus, inualescens ad domos etiam prope sancti uiri monasterium sitas usque peruenerat, ac ineuitabiliter correptas edaci populatione inuoluerat. Iam uero maioris metus causa de suspecta templi conflagratione exoritur. Non enim fortasse dubium quin, si proxima domicilia cremarentur, ipsum et monasterium igne raperetur. Flammis autem inualescentibus, metus amplior incubuit, globisque uolantibus, totus tam populus quam clerus sublato in celum clamore infremuit. Moxque duo ex clericis de sententia ceterorum, sanctum sepulchrum celeriter adeuntes, presumpta quidem de timore audacia, thecam argenteam sanctissimi  corporis extrahunt, cursimque tollentes, flammis furentibus obuiam ferunt. Statim ergo, diuina clementia operante meritisque sancti uiri suffragantibus, ita totus ignis submisso furore obtorpuit, ut rorulento desuper imbre respersum estimares. Multa etiam occurrunt referenda, sed angusta breuitas libelli non patitur. Quid uero de multitudine diuersorum languentium loquar, qui illuc cotidie confluentes sanitatem recipiunt? Quid hec dicam, cum amplius uisu quam dictu semper appareant? Nuper sane et me ipsum febribus intolerabiliter laborantem sospitati, Deo gratias, restituit.

8. Scriptor suam subinfert molestiam. Maxima incommoditas febris, que me diu tenuit, uerba modo  succingere cogit. Licet enim modo pulsa molestia, Deo gratias, paulisper in corpore conualescam, adhuc tamen ipso recenti dolore mens sauciata labascit, nec ei uirtus integra ad plene scribendum sufficit. Huius ergo opusculi negotium stricto kalamo interim prosequamur.

9. De sancto Autberto. Sancti Auberti monasterium ad paucos canonicos situm est intra menia urbis. Ubi siquidem petentibus diuina prestantur beneficia,  et, Deo cooperante, ad sui confessoris gloriam multa fiunt prodigia, que raritate scriptorum et ignauia memorie certum est esse sublata.

10. De Hunulchort. Transeamus ad monasterium sancti Petri in uilla Hunulchurt [219 1Kb] , ubi sanctam Pollinam requiescere, scripto repperi. Hoc nimirum illustris uir, Amalfridus nomine, cum uxore Ghildebertana fundauit , deputatisque sanctimonialibus filiam suam Aurianam prefecit; fuitque olim religione florens et opibus, nunc autem, postquam uiris militaribus beneficiatum est, ad paucos canonicos deriuatur.

11. [220 1Kb] De uilla Barala. In uico etiam qui Barala  ab incolis nomen accepit, monasterium canonice congregationis extitit, a Clodoueo quidem rege  ut ferunt conditum, et a beato uedasto in honore sancti Georgii consecratum. Illic enim brachium eiusdem martiris habebatur. Hoc autem locupletissimum et uenerabile columne marmoree, et antiqua pulchra edificia que adhuc supersunt, fuisse testantur. In diebus autem Dodilonis episcopi  uidentes canonici Normannorum bachaniam circa istam prouinciam ubique deseuire, et, ut superius memorauimus, profanatis sacris cultibus sanctas Dei casas incendere, sacras reliquias cum suis quibusque necessariis in nostram ecclesiam attulerunt, ab ipso nimirum episcopo humane suscepti. Ubi per aliquod temporis demorati cum iam, aduersariorum decessionem arbitrantes, ad sua repedandi licentiam flagitassent, nolens episcopus eis adquiescere, ad tempus  monuit differendum: sane hostium precauere perfidiam, eorum reditus suspectos doti; ne temere crederent uane opinioni, certam securitatem potius expectarent. Audientes ergo sic episcopum, manserunt aliquandiu. Paucis uero post diebus interpositis, iterum adeunt episcopum, asserentes hostem excedere, omnia tuta, securum etiam sibi patere recessum. Ad quos episcopus: »Quenam, inquit, uos mouet temeritas? Quod asseritis, non credo, sed fortasse uos fallit opinio; manete adhuc, moneo, state, nichil apud me uestris usibus interim defuerit. Porro gens illa ferox est et callida, nulli parcens; si incauti incideritis, maturior ausus seriorem luet penitentiam.« Illis autem contra obnixe flagitantibus, et omnia tuta procul dubio astipulantibus, adiecit:  Cum hec ita sit uestra sententia, esto! in uestra manu deliberationem constituo; illud tamen pignus preciosi brachii apud me retinebo; hoc quodam presagio ita disponens, ne, si uidelicet, quod postea probauit euentus, aduersarii incursarent, thesaurus tanti ponderis disperiret. Accepta itaque huiusmodi licentia, paratis uiaticis, cum tanta obstinatione remeare ceperunt, dementes, qui supraposito pontificis  non adquieuere consilio. Necdum enim tribus milibus iter ab urbe confecerant, cum ab inprouisis hostibus intercepti, gladio ceciderunt. Monasterium quoque suum diruitur; tota uicinia circum et circa, preter munitiones, male deripitur. Aecclesiole uero reedificate unus tantum sacerdos postea prefuit, illudque sacrum brachium apud nos taliter hodie usque remansit.

12 [221 1Kb] . De uilla Sanctis. Nec procul hinc apud Sanctos  ---id loco uocabulum---puellarum basilica, ubi sancta Saturnina quiescit, traditur extitisse. Porro hec uirgo de Germania preclaris natalibus orta, a pueritia suam uirginitatem Domino uouit. Quam cum parentes iuxta ritum secularem maritare disponerent, integritatem pudoris celesti  sponso seruare mallens, uiriles thalamos procul abhorruit. uidens autem quia aut uoluntati parentum non posset resistere aut proterui sponsi appetitum euadere, a paternis edibus latenter egressa fugam iniit; et, ad hanc uiciniam usque perueniens, iuxta predictum uicum cursum uite martirio consummauit. Nam uir ille cui pacta a perentibus erat, palantem usque ad ipsum locum persecutus est. Quem cum post tergum uirgo uenerabilis eminus prospexisset, tota intremuit, et quomodo se morsibus infestantis bestie exemeret, nescit. Quid enim faceret? Mox, uti erat animal simplex, pastoribus qui illuc gregem pascebant, abscondenda se interserit, taliterque querentem latere estimauit. Quod tamen iuuenis aucupatus, ut lupus esuriens  super innocentem ouiculam irruit, euaginatoque gladio decollauit. Que mox, ut antiquitas relatorum audet asserere, proprium caput manibus sumpsit, populoque spectante usque in ecclesiam que in ipsa uilla in honore sancti Remigii aderat deportauit. Ad cuius ergo uenerationem a fidelibus christianis facto monasterio. puellaris congregatio delegatur, sed, predictis causis intercipientibus, ad unius presbiteri obsequium redigitur. Est autem antiqua relatio quod longo post tempore Saxones, incertum qua causa, ad hanc uiciniam deuenerunt, et per ipsum uicum transeuntes, audita quidem sacra opinione, partem corporis sacre uirginis asportarunt.

13. De monasterio sancte Marie Atrebatensium.  ueniamus nunc ad Atrebatense territorium, Monasterium namque sancte Marie, ubi quondam pontificalis cathedre principatus fuerat, quadraginta canonicos habet. Illud uero modernis diebus Rodulfus, ipsius ecclesie thesaurarius, concilio domni Gerardi episcopi ampliauit; essetque locus uenerabilis et minus indigens, nisi fastuosa Flandrensium comitis excellentia, que iuxta supereminet, aduersari  aliquando consueuisset. Ibi uero iuxta altare Dei genitricis Marie, quod beatus uedastus suis diebus consecrauerat, anno quidem secundo Gerardi episcopi , multe et multum preciose sanctorum reliquie inuente sunt, ad quarum illustrationem diuersa miracula per tres circiter annos diuina clementia operata est. Leprosi enim mundati, contracti humanis usibus solidati, multique a diuersis langoribus curati, sospitate donantur.

14. De sancto uedasto. In castro uero Atrebatensi monasterium sancti uedasti, quod supra diximus  a sancto Auberto fuisse constructum, monachorum religione letatur, multisque uirtutum prodigiis celitus illustratur.

15. De duabus basilicis. Huic etiam infra idem  castrum due basilice iuxta subiacent canonicorum, una uidelicet in honore sancte Marie, altera uero sancti Petri apostoli.

16 De Maraculo. Est etiam in uico Maraculo  monasterium canonicorum, ubi sancta quiescit Bertilia, que hoc ipsum suum predium sancte Marie tradidit.

17. De Albiniaco. Rursus uero in uico Albiniaco  monasterium est canonicorum, sancti uidelicet Chiliani, qui Scotus fuisse traditur.

18. De monasterio sancti uinditiani. Item in Monte sancti Eligii---sic enim locus dicitur---canonicorum quoque est monasterium sancti uindiciani Cameracensium episcopi, quod postquam uiris militaribus infiscatur, pro immunitione [imminutione?  rerum ad raritatem fratrum redigitur.

19. De Lucau et Pas. Preterea in uiculis Lucau  et Pas due basilice sunt canonicorum, que postquam quoque militaribus uiris in beneficiis traduntur, ad inopiam elapse sunt.

20. De Cella sancti Saluatoris. Est autem uicus ex rebus sancti uedasti, nomine Berclaus  , in paludibus quidem situs, pecori ex sufficentia pascue aptus, omninoque etiam monachorum usui oportunus. Illuc ergo Leduwinus abbas  , considerata rei oportunitate, monasterium fundare disposuit, siquidem et episcopalis auctoritas aspiraret; quippe duplici usu satis competenter prouiso: quod inibi uidelicet partem ex monachis, qui ad cenobium sancti uedasti frequentiores confluxerant,  delegaret; et bona ecclesie circumiacentia tutius possiderentur. Itaque domnum Gerardum  episcopum in conuentu sinodali conueniendum estimauit, sueque deliberationis effectui coram omni sinodo licentiam postulauit. Cuius auctoritate nec difficile impetrata, monasterium edificare festinauit, consummatumque ab ipso domno episcopo consecrari obtinuit. Loci autem uocabulum episcopus inmutauit, sicque Cellam sancti Saluatoris statuit nominari.

21. De Duwacenci castro. Preterea etiam apud castellum Duwaicum  monasterium est canonicorum, ubi corpora sanctorum iacent Morantii  atque uidelicet Amati. Sciendum est autem quod ante constitutionem huius castelli usus telonei, quod nunc pro inminentis Flandrensium comitis potentia in ipso castello mutato pristino ritu  sumitur, apud Lambras uillam sancte Dei genitricis soluebatur. Erat enim regius fiscus, sed tempore Stephani episcopi a Karolo rege sancte Marie donatur habendus. Illo etiam tempore portus illuc habebatur; postquam uero incolatus huius castelli ceperat, illic nauigii usus deriuatur, et huic nostre uille tantum dimidia portio telonei soluitur. In hac autem uilla rex Childebertus forte  sepultus est. Cui, cum ad obsidendum fratrem suum, qui tunc temporis Tornaco morabatur, ire pararet, beatus Germanus Parisiacensis episcopus presago [222 1Kb] spiritu predixerat non posse se consummatum ire illiusmodi negotium, si germane neci eo spiritu intenderet. Hic autem uerbis surdescens, exequi parat dispositum. Sed ne beati pontificis  irritum haberetur presagium, in ipso itinere morte preuentus, in predicta uilla Lambras subterratur.

22. De Lenensi monasterio. Apud castrum Lenense  habetur quoque monasterium canonicorum, ubi sanctus quiescit uulganius, qui Scotus traditur extitisse.

23. De uilla Henim. In uico etiam quem dicunt Henim  est basilica in honore sancti Martini, antehac unius tantum presbiteri acta. Nuper uero Rotbertus Atrebatensis de remedio anime tractans, consilio Gerardi episcopi, expensis propriis rebus duodecim canonicos inibi deputauit .

24. De uico Belgico, Item uero in territorio Atrebatensi, in uico uidelicet qui Belgicus  ab incolis  nuncupatur, exstat basilica canonicorum sancti Remigii, ubi diuina sepius miracula celitus fieri  dicunt. Notandum uero quod locus iste antiquitus adeo preminebat, ut ab eo omnis nostra regio etiam usque in presens Belgica diceretur.

25. De uico Hasnum. In uico etiam quem dicunt Hasnum abbatia fuerat regalis olim atque ditissima, ubi ex maxima parte requiescunt corpora sanctorum Marcellini et Petri. Nunc autem degeneris seculi moribus uiciatis, ubi tunc clerici pauci deseruiunt, desolatam et inopem condolemus.

26. De Marceniis. Apud uillam quoque Marcenias  , uirgo [223 1Kb] Dei gloriosa Rictrudis ex propriis opibus et prediis consilio sancti Amandi, qui tunc temporis insignis habebatur, monasterium struxit, ubi sanctimonialibus ad seruiendum delegatis, ipsa etiam abbatissa habenas regiminis moderata  est. In cuius uita plurimum, et post uitam aliquantulum religio creuit, ususque ecclesiasticus regulariter adoleuit. Seculo autem semper, ut diximus, in deterius uiciato, ipsarum etiam puellarum ordo uiciari et deprauari ceperat; iamque magis ac magis deprauatus mos in degeneri posteritate usque in presens durauerat. Nuper uero iamdictus abbas Leduwinus, Gerardo episcopo et marchione Balduino satagentibus, feminas turpiter uiuentes mundato loco exturbauit, ac monachos qui melius et religiosius [224 1Kb] Deo et prelibate uirgini, que ibidem quiescit, deseruiant, constituit.

27. De Hamatgia. Nec procul hinc, in uilla Hamatgia  , beata quoque Christi famula Eusebia, predicte scilicet uirginis filia, ex rebus  hereditariis ecclesiam struxit, quam, sanctimonialibus constitutis, etiam ipsa abbatissa pro modo facultatis multa ope dotauit; que nunc per secularitatem multum delapsa, uix paucos canonicos habet.

28. De Duneng. Rursus quoque in uico Duneng  beata Rainfredis ex sui iuris rebus cellam fundauit, et, sanctimonialibus constitutis, ipsa etiam abbatissa regimonium duxit. Hanc [225 2Kb] autem postea incumbente inopia inclinatam pauci canonici incolebant, donec consilio domni Gerardi episcopi et Leduwini abbatis, moderno tempore Balduinus comes ad pristinum statum restituit, ibique monialibus  regulariter institutis, abbatissam nomine Ermentrudem prefecit.

29. De uilla Haspro. Quo tempore Normanni maxime quidem Rol tyranno incentore per hoc regnum, ut per alia, deseuierint, et ceu supra diximus , culpis christianorum exigentibus ecclesias sanctorum passim combusserint: tante formidinis tempestate corpora sanctorum, Aycadri uidelicet atque Hugonis, de Gemegio  cenobio, quod super fluuium Sequanam non procul ab urbe Rotomago situm est, ad uillam Hasprum, que ab urbe nostra non plus quam decem milibus disparatur, allata sunt. Quam uillam utrum ab antea possessam subiacuisse prelibato monasterio, an tunc temporis aut a rege aut a quolibet principe pro remedio  anime receptationi sanctorum traditam fuisse dicamus, incertum est. Ex his certe beatus Aycadrius, a sancto Filiberto eiusdem cenobii abbate probatissimo abbas etiam constitutus, regimen sacrum agebat, uiteque moribus et uirtutum coruscatione fulgebat. Ad cuius piam conuersationem sanctus uir Domini Hugo Rotomagensis episcopus, Karlemanni regis filius, diuina inspiratione succensus, relictis siquidem episcopatus habenis curisque secularibus abdicatis, disciplinam monachorum et habitum ex toto desiderio appetiuit; sacrisque magistri moribus informatus, omni uirtutum genere perfectus emicuit. Ambo autem qui et quales extiterint, eorum uitas legentibus euidenter occurrit. His nimirum apud hanc uillam posthac remanentibus, monasterio facto,  monachis delegatis, ad laudem eorum pius et misericors Deus multa, immo et celeberrima uirtutum prodigia dignatus est operari, in tantum sane ut nemo ex uicinis potentibus aut in expeditionem aliquando transeuntibus, ullam presumptionem antehac audeat irrogare. Sed quia monachorum abbas longe aberat, eosque rarissime pro difficultate longinquitatis uisitare solebat, in libertate soluti seculum sectabantur, inregulariterque uiuentes usque ad tempus Gerardi episcopi, utpote absque rectore, periclitabantur. Quod uidens episcopus, abbatem ut hoc corrigeret sepe commonuit; sed quia, ut diximus, longe aberat, correctionem morabatur. Contigit  autem episcopum pro ecclesiastica sollicitudine forte per hanc uillam transitum facere, prefatoque abbati Leduino---comes enim erat itineris---obscenam monachorum conuersationem indicare. Salubri etiam, immo competenti consilio hortatus est illum ut, si quas res sancti uedasti in uicinia prelibati cenobii haberet, eas siquidem pro hoc monasterio, quod sibi esset contiguum, conmutaret, huncque [226 1Kb] locum pro conpendio eterne remunerationis meliorare satageret. Qui inter huiusmodi colloquia incerto hesit, et tamen acsi difficile recusauit. Nec multo post autem temporis interuallo abbas salubriter consultus, bene et diligenter considerata oportunitate, notum fecit episcopo, se executorem fore monitionis, si ab ipso abbate Teoderico  commutationem impetrare ualeret. Unde letus episcopus, continuo directa legatione abbatem Teodoricum adorsus est, monstrans anime periculum, ni tempore sibi consuleret. Cum longe esset positus, locum commutare deberet; quod si nollet, adiuncto sibi Balduino marchione falsos monachos expelleret, locumque emendare cum omni auctoritate satageret. Super quod abbas conpetenti consilio usus, mandatis episcopi satisfacere estimauit, rebusque sancti uedasti, que in sua uicinia circumiacent, susceptis, uillam Hasprum Leduino abbati contradidit . Hec autem commutatio coram Rotberto rege Francorum coramque comitibus, Balduino uidelicet Flandrensium et Ricardo Rotomagensium, facta est, et eisdem corroborata  .  Abbas itaque Leduinus, ut edificator uidelicet idoneus, locum cum summo studio, ad laudem et uenerationem sanctorum qui ibidem quiescunt, emendauit, nouisque edificiis et claustro regulari insignire exercuit.

30. De ualentianis. In castro ualentianensi monasterium est canonicorum, quod Arnulfus comes consilio et auctoritate Rothardi episcopi  in honore sancti Iohannis Baptiste construxit, rebusque pro oportunitate collatis, duodecim canonicos deputauit.

 31. De monasterio sancti Saluii. Nec procul hinc olim quidem sancti Martini ecclesiola, nunc autem monasterium canonicale in ueneratione etiam sancti Saluii episcopi et martiris constat. [ Ipso namque tempore sanctus Saluius, totus superne patrie inhians, causa peregrinationis habenas reliquit episcopii, profectusque peregre, predicationi operam dare estimauit. Igitur de loco ad locum procedens, uerbum Dei populo suggerebat, et maxime celebrationibus missarum instabat. uerum ubi ad ipsam uiciniam deueniret, ac quadam die de ualentianense portu ad uicum Condatum transiret, a quodam pestifero factis insidiis captus, in custodia religatur, raptisque indumentis sacerdotalibus et ornamentis episcopalibus, que secum portauerat,  obtruncatur. Sepultusque a uiris religiosis in supradicta sancti Martini ecclesia, tunc ad presens et postea multis preconizantibus miraculis, quanti et qualis meriti extitisset apparuit, ut plenissime in libro sue passionis repperitur. Unde attonitus princeps regionis Karlomartellus, pro salute anime de ipso fisco ualentianense et de aliis rebus locum augmentauit, sumptumque stipendiarium deputans, canonicos constituit.]

32. De Marecolis. Sanctus quoque uir Dei Huntbertus, sanctitate conspicuus et non modice prediatus, ex patria Laudunense decedens, in uillam Mareclias  locum sue sancte conuersationis elegit; ibique de rebus propriis et prediis monasterium  in ueneratione sancte Dei genitricis et sanctorum apostolorum Petri et Pauli apostolica auctoritate construxit  . Illucque fratribus ad deseruiendum statutis, ipse etiam Domino seruiens, uirtutum signis et doctrine uiteque meritis satis clarus emicuit, ibique laborem huius uite consummans, sepultus in pace quiescit. Hanc siquidem abbatiam primus Otto imperator, Heinrici regis filius  , ut in primo libro latius digessimus, tempore Fulberti episcopi habendam tradidit sancte Dei matris ecclesie Cameracensium.

 33. De uilla Waslero. In uilla quoque Waslero  beatus Landelinus monasterium ad paucos fratres condidit, cui sanctum Dodonem bone memorie uirum prefecit. Hic nimirum sacris moribus cluens, uite innocentiam duxit, ibique deposito onere fragilitatis, feliciter in pace quiescit.

34. De uilla Fescau. In uilla etiam Fescau  monasterium est, ubi sane sanctus uir Domini, Hetto uidelicet Scotus, diuina prouidentia dirigente, deueniens, aliquanto tempore conuersatus est; tandemque cursum sue peregrinationis finiens, migrauit ad Christum. Ad cuius meritum declarandum diuina pietas multa dignata est operari documenta uirtutum. Unde quidam ex religiosis uiris sancto uiro tantorum emolumenta bonorum tradiderunt,  ut aliquot canonicos admitterent.

35. De monasterio quod est in uilla Alto Monte. Nec preteream uicum, quem Altum Montem  dicunt, nec inmerito sic nominatum; cum beatus uincentius, cum multis uiris religiosis, qui cum eo fuerant, sua conuersatione reddiderit sublimatum.  [Porro iste uincentius comes egregius, uidelicet sancte Waldetrudis maritus, iuxta quidem secularem eminentiam et rebus et genere potentissimus, eruditione tamen et crebris monitionibus beati Autberti pontificis informatus, secularis militie pompam procul abhorruit, Deique obsequiis mancipare se potius estimauit.] Igitur dum de loco sue conuersationis expetendo sollicitus curam gereret, non defuit diuina pietas, sancti uiri desiderium  completura. Nam quadam nocte pluit Dominus niuem, et omnem regionem circum et circa niueo rore respersit, excepto paululo loci, quod in supradicto uico in modum uidelicet crucis respergendum reseruauit. Quod uir Dei suo desiderio celitus contigisse altiore consilio intellexit; diuinoque indicio certior factus, mox eodem in loco monasterium ex proprio sumptu fundauit; quod etiam suus magister Autbertus, uiris secum religiosis adhibitis, in honore apostolorum Petri et Pauli dedicauit. Ibique uir sanctus feliciter conuersatus, laudabilis uite sanctitatem ducere adstuduit. Ad cuius piam conuersationem multi uiri religiosi confluxerant, traditisque prediis et propriis rebus cum sacro uiro  degentes, ad uite regularis normam sese constrinxerant. Cum autem locus a regibus et principibus augmentari et frequentia fratrum populosus cepisset haberi: ut liberius Deo uacaret, in secretiorem locum secessit, quem etiam locum paulo posterius dicam. Huius uero forma et exemplo religio monachorum postea multo tempore adoleuit, sed per incursus gentilium, immo et per crebras seditiones  domesticorum subripiente inopia, ordo monachalis ad canonicalem redactus, sic ad tempus domni Gerardi episcopi usque remansit. Quod uero cernens episcopus, precepto Heinrici imperatoris consilioque Herimani comitis  , ac uoluntate sui fratris Godefridi, fratris uidelicet episcopi, qui ex parte Herimanni comitis ipsum locum in fisco tenebat, emeliorauit, et, facto abbate Fulcoino, in pristinum ordinis statum reformauit . Hic autem uir bone memorie abbas cum summo studio et labore nominis sui officium librans, et usum regule interius docuit, et locum omnem pro modo temporis, utpote adhuc uidelicet nouitium, pulchris edificiis et usui monachorum necessariis exterius insigniuit.

36. De Melbodiense monasterio. Dicendum est  quoque in Melbodio  monasterium puellarum, [ quod beata Christi uirgo Aldegundis ad opus sue conuersationis ex propriis prediis struxit; quod etiam beatus Autbertus, multis uiris secum adhibitis, dedicauit. Hec nimirum uirgo laudabilis, soror sancte prelibate Waldetrudis, a beato Autberto doctrinata uelamen pie religionis accepit, ibique cum plurima turma sororum pure uite innocentiam ducens, deposita corporis gleba, celesti sponso cum ardenti lampade obuiam perrexit.

37. De Laubiensi cenobio. Transeundum est ad Laubiense cenobium  , quod sacris initiis sancti Landelini ad tanti honoris, qui nunc est, paulatim peruenerat titulum. [ Hunc nimirum Landelinum in primeua quidem etate a beato Autberto  pontifice litteris et moribus sacris imbutum, postea uero fallente diabolo pii magistri profugium, spreto clericatu manui predatorie in libro uite ipsius legimus sociatum. Hunc, inquam, postquam magister benignissimus diuturna lamentatione et iugi prece ab errore reuocatum quasi pater filium suscepisset, ac saucium dulci correctione ac beniuola consolatione recreasset, in prelibato loco tunc temporis solitario secedere monuit, ut disciplinatius uidelicet errata corrigeret et emendatius uiueret. Peracto itaque habitationis edificio et in ueneratione apostolorum Petri et Pauli consecrato  ,---paucis siquidem uiris nitide uite secum receptis,---monitiones et mandata magistri equa lance moris et  operis adimpleuit, et de die in diem proficiens, ad uite sanctissime culmen transcendit. Ubi uero locus uiri sancti pia conuersatione florere cepisset, et ex munificentiis regum siue potentum quorumlibet quanto rebus exterius, tanto etiam numero monachorum interius habundaret: mox inde remotus, siquidem ut Deo strictius manciparetur, secretiorem locum, quem paulo post dicemus, expetere  estimauit.  Secessurus autem, eo loci prefecit beatum uirum Dei Ursmarum, piis moribus preditum, in functoria tantum predicatione  sacratum episcopum . Hic etiam uir de uilla Fleon  , que infra siluam Terasciam  sita est, oriundus, formam innocentis uite fratribus exhibuit, diesque suos in bonis operibus egit.] Hoc igitur doctore, et dein beato Ermino succedente, de quorum monasterio subsequenter narrabimus, effloruit locus, et ad Dei gloriam, ut usque in presens apparet, mos plene adoleuit ecclesiasticus.

38. De monasterio sanctorum Ursmari et Ermini. Horum itaque beatorum Dei confessorum dormitionis habitaculum subiungamus. Erat namque ecclesia  parochialis subiacens prelibato cenobio, que iuxta, scilicet in uertice montis, sita est; ubi ipsi monachi, sed et omnes collimitanei circum et circa degentes, tumulandi ferebantur. Ad hanc etiam beatissimi uiri Ursmarus atque Erminus, cum defuncti sunt, portantur humandi; quorum meritis declarandis diuina pietas multa miracula dignata est operari. Sed quia supra de sancto Ursmaro parum tetigimus , non incongruum, si de sancto quoque Ermino aliquid explicemus. [ Hic nimirum uir uite laudabilis, et non parum prediatus, de pago Laudunensi oriundus extitit, et de die in diem in bonis operibus proficiens, omnium uirtutum cluebat commertiis. Quem quia odor bone opinionis illius longe lateque increbuit, beatus  Ursmarus, supradictum monasterium  regens, sepius accersiuit, diemque sue uocationis imminere intelligens, ipsum rectorem monasterii [227 1Kb] officiique sui post se supparem et ministrum pontificemque delegit . In functione igitur uicaria subrogatus, totum se in diuinis cultibus propensius mancipauit, suique magistri forma instructus, de creditis sibi ouibus curam sollicite gessit.] Illud etiam predium suum Ercli in usibus fratrum expendit. Postquam uero ambo ad remunerationem uocati, primo quidem beatus Ursmarus , dein uir Dei Erminus , in iam dicta parrochiali ecclesia tumulati fuissent, tot et tantis munificentiis locus ille donatur, ut modernis temporibus monasterio facto, canonici mitterentur.

 39. De Monte Castriloco. In uilla Castriloco  duo quoque monasteria habentur, unum quidem puellarum, [ quod sancta Waldetrudis, coniunx sancti prelibati uincentii atque soror beate Aldegundis, edificauit. Cum enim uir suus beatus uincentius, relicto mundi naufragio, monasterii portum expetierit, ipsa quoque diuina clementia  inspirante, calcare seculum estimauit, sanctoque debriata spiritu, a beato Autberto confortata, habitum sancti uelaminis sumpsit. Deinde uero ex suis dotalibus beneficiis et propriis prediis ipsum monasterium in honore sancte Marie, ex sententia et auctoritate sancti Autberti patroni sui, condidit. Ubi etiam adscitis non paucis familiaribus feminis, puritatem uite laudabilis ducens, celesti sponso obuiam itura, lampadem lucerne sibi inextinguibilis preparauit.] Alterum uero monasterium est canonicorum sancti Germani.

40. De cella sancti Gislani. Nec procul hinc, in loco uidelicet quem dicunt Cellam, monasterium est monachorum sancti Gislani. [ Iste nimirum, angelica uisione monitus, ab Athenis digressus,  cursum sue peregrinationis in ipsa parte direxit, illudque monasterium auctoritate sancti quoque Autberti, sed et sancta Waldetrude, cui tunc temporis familiari dilectione inheserat, opitulante, fundauit .] Qui quantus uel qualis uixerit, liber qui de uita ipsius componitur, largiter edixerit.

41. De Crispinio uico. In uico Crispinio  monasterium canonichorum, ubi sanctus uir Dei Landelinus, ut iam paulo superius diximus , pro frequentia fratrum relicto Laubiensi cenobio, commendato uiro Dei Ursmaro regimine suisque rite ordinatis rebus, secessit, uiteque nitidioris perfectione exacta migrans ad Christum, in pace sepultus multis uirtutibus coruscauit. Hec autem abbatiola,  ut in primo libro in preceptis regalibus uideri potest , sancte Dei matris ecclesie Cameracensium subiacere debere traditur; sed infestationibus gentium subripientibus, aut in mutatione regni modo diuulsa, militaribus uiris beneficio infiscatur.

42. De uilla Condato. Apud uillam quoque Condatum  olim regalis et diues in honore sancte Marie abbatia fuerat puellarum; nunc autem est monasterium, pre inopia, paucorum canonicorum. Ubi sane sanctus uir Dei Wasnulfus, genere Scotus, cursu peregrinationis consummato, sepultus cum patribus in pace obdormiuit , huiusque meritis omnem locum illustrauit miraculis.

 43. De uilla Lutosa. Est monasterium quoque canonicorum in honore apostolorum Petri et Pauli, in uico qui dicitur Lutosa  , quod construxit beatus Amandus; et est diues abbatia, ubi uir Dei uenerabilis Baidilo requiescit, qui corpus sancte Marie Magdalene de Hierusalem in Burgundiam in loco uercelliaco attulisse fertur.

 44. De uico Rotnasce. In uico Rotnasce  est monasterium canonicorum, a sancto quoque Amando in honore eorumdem apostolorum constructum, ubi martir Dei preciosus Ermes quiescit. Hoc autem demiramur, quod hunc locum tam antiquum et tam opulentum Ludowicus Pius Endensi cenobio  subiacendum donauit.

45. De uilla Iham. Est etiam locus super Scaldum fluuium, quem dicunt Iham, ubi modernis temporibus honorabilis uir comes Godefridus  et uxor sua Mathildis, matrona uidelicet memorabilis,---erat enim suum predium, suis usibus oportunum---castro quidem munito, nauigium, mercatum, teloneum, ceteraque negotia statuerunt; infra castrum uero monasterium in honore sancte Marie, deputatis canonicis, fundauerunt. Extra autem  Herimannus filius duo monasteria struxit, unum sancto Laurentio, alterum uero sancto Saluatori. Nunc igitur locus, utpote nouiter instructus, ex omni sufficientia floret, et tamen esset uberior, nisi crebro hostili incursione quateretur, quod maxime  ab inimicis Dei patitur pro stabilitate regni et fidelitate imperatoris.

46. De uilla Sumgeias. Repetamus etiam locum, quem relictis quidem in Altomonte fratribus, expetiisse beatum uincentium prediximus. [ Hic profecto ab incolis Sungeias  nuncupatur. Ubi ipse uir Domini a frequentia populare remotus, fratribus sociatis, monasterium struxit, ibique exactis huius uite cursibus feliciter, sepultus cum filio suo Landrico Meldensi episcopo in pace quiescit.]

47. Monasterium in loco Maslinas. Apud Maslinas  quoque monasterium est canonicorum, ubi quiescit preciosus Dei martir Rumoldus, genere Scotus, qui uitam eremiticam ducens, inibi martirizatus est. Hoc autem monasterium ab antiquitate constructum, regalibus emolumentis maxime augmentatur.

 48. Monasterium sancti Guntmari. Nec procul hinc est monasterium  canonicorum, quod ex propriis prediis uir Dei Guntmarus illustris laicus struxit , ibique sepultus diem resurrectionis spectat [228 2Kb] .



LIBER TERTIUS. DE REBUS GESTIS GERARDI EPISCOPI [229 7Kb] .


 1. Domnus imperator Heinricus, ut superius diximus, suorum principum unanimi consilio usus, Gerardo suo capellano, adhuc diacono, non infimis parentibus Lothariensium atque Karlensium edito  , apud Aruitam  uillam Saxonie Kalendis Februarii donum largitus est episcopii  [an.  1012]. Hunc in puericia Albero Remensium archiepiscopus, pro consanguinitate, sed et pro prediis  que ex parte matris in ipsa terra habebat hereditario iure tenendis, secum permissione parentum abduxit, et sub regula canonica degentem familiariter educauit. Sub cuius liberali eruditione et normam ecclesiastice religionis et mundane disciplinam satis uiderat honestatis. Episcopali uero  munere infulatum  ipso quidem die et crastino, purificationis scilicet gloriose Dei genitricis  Marie, secum imperator detinuit; tertio uero die licentiam discedendi accommodans, abbatibus uidelicet Richardo  , et Berthaldo Endensi, sed et Herimanno comiti  per legationem precepit, ut Gerardum comitantes ad urbem commissam usque deducerent. Hiis ergo comitantibus, cum iter faciens ualentianense castrum pene subiret, Balduinus comes  , audito rei exitu, etiam comitaturus occurrere festinauit; tantaque copia fultus in urbem peruenit, a populo uidelicet et clero cum leta et officiosissima celebritate susceptus. Missi uero regii predictam  Walteri seuitiam audientes, mordaciter illum et cum indignatione reprehendunt; immo et quo spiritu cum aliis malis etiam domum episcopalem occupare presumpserit,  rogant. Qui mox falsam defensionem obiiciens, fallaciter conposuit, quod ita se facere non causa rapine, sed tuitionis aduersus Balduini comitis impetum, cui male suspectus erat, disposuit. Hoc autem longe a rei ueritate seclusum, ac magis dolo quam fide suffultum fore respondent, presertim cum suas opes intactas reliquerit, episcopales uero abnormi effusione consumpserit. Tandemque cum asperitate erroneo consulunt, monentes ut melioratus ab insolentiis desisceret  , correctisque preteritis, fidelitatem episcopi in reliquum obseruaret. Id continuo quam sancte promisit, sed ut posterius multis modis uidebitur, fidem sermonibus derogauit.

2. Procedente uero aliquo temporis , ipse domnus Gerardus, ordinatis suis rebus uassallisque ac clericis sibi sacramento constrictis, ad imperatorem in uillam uidelicet Nouimagum  se contulit, et cum aliis imperatoris fidelibus etiam Balduinum comitem pariter duxit; ubi ei imperator uillam  Walcras beneficiauit. Hoc autem in loco ipsum domnum Gerardum in sua presentia fecit ordinari presbyterum. Denique ipsi accommodata remeandi licentia, mandat ut in die sancti pasche sibi famulaturus. Waltero secum pariter adducto, ad ecclesiam Leodecensium adueniret. Sic reuersus, multa iterum mala repperit; quippe querulis pauperum clamoribus triste pulsatus, quorum Walterus alios uerberabat, alios insuetis exactionibus semper uexabat. Super hec ergo tirannum  increpans, anime pericula monstrat. uerum ille inobedienter audiens monitus saluberrimos omnino deprauat. Cum autem pascha propinquante ad prefatam ecclesiam episcopus imperatori seruiturus  secundum monitum ire disponeret, cum suis fidelibus etiam Walterum, ut secum pergeret, parari precepit. Quo renuente, ipse presul cum suis aliis in urbem Leodecensium, prescripto termino  , imperatori occurrere festinauit, debitumque obsequium exhibens, super Walteri iniuriam et inobedientiam exclamauit. Post hec uero monuit illum imperator, ut secum ad nouum episcopium dedicandum, in ciuitatem uidelicet Bauenberg, una proficisceretur, ibique in sua presentia a missis apostolicis multisque cepiscopis siue abbatibus, qui illuc ad encenia  templi conuenire deberent, ordinaretur episcopus. Qui et si honorabilius et disciplinatius coram regia pompa et Lothariensi sollertia sciret se ordinandum: tamen loci amore,  quo nutritus fuerat, captus, a nullo quidem nisi a metropolitano Remensium archiepiscopo se ordinatum iri uelle respondit; quippe satis prouide ac competenter causam considerans, ne forte uidelicet eo etiam ipse consuetudini sedis metropolitane contraire uideretur, quod domnus Erluinus episcopus ob supradictam contentionem , Rome ordinationem susceperat. Quo audito, imperator altioris consilii illum aduertens, libenter acquieuit, dataque reditus licentia, largitus est ei librum consecrationes clericorum et ordinationem episcopi continentem, ut per hunc uidelicet consecratus, haud fortasse quidem indisciplinatis moribus Karlensium inregulariter ordinaretur. Unde mox ad sua cum honore et prosperitate concessit. Nec  multo post paratis uiaticis cum suorum primoribus, excepto Waltero, ecclesiam Remensium petens, summa cum ueneratione pontifex ordinatur  [Apr. 27]. Sic itaque sublimatus, oues sibi commissas reuisit quantocius; sed nequaquam ab insolentiis Walteri feriatur. Ceterum aures sue querimoniis pauperum non uacabant, eorum scilicet quos Walterus, ut dictum est, iniuriose torquebat; quos etiam pessime affectos, direptis substantiolis, in uinculis mancipabat. Unde imperator exclamante iterum episcopo grauiter excitatus, sed et recordatione huiusmodi controuersiarum, quas in Erluinum quoque dudum exercuerat, efferatus, illustres uiros comites, Godefridum scilicet  postea ducem, fratremque Herimannum, huic urbi  direxit, et ut ad se tante immanitatis uirum facerent ire, mandauit; certe satis admirans, quod cum se castellanum aduocatumque ciuitatis aiebat, numquam aulam regiam frequentaret. Qui comites  herilibus obtemperantes iussibus, Walterum conueniunt, ac pristine reconciliationis ingratum et insolentie reum haud mollibus indignationis motibus redarguentes, plurimum dequesti sunt: eum uidelicet non solum promissam emendationem irritam fecisse, sed ad augmentum sue tirannidis iram episcopi amplius prouocasse. Sibi enim totius rei prepotestatem penitus usurpare, episcopo uero solum nomen ac speciem honoris relinquere. Ad districtum ergo iudicium imperatoris contendat monuerunt. Ad hec ille perterritus, mox incredibilis penitentie speciem induit, et quem crederes ulterius nequaquam esse lapsurum, obsidibus quidem cum sacramento oblatis, congestis etiam precibus, ad totius  generis satisfactionem tota se humilitate  deiecit; adeo sane, ut etiam ipse domnus episcopus, miseratione pulsatus, iratos comites precibus mitigaret. Quo petente comites emolliti, suspectum omne pretergrediuntur [230 1Kb] , susceptisque quinque maioris pretii obsidibus, Walteri precibus accedere estimarunt; eo uidelicet pacto, ut ni infra constitutum placitum episcopo satisfaceret, iudicandus postmodum presentiam imperatoris adiret. Hoc autem et ipsi obsides coram omni populo deierarunt, quod si pactum ullo modo solueret, mox episcopum secuturi, illum omnino desererent.

3. Hiis ita gestis, nec longo post, Walterus non solum euacuauit promissum, sed etiam multo peius sui furoris ampliauit incursum. Nam dum episcopus Gerardus ad obsidionem Mettensium ciuitatis aliquamdiu  cum imperatore moraretur , Walterus nescio quid male suspectans, mox fide mutata, bona episcopi exteriora uastauit, immo et suburbium ciuitatis igne consumpsit. Quod ubi delatum foret episcopo, cur hoc fecisset satis superque obstupuit, presertim cum ipsum nichil lederet, uerum inuiolato fidei pacto condictum placitum expectaret. Walterus autem soluti federis pretendens penitentiam, sue presumptioni oportuna calliditate preuidit. Quo enim grauius aduertit se offendisse episcopum, tanto altioris presidii querit sibi suffugium [231 1Kb] . Nam Rotbertum regem et Odonem comitem  precatores sibi et adiutores parauit, et ut domnum episcopum placaturi, sue temeritati ueniam rogarent, obtinuit. uerum hii circa negocium  aliud occupati, Harduinum Nouiomensem episcopum cum aliis etiam oratoribus usu uicario ad Gerardum pontificem delegarunt. Qui tempus acceptabile penitentibus aucupati, circa initium quadragesime   reducto Waltero precatum uenerant, ac precum delinimento [232 1Kb] iram episcopi mitigantes, omnes in preces descenderant. Horum itaque rogationes episcopus, quem putares obstinatissimum et inexorabilem, non uilipendere [233 1Kb] ratum duxit, sed domesticarum necessitudinibus erumnarum altrinsecus deploratis, eorum precibus assensum porrexit, huiusmodi tamen conuentionibus suorum amicorum sacramento collatis.

4. Tunc etiam temporis in monasterio sancte Marie Atrebatensium iuxta altare multorum sanctorum reliquias preciosas contigit inueniri . Ad quarum quidem merita propalanda diuina clementia diuersi generis signa et prodigia operante, non solum ex uicinis, sed etiam longe positis regionibus  per totum fere biennium multitudo maxima confluebat.

5. Ipso uero in tempore, cum post Nocherum sancte memorie episcopum, Baldricus Leodicensis ecclesie adeptus est dignitatem , Lantbertum comitem  assumere in amicitiam estimauit, utpote consanguineum et ideo adiutorem patrie futurum. Huius autem perfidiam Gerardus episcopus plerumque compertam intimauit, et ne illum sibi adscisceret, exortatur; hominem esse enim subdolum, fide uacuum; timendas eius calliditates. Quod profecto postea ita probauit euentus. Episcopus enim cum in uilla Huuardas  castellum muniret, ad firmitatem uidelicet pacis, ad maleficos territandos: ipse Lantbertus, furoris sui  obstaculum uidens, mox fide mutata, congregata ualida manu, Rotberto [234 1Kb] Namurcensi comite sibi abhibito, non erubuit presulem inuadere; omnibusque fugatis, Herimannum tantummodo comitem  , cui erat pudori fugere, ibi in ecclesia sancti Gorgonii, ubi quidem, spe resistendi sublata, quia fugerant cuncti, secesserat, captum Rotberdi comitis custodie commendauit . Quod quamuis amicis eius, multum dolentibus ne diu teneretur, suspectum foret: diuina tamen clementia, que uota omnium superuadit, in melius prosperauit. Rotbodi namque comitis mater  , sano usa consilio, Herimannum comitem suis amicis se redditum ire promisit, si pro tanta commutatione sibi gratiam amicorum ipsius Herimanni et imperatoris,  quem offenderat, resarcirent. Quod cum rescirent episcopi Gerardus atque Baldricus, imperatorem in loco qui Confluentia dicitur sinodum celebrantem  et de episcopo Mettensium, qui  inimicis suis inheserat, tractantem agressi sunt, et ut comitissa poscebat, ei imperatoris gratiam inpetrarunt. Sicque comes Herimannus nesciente Lantberto a captione solutus est.

6. Est autem monasterium in pago Hainou, in uilla [235 1Kb] que dicitur Altusmons, quod, ut posterius  lectori occurrit, sanctus uincentius, beati Autberti predicatione de laico monachus factus, ex rebus sui iuris sub monachorum religione construxit, ac sub regia manu per multos annos non mediocriter floruit. Superuenientibus autem causis diuersarum tempestatum, quas legimus, comitibus in beneficium traditum est, et ad tantum casum paulatim deuoluitur, ut, monachis quidem egestate coactis, paucorum clericorum custodie mandaretur. Procedente  uero tempore contigit Arnulfo, patri domni episcopi, a comite Herimanno in beneficio conpensari. Hic profecto audito de antiquitate et summa ueneratione loci, sicuti uir sanus, ad pristinum gradum uoluit reformare; sed subripientibus causis bellorum non potuit. Post cuius excessum, cum Arnulfi [236 1Kb] filio  hereditarie cessit, huius nimirum meliorare uolentis desiderium diuina clementia secundauit. Ipso enim tempore  frater suus ad pontificium sublimatur; cuius tam consilio quam auxilio pulsis quidem canonicis, domno abbate Ricardo  , monachorum religio reuocatur . Qui Ricardus postea Fulcuinum abbatem sibi substituere estimauit. Hunc ergo domnus episcopus Gerardus unaque abbas Ricardus imperatori  presentarunt abbatia donandum. Nullum enim abbatias preter imperatorem aut episcopum largiri, cuiquam fas est, quamuis aduocatie earum laicis commendantur. Subrogatus itaque Fulcuinus, multo labore monasterium, quod desertum inuenerat, domno episcopo adiuuante, tam claustro et ceteris edificiis quam regulari fratrum seruitute muniuit. Quod ita innouatum, Kalendis Maii in honore sanctorum apostolorum Petri et Pauli, ut ante fuerat, domnus episcopus consecrauit. Abbas autem clericorum incursus, qui eiecti fuerant, ferre non poterat, nisi domnus episcopus uirtute compesceret.

7. Eodem uero tempore defuncti ducis  Ottonis , filii Karoli, Godefridus  antea dictus  , intercessione Gerardi episcopi et obtentu maiorum fidelium imperatoris, adeptus est  dignitatem. Inter quem et Lantbertum comitem iamdudum uetus feruebat discordia; quos Gerardus episcopus, licet Lantberti profluuiam fidem et instabilem animum nouerat, tamen ne qua calliditate Godefrido in tam nouo honore officeret, interposita pace amicauit. Hic itaque ad tantum culmen promotus, cum honore et maxima uirtute fidelitatem imperatoris agebat; sane adeo, ut nemo melius pacem patrie dilataret, bella sedaret. Illo siquidem rectore consilii, imperator superborum ceruices subigebat hostesque uincebat.

8. Iuxta castrum Montem fonticulus est  , per multos annos ab incolis sancte Waldetrudis ueneratione seruatus, ubi infirmi perfusi sospitatem meritis sancte uirginis [237 1Kb] recuperare feruntur.  Ubi cum eo tempore quedam femina pergeret pro infirmitate lauatum, repperit quasi recenti cruore respersum, et dum lauaretur, uisa est facie sanguinolenta. Quo prodigio domnus episcopus bella inminere predixit; quod ita ipsa res postea indicauit.

9. Denique uero tempore procedente , Lantbertus iam dictus cum Rainero nepote suo, Raineri filio, inimicitiam aduersum ducem Godefridum et Herimannum fratrem, soluto federe, iterum excitauit, alternisque pulsibus contentio inuicem eo usque processit, dum in campum Florinensem conuenientes, asperam pugnam committerent ; Dei tamen iusto iudicio Lantbertus  cum multa quoque suorum strage cesus occumberet. Postea idem Rainerus et Heinricus Lantberti filius, paternos quidem mores omnino imitati, super fideles imperatoris plerosque impetus faciebant, ac humanis [238 1Kb] operibus morumque insolentiis imperatorem male offenderant. uidens autem Gerardus episcopus domnum imperatorem circa alia negotia occupatum, in quantum potuit salutem patrie sapienter preuidit; sibique cepiscopus Albaldo  uidelicet et Haimone  adhibitis, gratiam imperatoris ipsis malefactoribus pace interueniente optinuit.

10. Hiis ita gestis, Rainerus ad integrandam amicitiam filiam Herimanni comitis sibi quesiuit matrimonio  copulari. Sed hoc, pro consanguinitate que dicebatur, esse illicitum Gerardo episcopo  estimanti omnino displicuit. Et tamen postea consilio cepiscoporum usus, inuitus siluit, quippe proponentium beati Gregorii monitus suo discipulo Augustino collatos. Cui, cum Anglos predicatione Dominici uerbi erudiens ad fidem Christiane religionis excoleret, si uirum ac mulierem seu quarte seu quinte propaginis iunctos inueniret, iunctos etiam si nollent  pateretur, ammonuit, gratia uidelicet propagande noue Christianitatis. Prolem enim esse futuram, que melius legem seruarent. Hoc ergo potius consentire deberi, ne forte aliquid esset dispendium antique Christianitatis. Si enim tanti uiri gener fieret, spem fore pacis; sin autem, naufragium patrie.

 11. Item etiam comes quidam Gerardus  , secundum secularem pompam male fastuosus, plerisque assultibus imperatorem irritabat; illique quasi capiti et domino omnium malorum, cuncti rebelles et infideles imperatoris subiecti, cuncta mala perpetrabant. Qui parata ualida manu, circa uiciniam ducis Godefridi, illum quidem incautum estimans, quadam die cum incendiis et depredationibus deseuire accessit. At subito dux nuntiis excitatus, collectis quos presentes habebat, in fidelitate imperatoris sed et in Dei clementia fisus, aduersum hostem ierat; bellumque iniens, Gerardo fugato et unico filio  uulnerato capto, postmodum uero defuncto, uictoriam adeptus est . Que causa reliquis infidelibus magnum incussit  timorem, ac patrie intulit pacis et quietis tranquillitatem.

12. Dehinc uero in campo Florinensi factum est bellum , ubi Lantbertus comes cesus, finem fecit sue tirannidis, una etiam non paucis altrinsecus interfectis. De quo quia quiddam mirum ac memorabile domnus episcopus referre solebat, notare congruum estimaui. Ipsa namque nocte, cum ad Florinas tenderet bellaturus, incestus siquidem apud Niuellam cum quadam moniale dormiuit, que ei in fibula sue camisie reliquias preciosas innexuit, ut per earum merita uidelicet in ipso prelio periculum euasisset. Ubi uero cum uentum est, super ceteras uestes etiam loricam induitur,  et, ut moris est bellantium, capiti inpositam  lorice strictim commisit, subtus quidem reliquiis in fibula camisie ex industria reseruatis. Quo munimine fretus, inpenetrabilis ferro bellum agebat, donec ex Dei uoluntate sancte reliquie per medias uestes et per loricam subito erumpentes, procul  aceruo lapidum insiderent, in albo quidem panniculo inuolute. Statim comes uiribus destitutus, occubuit cesus. Quomodo uero reliquie exiluissent unus ex persequentibus comitem intuitus, dum ceteri interficiunt hostem, inuentas in sua ocrea festinanter abscondit. Post bellum uero rediens domum, in ipsa coxa cepit grauiter infirmari, morboque crescente coactus, qualiter illud sanctum pignus inuenerit, confessus est. Quod cum fama comitis Herimanni, cuius miles erat, auribus detulisset, cum omni desiderio reliquias quesitas habuit; et tamen postea imperatori has roganti concessit. Domnus autem episcopus illud incestum superius dictum credere non potuit, donec ipse cum Baldrico  episcopo in eodem monasterio causam diligentius uentilauit. Ubi quidem monialis rubore suffusa, tandem culpam est confessa.

13. Post bellum uero Gerardi quod iam diximus, illas seditiones, quas sororii imperatoris  contra statum regni sepius incitabant, domnus episcopus duxque Godefridus una cum aliis fidelibus imperatoris multo labore sopierant; ducique Baioariorum Herimanno  , qui priuatus fuerat, ducatum postea impetrarunt .

14. Eodem tempore mortuo Baldrico Leodicensium episcopo , uulpodo subrogatur, ac iubente imperatore a Gerardo episcopo ad eandem ecclesiam ductus, dono episcopii intronizatur. Iste siquidem omni religione preditus, normam  iustitie suis exhibuit, morumque ac uite innocentis exempla reliquit.

15. Sub hiisdem diebus Engebrandus monachus abbatie Laubiensis ecclesie preerat ; sed sub specie regularis habitus seculariter uiuens, nomen officii inpugnabat. Nichil enim religionis interius doctrinabat, et exterius bona ecclesie turpiter dissipabat. Unde quidnam agerent ambo episcopi, Gerardus uidelicet et uulpodo, inuicem consulentes, iste quia in sua parrochia est ecclesia, ille quia in suo abbatia est territorio, eum eiicere moliuntur, et tandem effectum adepti, sed non sine magno labore, pepulerunt . Qui postea depositum se absque legali iudicio attestans, tamdiu  aduersus episcopos clamores excitauit, dum indicto placito idem episcopi iterum cum multis abbatibus conuenirent, illumque coram omni populo confessum et deuictum canonice ab officio iure priuassent. In cuius uice Richardum summe religionis uirum  , diuina gratia preordinante, substituunt  , qui et spiritualibus doctrinis monachos edificauerat, et res exterius, ut uideri nunc potest, multiplicare studuerat.

16. Ea etiam tempestate Richardus abbas, ut et liberius Deo seruire potuisset, et pro celesti potius quam pro humana affectatione se onus sumpsisse cunctis notificaret, a regimonio Atrebatensis ecclesie se relaxare disposuit, consilioque Gerardi episcopi in sua uice Leduinum, ex laico pie religionis monachum factum, substituit.

17. Defuncto autem Heriberto uenerabili Coloniensis ecclesie episcopo , Peregrinus subrogatur, in ipsaque ecclesia in natali apostolorum Petri et Pauli, coram imperatore, adstantibus quidem multis episcopis pariterque etiam domno  Gerardo episcopo, ordinatur . Post quam ordinationem imperator Nouiomagum petiit, ibique suis, quos Greci in partibus Apulie, circa urbes uidelicet Salernam, Beneuentum, Capuam debachantes premebant, se subuectum iri disposuit. Paratis ergo uiaticis iter arripiens , domnum Gerardum episcopum usque ad monasterium Sanctas  secum adduxit, ipsumque magnis et optimis muneribus, in auro uidelicet, in palliis, in precioso etiam uase argenteo, honorifice donans, cum amore et beniuolentia ad sua remeare permisit. Exin uero emenso itinere super Grecos inruens, Troiam ciuitatem obsidione uallauit [239 1Kb] ; illucque domni Gerardi episcopi mentionem faciens, ei munera iterum misit, sane mandans totius beniuolentie  commercia.

18. Episcopi uero patre defuncto, ipse domnus episcopus apud Florinas, pro reuerentia siquidem loci quo natus fuerat, immo et pro salute anime patris, et illud monasterium sancti Gingulfi, quod pater inperfectum reliquerat, ad finem perduxit, et alterum sancti Iohannis ex rebus suis et fratrum suorum non tam pulchra edificiorum quam forti operositate fundauit. Sed hoc quidem  clericorum, illud uero monachorum, utrumque annuente Baldrico Leodicensium episcopo, in cuius parrochia sunt, consecrauit. Denique illa abbatia  domni  abbatis Richardi regimonio commendata, sed et magni imperatoris Heinrici auctoritate firmata, cepit florere, ac postea magis magisque, Deo gratias, tam affluentia rerum quam sanctitate monachorum effloruit.

19. Erat etiam locus quidam siluis ac paludibus inhabitabilis [240 1Kb] , qui ab incolis Mereweda  nomen accepit, ubi uidelicet Mosa et Wal fluuius de Rheno effluens pariter corriuantur. Nullusque ibi preter uenatores ac piscatores habitare antea consueuerat, eratque episcoporum Treuirensis uidelicet ac Coloniensis, sed et aliquot abbatum, in piscatione et uenatione communis possessio. Huc nimirum Theodericus, Arnulfi Gandensis filius,---qui participium monarchie Frisonum tenebat,---quia  Frisones pro morte patris quem interfecerant suspectos habebat, secesserat; factoque quodam municipio, alienus inuasor ipsam terram presumpserat possidere, sed et negotiatores inibi nauigantes, grauissimo censu constringere. Unde imperator Henricus clamore excitatus ac maxime Albaldi episcopi  , cui maior portio de ipsa communi possessione cedebat, monitione compulsus, duci Godefrido, sed et episcopis Coloniensium, Treiectensium, Leodinensium, ut exercitum adunarent, edixit . Qui cum iuxta decretum regium iter facerent, inter agendum accidit prodigium, quod mihi non uidetur esse silendum. Baldricus enim episcopus in uico Treiectensi in monasterio sancte Marie condidit criptam, desuper iam altari  erecto. Unde cum ipso die post orationem egressus, cum in nauim intrare deberet etiam cum ipso exercitu profecturus, mirabile dictu, fuso altari totum illud opus diruitur. Hinc ergo malum omen multi opinabantur, siue publicum siue priuatum episcopi, ut paulo post probauit euentus. Ipse enim cum aliis etiam arrepto itinere, mox infirmitate preuentus, in uilla que Herewardus  dicitur [241 1Kb] remansit. Ceteri uero cum innumerabili multitudine permeantes, Teodericum cum paucis Frisonibus quos secum habebat, adorti sunt  , procul dubio se uicturos esse putantes. Quis enim tantum ac tante  uirtutis exercitum preualere ambiget [242 1Kb] , presertim cum usu bellico et disciplina militari prestarent, et imperatori studio placendi inniterentur? Cum ergo comminus conflixissent, derepente incertum quis di bolico instinctu uexatus in hac uoce bis horrendum erupit: Fugite, fugite. Quo Lotharienses exterriti, nescimus quo Dei occulto iudicio, omnes fugam inierunt . Ex quibus quam multa ac quam miserabilis cedes facta est, non est presentis negotii explicare. Nec tam tamen ab hostibus ferro quam timore uexati, inter naues dum fugerent in numero  periclitabantur, manifesto quidem quod scriptum est: quia unus mille et duo fugarunt decem milia . Dux autem Godefridus, quem secunda bellorum accenderant, undique  circumfusus, dum fugere pudoris estimat, fugientibus sociis solus in prelium ruit; cesisque quos aduersum ierat, a latere circumuentus, tamen capitur [243 1Kb] uulneratus. Timens autem Teodericus tante magnitudinis uirum in captione tenere, sue temeritati consuluit, eumque, ut sibi imperatoris gratiam emercetur, abire concessit. Ipso uero die, et, ut multi coniectant, eadem hora qua bellum factum est, Baldricus episcopus in predicta uilla  hominem exiuit, Letgiam tamen ad sepeliendum deuectus. Ad quem tumulandum domnus Gerardus episcopus per legationem uocatus, ire non distulit, sed fraterno ductus amore per totam noctem celeriter equitauit. Cum uero circa Montem castrum iter carperet, adhuc quidem prelii quod fuerat factum  ignarus, tunc primum de prelio et de captione ducis acceperat. Duplici ergo memore affectus, uiam metire festinat, semperque quoscumque habebat obuios, de prelio consulebat. Antequam uero Letgiam peruenisset, adrumatur ei ducem redisse. Mox ergo repentina rerum conuersione non solum episcopus, sed et multi alii, merorem quem de obitu episcopi conceperant, gaudio quod habebant de ducis incolumitate, mutarunt. Ad quem festinus episcopus in castrum uidelicet Argentolum  permeauit; a quo quidem honorifice susceptus, omnem ordinem belli audiuit. Sciendum tamen quod ante illud prelium  fere per quatuor menses cometa uisa est, solito tamen mirabilior,  in modo uidelicet quammaxime trabis.

20. In illis diebus, monasterio sancti Gisleni in uilla Cella, unde supra mentionem fecimus , preerat quidam abbas nomine Simon, qui seculariter  uiuens, res ecclesie distrahebat. Post cuius excessum  ad tantam paupertatem deduxit, ut uix quatuor monachi remanerent. Domnus autem episcopus hoc preuidens, quesiuit abbatem; sanctumque uirum Wenricum nomine imperatori obtulit dignitate donandum. Quamuis enim abbatia pauper sit et exigua, pendet tamen de manu regia. Qui abbas factus , cum ad commissum monasterium peruenisset, omnia dissipata miratur; et non tantum presentia dampna deplorat, uerum etiam multas incursiones latronum, qui illuc quamplurimi conuersantur, postea perpessus est. Quorum unus, nomine Aldo, nominatissimus raptor, multas inrogabat iniurias, in tanta quidem presumptione sublatus, ut infra claustrum cum rapinis  et armis aliquando uersaretur. Unde episcopus comitem Rainerum  frequenti clamore pulsauit, sane surdum, quia et ipse raptor, raptoribus fauere consueuerat. Contigit autem, domnum episcopum alio tendentem per illud monasterium transitum facere. Ubi cum peruenisset, predictum latronem inuenit, captumque Albaldo Treiectensium episcopo commendauit. Post unius uero anni curriculum, domnus episcopus multorum precibus delinitus redire permisit, promittentem uidelicet et sancte deierantem quod rapinis se subtraheret, fidelis ecclesie cum omni deuotione mansurus. Hoc uero irritum faciens, postea ab insolentis non cessauit. Sed paulo post per misericordiam Dei morte correptus, in ipso tamen cimiterio, multo suorum  precatu, sed nesciente episcopo, tumulatur. Quod quam nefarium fuerit diuina clementia propalauit. Post biennium enim, cum alii humando ipsius tumulus foderetur, de toto certe corpore nullum uestigium preter unum subtolarium  reperitur. Per hoc ergo cunctis intelligere datur quante dampnationi in tartaro impii deputantur.

21. Post obitum uero domni abbatis Wenrici duos abbates, alterum post alterum, comes Rainerus substituit; hoc siquidem modo abbatiam uendicare presumens. Quod quia nefas esset, domnus episcopus sua auctoritate reiecit, cum, ut supra diximus , abbatiam quamlibet nullus preter imperatorem aut episcopum debeat commendare.  Postea uero imperator quem uoluit, Herbrandum uidelicet qui nunc est  , monente domno episcopo, ut dignum est, sublimauit. Hic etiam multa mala perpessus est a comite Rainero.

 22. Inter hoc etiam illud memorie commendandum est, quod in ipsis diebus in uico quodam Treiectensis dioceseos accidisse domnus episcopus nobis narrare solebat sibi certe ab episcopo Albaldo  relatum. Quia namque Aquaticorum Frisonum circa ipsam parrochiam moris est, aut uix paucos aut nullos eucaristiam in die sancti pasche uelle gustare: ipsa siquidem die sacerdos in quodam uidelicet uico eiusdem dioceseos, populum celesti alimonia refecturus, plebeculam ammonere curauit, ut ad percipiendum celestis uite sacramentum uenirent. Quibus de more cunctantibus, unus qui maior ceteris aderat, instinctu diabolico agitatus, misterium Christi blasphemare non timuit, dicens malle sibi peccarium  plenum ceruisie,  quam illud celestis epulum mense. Ut autem maiorem hesitationem intulisset ceteris, addidit, omnes ipso anno morituros, quotquot essent ipso die celestem alimoniam assumpturi. Quo nimirum omnes exterriti, sicuti rudes, Dominice mense se subtraxerunt. Ille uero blasphemus ad quandam tabernam de more profectus, ceruisiam nimiam inconcauit; sicque debriatus ascenso equo, dum alio cum suo armigero tenderet, mox diuina ultione percussus de caballo corruens, collum siquidem fractus spiritum exalauit; in atrio  tamen, quia maior  erat uillule, subterratus. Quod quantum nefas fuerit, diuina clementia non multo post mirabiliter indicauit. Sed nec pretereundum, quod armiger in ipsa hora, qua dominus suus de  caballo corruit, diuinitus sit excecatus, sed postea penitens, Dei miseratione lumen recepit. Tunc temporis uero Albaldus episcopus apud imperatorem Henricum in Saxonia morabatur. Ubi cum audita huiusmodi causa, ipsius blasphemi tumulationem in atrio accepisset, altius ingemuit, satisque hoc indignum iudicans, ut infidelis sit particeps fidelium defunctorum, statim detumulari precepit. Sed quia hoc nemo pre timore ipsius parentele facere auderet, ipse episcopus ab imperatore discedens, per eundem uicum transitum faciens, blasphemum defodi fecit, defossumque per pedem fune ligato longe trahi precepit. Qui cum traheretur, licet quindecim fere diebus sub tumulo iacuisset, per spatium unius miliarii, mirabile dictu, ceruisiam ac si recens bibisset,  euomuit. Quod quia domnus episcopus sepe narrabat, scribere ratum duxi, ne posteros latuisset, ut infideles quique quaterentur terrore, fideles uero merito letarentur.

 23. Item quam mirificum sub illis diebus Alberto uermandensi comiti, fratri uidelicet Ottonis, qui nunc est  , dignum quidem reconpensante diuina clementia, accidisse, domno episcopo narrante cognouimus, nolumus preterire. Hic nimirum comes omni malitie deditus, officium lingue in detractione, in periuriis, in scurrilitate, sed et in omni genere prauitatis exercuit. Quod cum diu fecisset, iusto Dei iudicio tandem graui et intolerabili languore percussus, penas luit, et ex consideratione suorum scelerum perterritus,---pie siquidem monente monacho Walerano, qui tunc sub Richardo abbate monasterii sancte Hunegundis  prepositus erat, nunc autem, Deo gratias, boni testimonii abbas---falsam penitentiam induit, postea sub monachali habitu Domino seruiturus .  Tonso igitur capite, adsumpto habitu, ex illa infirmitate aliquantisper conualuit; moxque instinctu diaboli, cui totus inheserat, relapsus ad uomitum, consilio matris aliorumque fautorum, qui hoc eum per insaniam fecisse dicebant, militari clamide iterum sumpta mutauit cucullam. Statim uero iterum ineuitabili morbo corripitur, et ut digna meritis suis recompensatio omnibus appareret, lingua eius diuino igne succendi reperta est. Cui cum hora exitum maturasset, stulti canonici corpus Domini detulerunt. Quod cum gustasset, mox in hiis uerbis ultissimis spiritum exalauit: Ferrum, inquit, quod mihi clerici [244 1Kb] detulerunt, me occidit. Quem uisitaturus cum iamdictus monachus iterum adueniret, latentem  ignem in ore uolens cognoscere, moribundum os difficillime cultello reclusit, et linguam usque ad palatum, miserabile uisu, crematam matri ac fratri et ceteris adstantibus aperte monstrauit; certe insinuans manifestum Dei iudicium, et hoc meritis suis digne compensum, qui, quoad uixit, linguam omni malicia deprauauit. Quod quia certus relator, ipse uidelicet monachus, domno episcopo intimauit, ad honorem domini nostri Iesu Christi memorie commendaui, ut quicumque audierint improbi terreantur, boni uero merito gratulentur.

24. Ea tempestate cum aliis multis cepiscopis interfuit etiam domnus episcopus consecrationi Beroldi Sessonensium episcopi, in ipsa uidelicet ecclesia Sessonensi. Ubi siquidem Azelinus Laudunensium  episcopus Harduinum Nouiomensium episcopum omni calliditate et fraudulentia criminatus, procul extorrem [245 1Kb] et indignum fraterna conuentione coram cepiscopis qui aderant exclamauit. Ad cuius  rei experientiam litteras ex nomine domni apostolici falso signatas in medio publicauit, in quibus Harduinum pro multis criminibus anathematizatum esse contendit. Ad quod roborandum aliquot cepiscoporum fraudulenter illectis, etiam domnum episcopum illicere estimauit. Domnus autem episcopus eius commenta declinans, quamuis Harduini lapsus aliquot non nesciret, longe dissensit, iudicans certe, Harduinum nequaquam iudicio eius debere dampnari, cuius consilio obiecta crimina perpetrasset. A capellanis enim eorum, Harduinum hortante Azelino quedam turpia fecisse audierat. Quorum uero contentio diu inuicem uentilata, eo usque processit, ut instinctu diabolico in arma uolare excandescerent. Domnus autem episcopus partim blandimento uerborum  lactans, partim canonicis ferulis alterutrum pungens, ad tempus difficillime tranquillauit.

25. Defuncto A.  Remensium archiepiscopo, Azelinus Laudunensis quendam laicum Ebulonem nomine, antea suum secretarium et sue calliditatis conscium, acclamauit, et ut rex concederet, suis adulationibus inpetrauit; uirum sane nullius discipline, nichil etiam litterarum preter pauca silogismorum argumenta scientem, quibus idiotas ac simplices quosque ludificari solebat. Sub specie uero litterarum ad tanti honoris fastigium multo ante tendebat, spemque suam multa pecunia cumulabat, quam usuris turpiter aceruabat. Hoc quoque Azelinus multo ante quesiuit et nunc maxime insudabat, quatinus per eum suas calliditates liberius exerceret. Ad cuius  ordinationem et consecrationem uocatus domnus episcopus, altius reclamauit, et hoc indignum, ut postea probauit euentus, et contra diuina eloquia factum iuxta illud apostoli: Non neophitum , uiua contradictione redarguit.

26. Postea tamen procedente tempore uidens quia emendari non poterat, fraterna siquidem cepiscoporum quibus inheserat ammonitione ductus, ad quandam sinodum, quam in Monte sancte Marie  celebraturi essent, conuenerat. Ubi nimirum Azelinus timens obiectiones Harduini, quem suspectum habebat, illius commenta peruertens sibi consuluit, epistolamque, quam de Harduini culpis inscripserat, uni episcoporum porrexit legendam.  Que cum alta uoce in medio legeretur, auditum est anathema esse inter eos, Harduinum uidelicet ibi adstantem. Quo lecto sinodus perturbatur, magnaque altercatio facta, tamen diligentius discutienda in alteram sinodum usque differtur.

27. Ipso in tempore uidentes episcopi Beroldus Suessionensium, et Walerannus Beluacensium, pre inbecillitate regis peccatis quidem exigentibus statum regni funditus inclinari, iura confundi, usumque patrium et omne genus iustitie profanari: multum  rei publice succurrere arbitrati sunt, si Burgundie episcoporum sententiam sequerentur. Hii nimirum totius auctoritatis expertes, commune decretum fecerunt, ut tam sese quam omnes homines sub sacramento constringerent, pacem uidelicet et iustitiam seruaturos. Huiusmodi igitur commento predicti episcopi excitati, superioris quidem Gallie cepiscopis conspirantibus, etiam domnum Gerardum episcopum, ut secum sentiret pariter monuerunt. Qui altius causas aduertens, procul rennuere estimauit, cunctisque perniciosum consilium ac inpossibile intelligens, nullum assensum porrexit. Hoc enim non tam inpossibile quam incongruum uideri respondit, si quod regalis iuris est, sibi uendicari presumerent. Hoc etiam modo sancte ecclesie statum  confundi, que geminis personis, regali uidelicet ac sacerdotali, administrari precipitur. Huic enim orare, illi uero pugnare tribuitur. Igitur regum esse seditiones uirtute compescere, bella sedare, pacis commercia dilatare; episcoporum uero, reges ut uiriliter pro salute patrie pugnent monere, ut uincant orare. Hoc ergo decretum periculosum esse omnibus: omnes uidelicet aut iurare aut anathemati subiacere. Omnes enim communi peccato inuolui, si commento huiusmodi uterentur. Itaque episcopum dissentientem ceteri cepiscopi occultis reprehensionibus improbabant, dicentes eum non esse pacis amicum, qui pacem uolentibus dissentiret. Postea uero suorum crebro hortamine circumuentus, sed maxime abbatum, Leduini  uidelicet et Rotrici   , precatu coactus, adquieuit inuitus. Sed quod ante reclamabat, postea probauit euentus. uix enim paucissimi crimen periurii euaserunt.

28. Sic itaque domnus episcopus diuina eruditione scutatus, leges ecclesiasticas, prout poterat, uiriliter tuebatur, cunctisque aduersantibus obuiabat inuictus. Leodicenses ergo archidiaconos, qui aut amore pecunie aut amicorum gratia ducti, excommunicatos ab ipsis cunabulis totum uite spatium in omni prauitatis genere consummantes, inter fideles quidem Christianos concedebant pariter tumulari, iuste redarguit, et ut hoc abhorrerent, fraterna correctione ammonuit hoc modo: »Gerardus gratia Dei, licet inmeritus, episcopus, sancte Leodicensis ecclesie  archidiaconis, illud supplere moribus inoffensis, quod exigit prerogotiua nominis. Quoniam quidem semper de caritatis uestre actibus fraterna affectione sollicitor,« etc. 

29 Dehinc uero Adalberonem Laudunensium presulem, qui episcopium, quo fungebatur, Widoni clerico, nepoti uidelicet Beroldi episcopi, uendere usurpauit et secum in sede pontificali collocare putabat, hoc scripto correxit: »Domno Adalberoni  sancte Laudunensis ecclesie episcopo Gerardus gratia Dei cepiscopus. Etsi hucusque uario de uobis plebis rumore nichil mouebamur,« etc. uide ubi supra, col. 1317.

30. Item ad archiepiscopum Ebulonem qui hoc consenserat, ita scribit: »Ebuloni archiepiscopo Gerardus nullius meriti cepiscopus. Quoniam quandam execrande usurpationis nouitatem infra diocesim uestram coalescere audiuimus,« etc. uide ibid., col. 1318.

31. Ad episcopum Suessonensium, unde supra: »Beroldo nomine et merito episcopo Gerardus nullius meriti cepiscopus, quicquid ad beate uiuendum prestantius. Quoniam quandam execrande consuetudinis nouitatem infra sanctam ecclesiam coalescere  audiuimus,« etc. uide ibid., col. 1318.

32. »Gerardus nomine, non merito episcopus, Leduino abbati et omni congregationi sancti Patris nostri uedasti sub eo degenti, et omnibus hanc paginam deuote legentibus, et uita et pax a Deo multiplicetur, qui est uita et gloria cunctis in se credentibus. Quoniam sancte matris ecclesie cognouimus uos esse filium, imitando patrem uestrum misericordem Deum,« etc. uide ubi supra, col. 1319.

33. »Gerardus episcopus nomine, non merito, G. abbati uirtutum roborari incrementis. Leodicenses archidiaconi nuper de Hezelino et nepte nostra, uxore eius dicta, habuerunt concilium, unde miramur, postquam ex ueritate cognouimus, quod et quemadmodum inter eos fecerunt iudicium. Audiuimus  enim, eundem Hezelinum nunc primum dixisse, quia semel cum ea concubuit; quod factum hactenus tacuit, dum apud pleraque conuenticula proinde interpellatus extiterit; a quibus etiam pro inpossibilitate eiusmodi, rubore uerecundie aspersus crebro rediit. Ubi reuera suum tacere nichil aliud fuit, quam contradicentibus assensum prebere. Ergo non ultra debuerat audiri in hoc apud sinodale concilium, ubi a magistris concilii attentius inquirenda est probata ueritas, uel refutanda falsitas prolatorum uerborum. Sed esto, semel cum ea concubuit; quid autem de reliquo? uidelicet quod cum ea octo annis aut plus eo conuersatur, nec ulterius eam cognouit, neque spes est ulla, ut in futurum debeat aliter  expectari? In quibus discernendis audiatur doctor ecclesie Paulus apostolus, qui ad Corinthios scribens, ait: »Uxori uir debitum reddat, similiter autem et uxor uiro .« Et dehinc prosequitur: »Nolite fraudare in inuicem, nisi forte ex consensu ad tempus, ut uacetis orationi; et iterum reuertimini in id ipsum, ne temptet uos satanas propter incontinentiam uestram .« Quam sententiam de talibus iudicantes exponant nobis quid Apostolus uult intelligi dicens: »nisi  forte ex consensu;« aut si debitum uxoris per octo annos semel ceundo ex consensu eius potuit exolui. Si uero nituntur ultra aliquid querere, audiant quid alias idem dicit apostolus: »An experimentum Christi capietis eius qui loquitur in nobis? .« Quod uobis scribendum estimauimus, ut hanc apostolicam sententiam eis proponatis euidentius, qui aliter quam legitime nouerint iudicare de talibus. Cui aut concedant, aut eam detestantes, quid rationabilius inuenerint pretendant.

34. »Domino Ambianensium episcopo Fulconi Gerardus gratia Dei Cameracensium cepiscopus, et huius uite innocentiam et celestis [246 1Kb] cum angelis gloriam. Quod confrater noster Terwanensium episcopus Drogo a comite Balduino tantis iniuriis  inpulsatur,« etc. uide in GERARDO, ut supra, col. 1321.

35. Sub hiis diebus , cum forte imperator Henricus in Aquisgrano palatio tam de ecclesiasticis quam et de secularibus pertractaret, in ipsa interim ecclesia prouincialis sinodus ab episcopis celebrata est. Ubi siquidem inter archiepiscopum Coloniensium Pilegrinum et Durandum Leodicensium pontificem altercatio non parua incanduit, pro monasterio uidelicet Burcitho  , quod uterque sue parrochie subiicere contendebat. Domnus autem Gerardus episcopus, ut testimonio ueritatis litem compesceret, uiua uoce increpuit, quod episcopi Leodicenses quinque abbates illius monasterii sine ulla contradictione archiepiscopi consecrauerunt;  immo et ipse, imperatore rogante et Baldrico episcopo Leodicensi petente, in presentia domni imperatoris in Aquensi ecclesia sancte Marie prefati monasterii clericos ordinauit, ipsumque monasterium cum archiepiscopo Poppone Treuirensium et Haimone uirdunensium consecrauit. Eo ergo sibi uideri rectius Leodicensi quam Coloniensi regimonio subiacere. Quod ita quoque ceteris testificantibus, archiepiscopus preter ullam sinodalem reuerentiam ira commotus abscessit.

36. Sed nec obliuioni tradendum, quod per aliquot dies, dum sinodus celebraretur , tanta siccitas eris et intemperies estus excanduit ut multi mortalium pre nimio ardore deficere  putarentur, sed et aliquot animalia subito laberentur extincta. Econtra uero columne marmoree ipsius ecclesie uberrimis et insuetis madoribus uise sunt insudare, adeo ut quorumuis manibus forte lauandis sufficere posset; pauimenta quoque marmorea ueluti scatentia tanto liquore natabant, ut ex industria respergi ab ipsius ecclesie custodibus putarentur. De quo multi sapientes attoniti, quid coniicerent nesciebant, sed pro humano intuitu imminere ruinam aliquorum principum presagabant, quos  ab ecclesie fidelibus constaret esse plorandos. Et uere utique; cum paulo post primo quidem dux  , deinde imperator interierunt; quorum casibus sancta ecclesia, ut posterius dicturi sumus, desolationem conparasse deplorat.

37. Hinc autem imperator egressus , ad Euosium  uillam pulcherrimam, quam beati uidelicet Gaugerici natiuitas illustrauit, cum primoribus quidem suorum palatinorum intendit, ibi scilicet cum [247 1Kb] Rotberto rege colloquium habiturus, sed et de statu imperii, ac non tantum de mundanis uerum de spiritualibus locuturus; sapienter quippe disposito, ut in eo loco, ubi beatissimum Gaugericum nouerat ortum, eius gaudiosam festiuitatem, que 3. Idibus Augusti est, celebrare ueniret. Qui  nimirum quanto maior tanto humilior, regi Rotberto, cum ad se ueniret, in uilla Mosomo  in die festo sancti Laurentii occurrere estimauit; in crastino uero sancti Gaugerici uenientem ad se cum summa ueneratione suscepit. Hoc autem tam speciale colloquium et tante solemnitatis conuentum non est mee paruitatis euoluere; ubi quidem diuersarum nationum duces ac satrape, ubi summorum et illustrium uirorum, tam episcoporum uidelicet quam et abbatum, in numero confluxere persone. Ad hoc autem plurimi conuenerunt, ut dignitatem imperatoriam mirarentur, quam tantopere fama laudabat. Ibi certe pacis et iusticie summa diffinitio mutueque amicitie facta reconciliatio; ibi quoque diligentissime de pace sancte Dei ecclesie maxime tractatum  est, et quomodo Christianitati, que tot lapsibus patet, melius subuenire deberent. Exin uero sese inuicem consulentes, ubinam iterum conuenturi domnum etiam apostolicum una cum tam citra quam ultra Alpinis episcopis secum habeant, nusquam aptius quam Papie decernunt. His ita gestis, cum ab inuicem discedere debuissent, ac uero quis tanta ac tanti ponderis munera sufficienter poterit estimare, quibus uicissim imperator regem donauit, ab archiepiscopo uidelicet Coloniensium et a domno Gerardo episcopo, sed et a duce Godefrido simul oblatis? Rex imperatorem donare cupiens, quecumque potuit munera ut susciperet presentauit. Qui omnibus cum gratiarum actione remissis, utpote  ditissimus, dentem tantummodo sancti uincentii martiris, ne immunis uideretur, retinuit. Nec solum autem imperator regem putauit donandum, uerum etiam omnes tam episcopos quam abbates, sed et maiores quosque preciosis muneribus accumulans, nullum pene indonatum reliquit. Quicumque ergo illuc conuenerant imperatoriam magnificentiam cognituri,  mirati profecto que uiderant, dicebant se plura uidisse quam rumor fuisset. Nullum enim regem aut Persarum aut Arabum huic conferre audebo, quamuis eos cunctis gentibus opibus prestare legissem.

38. Inde etiam imperator procedens, uirdunum perrexit , natiuitatem sancte Marie celebraturus, legatis quidem regiis secum deductis, qui ibi responsionem comitis Odonis audirent, quomodo se ab obiectis Rotberti regis, a quo arguebatur, defenderet. Ipsa uero in die domina imperatrix, quia eam in processionem domnus episcopus addextrauit  , ei stolam auro gemmisque contulit insignitam. Ibi etiam domnus imperator motus aliquamdiu inter Odonem et Theodericum Tullensem   accensos, castellis dirutis, que Odo iniuste condiderat, interposita pace sopiuit. Preterea monasteriis [248 1Kb] totius ciuitatis, primum quidem capitaneo, deinde ceteris, preciosa munera erogauit. Dein uero Mettis perueniens, per singula monasteria multas opes distribuit, nullumque bonum aut clericum aut monachum preteriit indonatum, ueluti quodam presagio imminentem diem, qui nimium uicinus erat, sui obitus preuideret. Nouissime uero domno Gerardo episcopo commeatum, ut ad sua reuerteretur, accommodans, aurum plurimum didragmauit  , ac postea ualedicens, sancte Marie duo pallia, unum simplex, alterum in modo crucis aurea superficie insignitum, transmisit per eum.

39. Reuersus itaque domnus episcopus, a consuetis  malis Walteri minime feriatur. Inter que plurima, iuuenem suum quendam Rotbertum nomine, tam nobilitate generis quam uirtute prestantem, quia suspicabatur eum sue tirannidi obstiturum, cepit paulatim odio insectari. Sed non quieuit, donec eum, quamuis sub interpellatione domni pontificis, qui eos federare querebat, in tribuis  positum, etiam die Dominica interfecit. Pro qua re et aliis huic similibus eum exterminauit ab urbe. Sed paulo post, culpis Christianorum exigentibus imperatore defuncto, aliis quidem causis coactus, in Castellum recipere estimauit, sub conuentione tamen sacramento subnixa. Sed quia sepissime periurium incidens, non raro culpas solitas iterabat, conuentiones  illas sepissimas, quas domno episcopo, dum reconciliaretur, callide promittebat, ratum duximus subnectendas, ut lector uidelicet pius patientiam episcopi conpatiens admiretur, et immensam tiranni seuitiam cum admiratione deploret. Sunt autem huiusmodi:

40. »Fidelitatem sicut tibi promisi adtendam,  quamdiu tuus fuero et tua bona tenuero; et postpositis Karlensibus custumiis  , talem honorem tibi obseruabo, qualem Lotharienses milites dominis suis et episcopis. Et si quid contra te peccauero et ex parte tui de satisfactione facienda monitus fuero, talem iustitiam tibi, nisi mihi indulseris, faciam, qualem supradicti Lotharienses milites suis dominis et episcopis faciunt.«

41. Sacramentum quod Odo, Rotbertus, Anselmus, Lantbertus, petente Waltero iurauerunt: »Ab hac hora inantea non erimus tibi in damno, de uita, de membris, de Cameracensi episcopio, de terris, de castellis, neque de ceteris bonis, que hodie tenes et per nostrum consilium inantea adquisieris, salua fidelitate dominorum nostrorum, quos hodie habemus.  Et pro hoc pacto destruendo dominum non faciemus, neque militem adquiremus. Et si Walterus contra te peccauerit, et ni infra duas quadragesimas  emendauerit, ex parte nostri contra te adiutorium non habebit. Et si monueris, per rectam fidem te iuuabimus sine malo ingenio.«

42. »Note sunt omnibus conuentiones, quas iterum habemus cum Waltero nostro; sicut etiam dudum culpas inauditas, quas contra nos commisit, pro Dei amore amicorumque suorum dimisimus, eo uidelicet pacto, ut sic permansisset deinceps in fidelitate nostra, sicut tunc ipse et sui amici iurauerunt. Quamquam hanc promissionem horribiliter et inaudite infregisset, ita iterum eo tenore ei indulgemus,  et pro Dei amore et petitione regis Rotberti et episcopi Harduini  atque comitis Balduini et comitis Odonis, nec non et Ottonis, Rotberti, et aliorum amicorum suorum, qui hoc placitum fecerunt, quatinus melius prioribus has alteras promissiones conseruet. Nobis erit ita obsequens in omnibus, sicut in primo promisit. Clericis et laicis nostre ecclesie, si aliquid super illum clamauerint, aut secundum legem aut secundum concordiam in ratione [249 1Kb] et iudicio erit; et insuper de quibus iusticiam facere potuerimus illi, iusticiam quoque faciet per nos, si clamauerint, illis omnibus. De ciuitate nostra nullam guerram [250 1Kb] faciet, que ad dampnum ueniet nobis et episcopatui nostro, nisi licentia nostra. Si hanc promissionem infregerit et admonitus de iusticia  fuerit, sicut iam dictum est, infra duas quadragesimas emendationem faciat, ubi duo uel tres sint amici, qui hoc placitum fecerunt; et si sonia  eos tenuerit, probetur ipsa, et infra aliam quadragesimam placitum expectabimus. Hanc conuentionem ex utraque parte seruabimus per rectam [251 1Kb] fidem sine malo ingenio.

 43. »Si iste filius Walteri, nunc obses noster, mortuus fuerit, alterum pro eo nobis dabit, talem per quem nos securos de sua fidelitate reddet; et quicquid iniuste super nos inuasit, dum ammonitus a nobis fuerit, secundum iudicium fidelium nostrorum determinabitur. Si Walterus mortuus fuerit, et adhuc filius eius in potestate nostra fuerit, reddemus illum militibus suis et bona sancte [252 1Kb] huius ecclesie, que per rectitudinem  pater tenet, seruato tamen pacto ab eo nobis promisso, et domino nostro imperatore et me de fidelitate sua redditis securis. Et si ego Gerardus uocatus episcopus, antequam reddatur filius, mortuus fuero, reddetur patri, seruatis tamen conuentionibus supradictis, et si regi Lothariensi talem securitatem fecerit, unde securus  esse possit.

44. »Non diu in supradictis promissis permansit, sed de malo in peius ruens, ecclesiam mihi commissam in direptionem et conculcationem habuit, et ita contra me se erexit, ut tribus diebus me in hac ciuitate cum suis satellitibus armatus obsideret, et ne quis meorum hinc exire auderet. Qua de causa Heihampus ad me uenit, ubi comitem Herimannum mecum habui, et ut hec ei perdonarem petiuit. Ego eius petitioni suorumque amicorum annuens, hec omnia ei dimisi, et de hiis que emendauit, omnes leges perdonaui, et ut restauraret pauperibus quod iniuste eis abstulit, iussi; quod annuit, sed non adimpleuit. At ille iterum, ut prius, domino meo et mihi sacramento fidelitatem promisit, et quia sicut  Lotharienses milites suis dominis et episcopis obediunt, mihi obediret, iurauit.

45. »Walterus, malis assuetus, omnia sacramenta postposuit, et deterius quam umquam fecisset, postmodum fecit. Quam maliciam diu sustinui, et ut se emendaret semper monui. Cumque uideret me diutius talia non passurum, statuto placito inter me et illum, comitem Ottonem duxit secum. Qui de tantis malis missus ad rationem, iterum euictus omnia emendauit, et quia pauperibus sua restauraret promisit, et quia mihi subiiceretur, sicut Lotharienses milites suis dominis et episcopis subiiciuntur, ut prius promisit. Ego uero comitis Ottonis petitione omnes leges ea conuentione ei dimisi, ut non amplius  in me delinquere quid deberet; si autem deliquisset et ad iusticiam uenire admonitus esset, infra tres hebdomadas mihi iustificaret. Qua de causa mihi comes Otto Godefridum et Iuonem obsides dedit, ut si Walterus hec non obseruasset, ex sua parte adiutorium non haberet; si autem ipse comes hoc infregisset, ipsi obsides in potestatem meam, si  essent ammoniti, uenirent. Quod ipso comite Ottone iubente mihi firmauit iureiurando uterque obses. In ea conuentione, que in me commisit ipse Walterus et sui propter eum, ab illa die dimisi, ut si amplius in me delinqueret, quod emendare nollet aut non posset, preterita futuris iungerentur, et iudicium quod sui equales de beneficio prius iudicauerunt, esset stabile, et sine dilatione excommunicare. Quod autem ad penitentiam et ad Christianitatem pertinet, non dimisi, sed in conuentionem habuit, ut inde ipse et sui rationem redderent.«

46. Promisit Otto comes Deo sancteque Marie et episcopo Gerardo in manu sua, ut si Walterus umquam ab illa hora contra episcopum ecclesiamque sibi commissam in aliquo deliquisset, quod emendare  nollet, aut non posset, numquam ab illo aut de suis auxilium siue consilium siue receptaculum, quod ad dampnum ueniret episcopo, ecclesieque sibi commisse; nec suus esset, nec suum beneficium teneret sine consilio episcopi [253 1Kb] ; et iurauit, quod hoc secundum suum scire per rectam fidem attenderet sine malo ingenio. Iuo iurauit, quod comes Otto suo consilio non dimitteret, quin sacramentum supradictum attenderet, et, si exire uellet, per rectam fidem sequi faceret si posset; et si in culpam caderet, quam emendare nollet aut non posset, consilium siue auxilium, siue receptaculum ei non prestaret, quod esset ad dampnum episcopo Gerardo ecclesieque sibi commisse; et quod hoc per rectam fidem obseruaret sine malo ingenio, salua fidelitate domini  sui.

47. Duodecim obsides Walterus dedit episcopo Gerardo, quorum hec sunt nomina . . . . [254 1Kb] qui iurauerunt, quod non dimitteret eorum consilio ipse Walterus, quin hanc fidelitatem attenderet; et si in culpam caderet, quam emendare nollet aut non posset, postquam ammoniti essent, infra octo dies ad iustitiam ducerent si possent. Quod ni faceret, infra alios octo dies ad episcopum cum beneficiis eorum, si ammoniti essent, per rectam fidem uenirent, et numquam ei consilium siue auxilium darent, quod ad dampnum episcopo ecclesieque sibi commisse esset, et episcopum iuuarent contra eum per rectam fidem.

 48. Hec est quoque conuentio nouissime apud Schelmas [255 1Kb] oppidum facta, quam, ut cunctis innotesceret, semilatino sermone huiusmodi domnus  episcopus promulgauit: »Hic siquidem, quia eum pro culpis innumerabilibus excommunicauimus, in tanta dementia aduersum nos insurrexit, ut quosdam nostrorum, quia partibus eius non fauebant, quereret interficere, militesque suos, qui secum erant exeommunicati, maiorem ecclesiam sancte Marie, aliasque ecclesias uiolenter conpelleret introire. Et ideo magna necessitas nobis incubuit, ut ecclesias a diuino officio faceremus cessare. Multa quoque mala nobis et nostris fecit, que longum est enarrare. Tandem non ualens eius insaniam diutius ferre, nichil de suo auferentes, expulimus eum a nostra ciuitate. Expulsus autem cepit aduersum nos amplius seuire, uillasque nostras cum ecclesiis quas potuit depredari atque igni concremare. Postea iussu nostri  senioris a comite Balduino et filio eius Tornacum conductus, ubi interfuerunt dux Gozelo et episcopus Leodicensis, nullam nobis iustitiam fecit, sed fraude sua omnibus manifestata, in malicia perseuerauit. Sed ut tandem cogente necessitate oportunitatem inuenit, hoc placitum in presentia Hugonis episcopi  , comitis quoque Balduini et filii eius, necnon Ottonis et Eustachii, nobiscum firmauit [256 1Kb] .«

49. Ex quo domnus episcopus Gerardus urbem commissam primum intrauit, uidens quidem tam angusta quam uetusta monasterii sancte Marie edificia, ac annosorum parietum fissuram suspectans, mox animum ad meliorandum intendit, si forte, Deo prestante, tempus ei suppeteret oportunum; sed quia, ut supra retulimus , tam intestinis  quam extraneis seditionibus inpeditus, usque ad annum Dominice incarnationis 1023, sui uero presulatus [257 1Kb] inchoare non potuit. Tunc uero diuina misericordia fretus, ac multorum fidelium Dei orationibus quibus fiderat roboratus, tam antiquas moles parietum demoliri precepit. Quo facto, omni studio accinctus, utpote sapiens architectus, incepto labori sollicitus instat, et [258 1Kb] necessariis sumptibus prudenter expensis, ad reedificandum tante difficultatis opus anhelat; quippe timens, ne aut morte preuentus aut qualibet alia causa coactus, opus inperfectum relinquat. Ad hoc uero difficilius nichil esse, quod suum desiderium remoretur, aduertit, quam lenta conuectio columnarum, que procul ab  urbe fere in trigesimo miliario cedebantur. Diuinam ergo clementiam deprecatus ut sibi propius solamen aliquod prestare dignetur, quadam siquidem  die ascenso equo, per nostram uiciniam in multis locis abdita terre scrutatur; tandemque Deo opitulante, qui numquam deest sperantibus in se, in uico quem dixit antiquitas Lesden  , qui quarto miliario ab urbe secedit, aperta terra, iuxta uotum lapides columnares inuenit. Nec solum ibi, sed etiam propius, in uilla uidelicet Nigella  fodiens, aliud genus bonorum lapidum se reperisse letatur. Unde Deo gratias reddens, totum se studio pii laboris accinxit; ac ne amplius demorer, operante diuina misericordia, opus immensum septennio, anno uidelicet Dominice incarnationis 1030  reddidit consummatum. Exin uero, quod consequens erat, prout decuit, 15. Kalendas Nouembris sollemniter et ut ita dicam plus quam sollemniter dedicauit.  Quis enim tante glorie pompam digne sufficit enarrare, aut quis dicacissimus uerborum ambitu tantam dignitatem poterit cohibere? ubi uidelicet sanctorum corpora nostre dioceseos cum plebe et clero in unum congregata, ubi choros tam monachorum quam et canonicorum cateruatim commixtos, ubi etiam non tantum urbem interius, uerum et campos exterius passim utriusque sexus multitudine pernatare uideres. Quomodo autem sanctorum corpora circa altare domnus episcopus ordinasset, summe pietatis est memorare ac piis auditoribus salutare. Ipse namque pariterque abbas Richardus, ambo uidelicet secmentati  , beatissimum Gaugericum, utpote pontificem summum et sancte dedicationis magistrum precipuum, cum summa deuotione  tollentes, laudibus decantatis, clero quidem ac populo pre gaudio dum hec spectarent illacrimantibus, in cathedra pontificali, sicut ante fuerat, collocarunt. Iuxta quem medium sanctos quoque pontifices Autbertum, uindentianum, Hadulfum, qui et ipsi eiusdem altaris comministri fuerant, altrinsecus statuerunt, interposito etiam baculo sancti uedasti cum reliquiis suis. Deinde uero ceteros, id est martires confessores ac uirgines, unumquemque iuxta ordinem suum, in circuitu prout decebat conposuit. Porro sic conpositos quisquis spiritualiter  senserat, procul dubio sancte consecrationis studio credidit incumbentes. Sed quid de nundinis sollemniter institutis? quid etiam de ceteris sollemnibus ornamentis? Quod nimirum facilius admirari possumus quam referre. Consecrato ergo monasterio, multa ornamenta adhibuit [259 1Kb] ; auream tabulam ampliauit, utrisque lateribus argenteas subrogans; cruces aureas cum uentilabris  eque aureis renouauit; calicem aureum, pallia quoque et casulas addidit, et in aliis quibusque utensilibus curam apposuit. Ad luminare procurandum eo loci, ubi sancti Iohannis constat oratorium, duos mansus in Andrelec  deputauit; et cum necesse fuerit, inseruient resarciendo operi eiusdem oratorii. Preterea in [260 1Kb] Wileue  predium Fulberti episcopi his adnumerauit.  Restaurationi noui operis octo mansus in Letfringen  cum ecclesia sua delegauit. Medietatem de uilla Ireneias  cum ecclesia ad usus pauperum dedit. Ad prebendam fratrum ecclesiam in uilla Maionis, que Fontanas dicitur  , et alodium Gertrudis addidit. uillam Pescant de parentum hereditate cum familia utriusque sexus stipendiis eorumdem contradidit. Cuius censum ita bipertiuit, ut in dedicatione ecclesie medietatem eius insumerent, reliquamque in die ordinationis sue, quoad uiueret, perciperent, eoque seculo subtracto, predictam ordinationis idem in anniuersariam transitus sui commutarent. Predium Rolaincurt  , quod a Ragnelino accepit, episcopio adiunxit; itemque [261 1Kb] aliud in Bragbant ad Hadonis  crucem. Quartam quoque partem Perronensis fisci, quam a quattuor ingenuis hominibus adquisiuit, Rotberto scilicet atque Hubaldo, Athelino, Sueuo, mense episcopi ad Castellum sancte Marie, cui circumiacet, destinauit. Sancti Andree oratorium inibi a fundamento construxit  , tertiamque partem quarte partis supradicti fisci contulit congregationi monachorum, quam pia sollicitudine fouit quamdiu uixit. Alodium Theoderici montis, quod Heruardus miles et Fulco nepos eius hereditabant, eis  manere uoluit, et Watineias  , quam de suo  iure Heruardus iamdictus possederat, et quicquid in Briasto  Fulcuinus atque Resino habere uidebantur; uillamque insuper que Fontanas dicitur; et in Petrosa tertiam partem cum ecclesia; prediumque in Solman a Fagala acceptum, aliudque in Bermerenc  a Gonthone milite; itemque in uilla quam Mansum sancti Andree nominare uoluit, medietatem; ecclesiamque de Ferrerias  concambiatam [262_5 1Kb] a fratribus sancte Marie; aliamque sancti Benigni; et de Ors, et de Wasuilare  , et de uiseto, et apud Bragbant alodium quoddam Ham cum ecclesia; ecclesiam de Liniaco  ; de Furnis [266 1Kb] aliam; in Cameraco aliam sancti Martini cum furno; medietatem telonei noui castri cum ambabus ecclesiis et molendino uno.

 50. Diebus posthec abiisse [267 1Kb] datis, sors dedit ultima Henricum regem diue memorie diem obire . Cuius a uita recessus quantum desolationis fuerit hominibus, pro nobis melius loquatur mundus in suis calamitatibus. Tandem collecti principes Saxonum apud Maguntiam, prefecerunt sibi in regem Conradum . Quorum ordinationi dux Gothilo, princeps uidelicet Lothariensium, contraire uoluit; episcoposque Colonie, Nouiomagi, uirduni, Traiecti, Leodii allocutus, sacramentum a singulis accepit, nonnisi eius consensu manus se ei daturos neque ad eum ituros. Hoc idem dux  Theodericus comesque Haynocensium Raginerius cum sibi conplicibus sacramento firmauerunt. Quod episcopi primi infregerunt,  qui se primos dederunt, canticumque populi malum facti sunt  . His omnibus pactionibus non accesserat domnus episcopus, sed conabatur eos ad pacis redigere [268 1Kb] gratiam, postquam cognouit eorum minus bene sanam sententiam. Interim suspendit suum a regis presentia gradum, ne ipsis fieret [269 1Kb] scandalum offensionis; directis tamen officiose legatis, macula se exuit suspicionis. Nihilominus regem Francorum placare muneribus studuit, ne sibi primitus usurpationem inferret, quam toto regno facere ad consilium habuit. Balduinum preterea comitem repressit modeste, ne sibi munitiones construeret Cameraci, Walteri corruptus fraudulentiis. Ducibus tandem post annum et fere medium ad pacem flexis, cum eis ad Aquas Grani  palatii iuit, seque deditioni regis libens obtulit . Processu temporis Balduinus, filius Balduini, cupiens se equare patri, ab eo dissidium fecit; adiensque imperatorem, per eum se sperauit posse consequi a domno episcopo, ut sibi propugnacula liceret construere in Cameraco, aduersus patrem rebellaturo. Qua spe priuatus est, contradicente episcopo [270 1Kb] . . . . . . .

51. Triburie secus Maguntiam imperator Conradus de diuersis partibus episcopos conuocauit, ut que utilitatis et religionis sunt, ad inuicem conferrent . Qui post aliqua dictorum suorum hoc habuerunt capitulum, ut si quando ieiunium primi mensis in ea hebdomada, qua constat caput ieiunii  , sicut solet, eueniret, amborum  ieiuniorum celebritas una officii expletione conpleretur. In hoc rursus moderatissimus pastor antiquam patrum consuetudinem seruari monebat, et in altera hebdomada officium primi ieiunii celebrandum, pro consuetudine antiqua, censebat. Cuius oblata sententia uisa est congrua, et ab eis decreta est tenenda.

52. Istiusmodi decretum a Francie episcopis datum est seruari subiectis sibi populis. Unus eorum celitus sibi delatas dixit esse literas, que pacem monerent renouandam in terra. Quam rem mandauit ceteris, et hec tradenda dedit populis: Arma quisquam non ferret, direpta non repeteret; sui sanguinis uel [271 1Kb] cuiuslibet proximi, ultor minime existens percussoribus cogeretur indulgere; ieiunium  in pane et aqua omni sexta feria obseruarent, et in sabbato a carne et pinguamine; soloque hoc contenti ieiunio in omnium peccatorum satisfactione, nullam se scirent ab eis aliam addicendam penitentiam. Et hec sacramento se seruare firmarent, quod qui nollet, christianitate priuaretur, et exeuntem de seculo nullus uisitaret nec sepulture traderet. Alia quoque inportabilia quam plurima dederunt mandata, que oneri uisa sunt replicare. Hac nouitate pulsatus mandati presul noster, infirmitatique peccantium condescendens, secundum decreta sanctorum patrum ad singula suum formauit eloquium. Genus humanum ab initio trifariam diuisum esse monstrauit, in oratoribus  , agricultoribus, pugnatoribus; horumque singulos alterutrum  dextra leuaque foueri, euidens documentum dedit: »Oratorum a seculi uacans negotiis dum ad Deum uadit intentio, pugnatoribus debet, quod sancto secura uacat otio; agricultoribus, quod eorum laboribus corporali pascitur cibo. Nihilominus agricultores ad Deum leuantur oratorum precibus, et pugnatorum defensatur armis. Pari modo pugnatores, dum reditibus agrorum annonantur  et mercimoniis uectigalium solatiantur armorumque delicta piorum quos tuentur expiat precatio sancta, fouentur ut dictum est mutuo. Quibus---dum Abraham et Iosue et Dauid ex uoce Domini arma tulisse in prelium uetus ostendit pagina, et sacerdotes gladio accingunt reges, regnante gratia in nostra matre ecclesia Dei sponsa---officium non  est in culpa, si deest peccatum in conscientia. Hos et apostolus ministros Dei appellat, ita dicens: »Minister enim Dei est, uindex in iram [272 1Kb] , subinferens: »Non enim sine causa gladium portat .« Rapinas reddere debere, ut uetus  sileat mandatum, Zachei satis est exemplum, dicentis ad Dominum: »Si quid defraudaui, reddo quadruplum .« Nec peccant qui repetunt, licet audiant: »Si quis que tua sunt tulerit, ne repetas .« Duo enim legimus: et tacuisse Dominum [273 1Kb] interrogatum, et non [274 1Kb] interrogatum, fuisse locutum. Cuius silentium ita non est otiosum, quemadmodum est salutiferum eius uerbum. Ut enim laudauit Zacheum de rapinarum redditione, ita siluit de earum repetitione pro ineuitabili  necessitate. At ubi dixit: »Ne repetas,« permisit perfectis, quod habebant in uoto, pro resecanda cupiditate; non imperauit, ut dixi, pro necessitate. Itaque illic non prohibuit repetere, et hic concessit non repetere. Inde reges per sanctos patres edocti, statuerunt firmas leges, ut res suas iniuste sublatas ecclesia uel quilibet iuste repeteret; quas legaliter cogeretur qui rapuerat, restituere [275 1Kb] . Similis stat sententia inter percussorem hominis et ultorem proximi. Percussor enim debet ultorem satisfactione placare et muneribus, quem lesit et offendit subtractis amici mortui consolationibus. Neque cogi debet absque placatione ad ignoscendum, cui Dominus misit ab altari reconciliatorem [276 1Kb] munus  offerentem , quem utinam minus perfectum, hec a penitente oblata trahat [277 1Kb] beniuolentia. Ieiunium in sexta uel et septima feria generaliter non est omnibus inponendum [278 1Kb] , quibus nec una est sanitas corporis nec equaliter remordet accusatio peccati; sed nec sufficiens est omnibus  peccantibus hec satisfactio credenda. Crescentia enim [279 1Kb] in dies crimina purganda sunt secundum euangelii apostolorumque et canonum atque pontificum decreta, nec est conueniens, ut alia his contraria, qui presunt, iubeant [280 1Kb] populo; eisque concordent, qui organa facti Spiritus sancti, per eius flatum sonuerunt sua uerba, uel scripta, ne uideantur destructa. Excommunicatione quoque non sunt feriendi, qui hec sacramento firmare [281 1Kb] noluerint, cum de seruando uno mandato satis infirma sit [282 1Kb] fragilitas humana, nedum periurio in omnibus his neglectis teneatur astricta. Quando autem ab hoc seculo ad aliud quis habet ire, mens eius naturaliter habens obliuisci et memorari, magnitudine seu nouitate uie nimis extra se sparsa et propterea aliquantulum  sui oblita, consolationibus piorum debet reuocari, ut peniteat de peccatis, etiamsi tunc usque fuit obdurata; ne dicam, ut ei postulanti hec, quod absit, denegetur misericordia. Mortuum etiam quemlibet peccatorem terre tradere, Dei dixit auctoritas, ex quo peccator omnium peccatorum, occisor, audiuit: »Terra es, et in terram ibis .« [283 1Kb] ---De dictis nostris hoc uolumus repetere, ne quis inprouidus nos putet non satis aperte [284 1Kb] uerba euangelica protulisse contra episcoporum statuta; quia Dominus quedam sua mandata dedit imperfectis pariter et perfectis, quedam perfectis. Quod sufficiat ad testimonium; quia cum dixisset iuueni cuidam »Mandata nosti?« subinferens: »Non  occides,« ceteraque huiusmodi, illeque respondisset: »Hec omnia custodiui a iuuentute mea,« ait: »Si uis perfectus esse, uende que habes et da pauperibus .« Alio quoque in loco de eunuchis disputans, »Qui potest,« inquit, »capere, capiat; non enim omnes capiunt .« Nec nos fugit, posse dicere quemquam, quod regnum celorum non ingreditur nisi perfectus quisquam. Cui nos digito insinuamus, »quia stella a stella differt in claritate , et uerba Domini replicamus: »In domo patris mei mansiones multe sunt .« Quarum ut ita dicam secundum nos inequalitas nonnisi ad eius omnipotentem facta est uoluntatem. Quibus ut una seruetur equalitate quantitas, inuiolabilis data est ad alterutrum  karitas, quod est in singulis, communicans omnibus, cum quicquid factum est [285 1Kb] , sufficiens sit ad omnia per hoc quod habet in propria natura. Et de nobis dicimus similia, quorum inperfectionem supplet, cui dicit propheta: »Melior est misericordia tua super uitas .« Per quam fit,  ut quod habebunt singuli in celesti uita, sufficiens sit gloria, participabuntque cunctorum letitia, karitatis perfectione pleni, ut fit equalitas.«

53. Causa post hec fuit, qua Duacum petiit. Ubi conuentus populi uocibus de statuenda pace falsa, respondit pro tempore, quod perceperat ab eo qui est idem heri et hodie , nec immutatur crastino tempore. Suggesserat in aures omnium Walterus, qui erant foris et intus, episcopum paci nolle adquiescere; non quia erat filius pacis, sed quia liberius querebat studere artibus sue malignitatis. Collegerat duo superius dicta : ne quis arma ferret, nec direpta repeteret, studebatque, ut preterite uite rapinis et cedibus, quibus pastus fuerat, silentium daretur, et ex tunc licentius,  nullo ferente arma, assuetis malis frueretur. Quod presciens episcopus, sedato populo calliditates illius exposuit, utque paci non esset contrarius, debita sua multiplicia illi indulsit, tantum ut in reliquum populus de eo pacem in ueritate querere, etiam cum dampno, si per hoc posset fieri, proprie substantie, qui illi, ut dictum est, pro [286 1Kb] hoc uniuersa relaxauerat debita.

54. His ita gestis, Balduinus tunc temporis Flandrensium comes hortari cepit episcopum, ut populo fauens, pacem sacramento firmare iuberet. Ille ne tunc quidem a sensu bono deficiens, non alia quam que lex et euangelium adnuntiat, iubere professus est. Tandem tedio uictus, inter confines Cameraci et Atrebati multis sanctorum corporibus delatis,  cum maxima turba ad locum designatum uenit. Sed ne hic quidem feriabatur [287 1Kb] Walterus, nunc circumcirca, nunc foras et intra ambulans et mussitans, hunc repugnare paci, in tantum ut populum commoueret prope ad inferendam uim. Qui minime fractus, hunc publice tali modo pro confutanda [288 1Kb] eius malitia allocutus est, dicens: »Pictura insinuat imaginem diaboli ad aurem stare Simonis, suggerentem que uoce proferret aduersus Petrum apostolum contendens. Nec tua te refert actio, qui ad malum ad quod non sufficis, commoues ceteros.« Deinceps [289 1Kb] populum ad audiendum sedat, et quam inter se pacem quererent, qui commanducare eum uolebant, edocet. Factoque uerbo de salute anime, que christianitatis lex iubet sua sponte se seruare   , promittere monet; et cum deuiarent, ad penitentiam redirent. Alacres itaque facti, dicta eius pro uero tenentes, unanimes promiserunt, et ad propria cum pace redierunt.

55. Italiam Conradus imperator adiit ,  ut ad uotum de regno ageret, et arma ferentes impugnaret. Cumque inibi degeret, quosdam Longobardorum episcopos partibus Odonis  fauentes inreuerens factus in uincula coniecit . Mediolanensium autem archiepiscopus  , re pro alia pari modo captus, fuga sibi consuluit. Contra quem exasperatus, loca que late patebant, incendio absque homine fecit . Nam id consilii cum Longobardis habuerat, qui in commune decreuerant iuramento potentes cum infimis, nulla ratione se passuros quemlibet dominum, qui aliud quam uellent, contra eos ageret. Superuenit tandem dies pentecostes , que poscebat, inter missarum sollempnia pro consuetudine coronari regem. Igitur quesita, nulla reperta est ecclesia, preter unam  paruulam secus ipsam ciuitatem. Et ecce a mane ceperunt audiri tonitrua, coruscare fulgura tam grauia, ut plures in domibus mente excederent, aliquanti exhalarent inter missarum officia [290 1Kb] , sicut Bruno episcopus  , qui missam cecinit, testatus est. Bertulfus etiam quidam secretarius regis sanctum se uidisse dixit Ambrosium, pro his que rex male gerebat, indignatione commotum. Post hec relicto hoc negotio inperfecto, iter conuertit cis Alpes , nec multo post languora afflictus est [291 1Kb] ; et uita apud Traiectum priuatus , Henricum filium suum regni et laboris dimisit heredem. Ad quem sepedictus pontifex iens, manibus se illius commisit, pariterque dux Gothildo, qui aliquantulum denegare disposuerat.  Cuius Conradi mortem hec precesserunt signa. Anno ante transacto, mense Aprili, data 8. Idus, uisa est in celo inter orientalem et australem plagam quasi ignea trabes magne magnitudinis, que currens super solem iam ad occasum uergentem, uisa est in terram cadere. Cuius uestigia diu potuerunt uideri, sicut fit ubi nubes clauduntur post coruscationem. Hoc ipso [292 1Kb] autem quo diem clausit anno eclipsis solis [292 1Kb] fuit pridie Idus Maii  ; et 2. Nonas Iunii, ut dixi, ipse obiit.

56. Subsequente autem mense Augusto  cum ipso rege Traiectum  uenit domnus episcopus, et rogatu episcopi Nithardi  leuauit corpora sanctorum confessorum Gondulfi et Monulfi, acceptis sibi inde reliquiis; et consecrata est ibi  ecclesia in honore sancti Seruatii. Mettis postea consecrata est ecclesia sancti Stephani prothomartyris, ubi etiam interfuit precatu Theoderici, eiusdem urbis episcopi, qui ei dedit preciosas reliquias ipsius martyris Christi, quas secum detulit.

 57. Aldonem de uido, qui ecclesiam [293 1Kb] sancti Gaugerici in aduocationem tenebat, quam nimis affligebat, multis [294 1Kb] conuictum nequitiis a ciuitate expulit. Erat enim fraudulentus ualde, et alienus a ueritate et fidelitate ipsius. Campum  contra eum accepit, unde se recredidit  , et legaliter fecit [295 1Kb] , dum suum adiudicatus perdidit [296 1Kb] . . . . .

58. Domnus Gerardus [297 1Kb] episcopus dedicationem ecclesie in honore sancte Dei genitricis Marie  facturus, remouit altare a proprio loco; et effossa terra que circa erat, multe sanctorum reliquie ibidem reperte sunt; insuper brachium confessoris Christi uedasti, et non modica pars de capite eius et quibusdam membris. Consecrata est igitur ipsa ecclesia sollempniter 2. Non. Ianuar., apportato  sancti uedasti corpore cum aliis sanctis a monachis eiusdem loci [298 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . .

59. Paucis ante transactis diebus, Lietduinus, ex laico monachus et abbas monachorum post factus, a seculo abiens laudabiliter, et ad aliud perueniens ut speramus feliciter , tristes reddidit quos ad omne bonum instruxit. De quo ut aliquantulum dicam: per indoctam Dei sapientiam, stultam ostendit grammaticorum inflatam doctrinam, dum quicquid seculi fuit, sollicitus cauit, et que Dei sunt, fidelis operator adimpleuit. Hic abbatem Richardum, religiosum admodum uirum, et Fredericum, comitis Balduini auunculum  a seculo conuersum, prudentem et iustum [299 1Kb] introduxit, per  quem locus ille in sancta religione et mundi facultate cepit pollere, et ab eo  loco subrogatus, nobiliter, ut decuit, in omnibus bonis permansit. A fundamento monasterium restaurauit  et omnibus utilitatibus ampliauit, et in omnibus iustificationibus Domini sine querela uixit. Huic, postquam eum Deus tulit, abbas Ioannes successit, electus a fratribus, domno episcopo Gerardo fauente cum comite Balduino [300 1Kb] .

60. »Domino Heinrico augustorum serenissimo, Gerardus episcoporum ultimus et seruorum Dei seruus, pacis et salutis perpetue munus [301 1Kb] . Peccatis meis hoc reputo, ut solatium qualecumque, quod  mihi seni iam fesso de uobis hucusque promittebam, in uite tempore ultimo subtraxerit Deus, non uos, cui incessanter pecco. Breuiter tamen hoc uestris auribus suggero, quia de fidelitate seruanda ad communis regni statum apud uos in culpa non habeor. Trigenta annos ducimus, quo in nostra urbe inter pagensium nostrorum gladios uiuimus. Quibus quam multa data sunt ab ecclesia nostra, cotidiana distributione, queque ab Ottone et Heinrico diue memorie regibus, predecessoribus meis episcopis collata, mihi etiam, et a patrimonio sunt reperta, non sunt suggerenda. Et sicut liberalitas uestra sacellarium  habet, qui causis superuenientibus cotidianas expensas faciat, ita et ego sacellarius eorum sum, ut dilatio mortis, ne dicam uite requies  eorum qui mecum sunt acquiri ualeat, quod uirga discipline uestre habuerat  facere. Et hec cuius nisi regni gratia? E contra [302 1Kb] adgrauata est manus plage uestre super nos, quando paruitas nostra minus idonea est habita apud uos. Hoc tamen domino dico, ut de me mala quelibet estimet, de utilitate uero et causa quasi prouisionis nostre non quibuslibet pias aures prebeat, sed eos consulat, quibus gens et patria est cognita, plusque utilitati quam suggestioni credat. Nec tamen regie congruit persone, impugnatores hactenus pacis familiares habere, et eos per quos uiguit procul abiicere. In uero mihi credite, quia suasio ista res est simulata, non uera, et idcirco uobis obedire distuli, quia nec uobis nec nobis quies ultra maneret. Sane non adeo  mirum, si ab re plus iusto mihi indignemini, sicuti [303 1Kb] Mauricius Gregorio , quamuis longe infra Gregorium. uerenda uero quam subiit Mauricius uindicta, dum est heri et hodie , cuius potimur uicaria persona. Per eum qui formauit et adunauit ecclesiam de latere suo, uos precamur, ne scindatis [304 1Kb] et dissipetis eam; ne, quod absit, extra eam inueniamini per purgationem uentilabri Dei. Loquaces adolescentes cum Roboam ne admittite, quin potius per silentem Chusi, Dauid sapientissimus princeps inter tres , quasi te [305 1Kb] .« . . . . . . . . . . . . . . . . . . . . . . . . . . . . . . . . . . . . . . . .



GESTA LIETBERTI EPISCOPI [306 1Kb]


 1.  Huic quidem Gerardo pontifici domnus Lietbertus in episcopatum successit, qui ex Brachatensi patria  , nobili ortus prosapia, a progenitoribus  educandus puer commissus est sub ipsius Gerardi pontificis  disciplina. Puer igitur iste docibili ingenio preditus et assidua pii magistri doctrina informatus, gemina scientia affatim imbuitur. Quem uidens pius pater bonis studiis crescere et per dies singulos ad meliora conscendere, cepit eum uehementer diligere et consiliorum suorum participem facere; et, ut amplius in scientia eum confirmaret, regendas scolas sancte Marie matris ecclesie ei commisit, qui honor propter laborem rarus [307 1Kb] nobilibus committitur, sed quanto rarior, tanto magis [308 1Kb] honorabilior conprobatur. Huius igitur  ministerii exercitatione perfectioris scientie culmen iuuenis ille cepit attingere, et inter sapientes sapienter pollere. Cognita uero episcopo scolastici industria, separauit eum a puerorum doctrina, faciens illum semper consistere in presentia sua, et lateri suo adherere, et in iudiciis suis tam publicis quam priuatis auditorem in primis, et mox iudicem insistere. Sicque factum est, ut iuuenis ille paruo post tempore in diuinis et in humanis efficacissime claresceret. Quem uidens episcopus bonis uirtutibus [309 1Kb] abundare et castitatem inuiolatam conseruare, cepit eum diligere pre omnibus, et priuata et publica facere ex consilio ipsius. Et quia eum diuina clementia et sapientia et uirtutibus exaltauerat, commodum duxit eum episcopus magnificare, conferens ei archidiaconatum  et preposituram et cetera maiora ministeria  ecclesie. His [310 1Kb] acceptis honoribus ita utebatur, ut maioribus perfruendis dignior iudicaretur.

2.  Post aliquantum uero temporis ipsi Gerardo pontifici, uergentibus annis ad occasum, senectus obrepsit, pro qua debilior iam fiebat a priori statu, tam in diuinis misteriis quam in humanis negotiis. Sed Lietbertus quem a puero nutrierat [311 1Kb] , quem honoribus exaltauerat, in utroque ual iuuabat. Accidit interea, ut Gualterus Cameracensis castellanus ab inimicis suis interfectus interiret  , unicumque filium cum uxore sua superstites sibi relinqueret. Que quidem uxor, Ermentrudis nomine, ab insania mariti sui non cessauit, sed per peiora queque oberrans, mariti sui nequitias  superexcellit. Et quia malitiam per se, ut uolebat, exercere non potuit,---filius enim eius puer erat---, tirannum quendam nomine Iohannem, aduocatum Atrebatensem, sibi in coniugium copulauit, suique et filii sui patronum esse constituit. Filius autem ille mox mortem obiit, secundum quod scriptum est: Generatio impiorum peribit . Iohannes uero, cui mater pueri nupserat quique per matrem beneficium pueri inuaserat, nitebatur aut ui aut dolo illud sibi transducere, quod lex nulla sibi permittebat. Porro ut res faciliores haberet effectus, cepit ipsum Gerardum pontificem magnis sollicitare promissionibus, et pecunia corrumpere necessarios et familiares eius. Huius quidem consilii Lietbertum, inter fideles pontificis  sapientissimum, participem esse noluit, timens ne  prudentia et fidelitate eius ab incepto repelleretur. Unde ut eum a consultu pontificis longe faceret et a ciuitate procul expelleret, confictis causis inimicitias ei insimulabat; quibus si locus esset, mortem etiam ei collaturum plerisque reuelauerat. Interea Gerardus episcopus infirmabatur, et cum etatis decrepite molestia acute febris ualitudine angebatur, ita ut a domo sua nisi alterius manibus exportatus exire non ualeret, neque disponere, quid sibi uel rei publice utile esset. Domnus uero Lietbertus cum eo assidue esse non poterat, propter simultatem et insidiam, quam aduersus eum Iohannes inferebat; ideoque apud nouum castrum sancte Marie custodie eius deputatum morabatur, nisi aliquando episcopum refocillationis gratia uisitaret, congregato  constipatus exercitu. Gaudebat igitur Iohannes de eius absentia, sed nichil tamen impetrare ab episcopo ualebat, eo quod ab amicis Lietberti dissoluerentur et ad nichilum traherentur omnia petitionis sue ingenia.

3.  Cum hec agerentur, superueniente sue uocationis tempore presul Gerardus defungitur  ; Iohannes tamen in ciuitate remanet, castellatura indonatus. Porro sepulto honorabiliter sicut decebat Gerardo pontifice, Henricum regem  Lotha-Karlensium [312 1Kb] adeunt domnus Lietbertus prepositus et archidiaconus  aliique archidiaconi cum casatis  Cameracensis ecclesie, reportantes baculum pontificalem, et nuntiantes episcopi sui depositionem. Audiens imperator obitum tanti uiri, pie ei, eo quod omnibus amabilis erat, condoluit, cepitque querere diligenter, quem in loco eius similem subrogare potuisset. Cui quidem hac in re sollicito, occurrit animo  , quod Lietbertus eiusdem Cameracensis ecclesie prepositus, qui suus iam dudum capellanus [313 1Kb] erat, quem fidelissimum sibi et ecclesie illi sepe necessarium in multis probauerat, ad regendam ecclesiam Cameracensem idoneus enitebat [* 8Kb] .

 4.  uocatis 315 1Kb] itaque Cameracensis ecclesie legatis, tam clericis quam laicis, sue uoluntatis sententiam eis aperuit, Lietbertum uidelicet prepositum se preficere uelle episcopum ecclesie Cameracensi, quem ad regendam ecclesiam illam  utilem esse credebat, sueque commodum fidelitati. His auditis omnes assensi sunt, preter unum archidiaconum, Guonem [316 1Kb] nomine, qui mox conuictus est contradixisse inuidia potius, quam ulla alia ratione . Sicque annuente isto cum aliis omnibus, donauit episcopatum Cameracensem domno Lietberto imperator Romanorum Henricus secundus. uideres igitur omne palatium gaudio repletum esse et exultatione, et incipientem ipsum etiam imperatorem Te Deum laudamus, prosequi episcopum cum clero et populo usque in ecclesiam, cum huius ymni iubilatione. Magnificatus est pontifex a rege et principibus eius in magna gloria, et receptus est a suis cum gratiarum actione et letitia magna. Pontifex, facta fidelitate imperatori, et omnibus competentibus  adimpletis, satagebat ad ciuitatem suam reuerti  .

5. Sane Iohannes ille, qui ei infensus Cameraci remanserat, audiuit precurrente fama, quod factum fuerat, quia domnus Lietbertus accepto episcopatu letus remeabat. Hac pro causa ualde irascitur, secumque diu reputat, quid facto opus sit [317 1Kb] . Postea satellites in unum conuocat, eisque secretum animi sui insinuat, dicens, se Lietberto nuper episcopo facto nullum introitum ciuitatis Camerace indulgere, nisi se castellanum prius ipsius ciuitatis uoluerit facere. Precepit igitur omnibus illis, paratos esse semper in armis, ad repellendum episcopum illum, nisi sibi [318 1Kb] hoc in dono satisfecerit. Dein matrem ecclesiam sancte Marie uiolenter inuasit, et  eiectis canonicis, thesauros ecclesie et quodcumque intus inuenit, ditioni sue mancipauit, custodesque suos armatos inibi posuit. Basilicam itaque pontificalem cum militibus suis introiit, et uxorem suam in camera pontificis introducens, stratum suum in lecto pontificali parari fecit, sibique et satellitibus suis de pontificalibus sumptibus precepit ministrari  .

6.  Interea dum hec agerentur, nouus ciuitati appropinquat episcopus. Cui Iohannes cum parato occurrens exercitu, portas clausit, et longe reppulit [319 1Kb] ab introitu. Episcopus itaque ad nouum Castellum sancte Marie diuertens, cum honore et letitia recipitur a suis.

7. Ibique aliquandiu mansit, donec Flandrensium  comes Balduinus a rege Francorum reuertens et per ipsum Castellum transitum habens, eum ibi inuenit [320 1Kb] , et de episcopio eius letus effectus, usque ad ciuitatem Cameracensem eum secum deduxit. Comes  uero dum ad ciuitatem propinquaret, mandauit Iohanni, ut ipse et sui a ciuitate exirent, et liberum introitum episcopo uenienti permitterent. Iohannes autem quia contradicere ausus non erat, adimpleuit comitis domini sui mandatum per omnia, sicut iussus fuerat. Intrauit igitur episcopus ciuitatem suam duce comite cum magna gloria, et expulsus est aduersarius eius Iohannes cum magna ignominia.

8.  Pontifex uero eiecto Iohanne precauens in futurum, et timens, ne uel ille Iohannes uel quilibet tirannus huic similis in castellaturam illam aut ui aut ingenio intraret, et postea iustus heres eam repetens inde turbas faceret, ultro Hugonem Gualteri castellani defuncti nepotem, eo quod legitimus heres erat, asciuit, eique castellaturam illam  concessit. Et quia iste Hugo adhuc puer erat, sed propinquum quendam Ansellum  nomine, moribus et armis egregium, habebat, huius custodie puerum cum bono eius  commisit; quem Ansellus ille usque ad prefinitum tempus optime et fideliter rexit.

9. Iohannes igitur, castellatura quam iniuste usurpauerat priuatus, nec quicquam mali aduersus episcopum proinde presumens facere---prohibitus enim erat a comite---ipsum comitem Balduinum, cuius ligius  miles erat, dereliquit, et ad imperatorem Romanorum Henricum se contulit, quem sciebat tunc temporis inimicum esse Flandrensi comiti. Huius quidem miles effectus, sciens quia imperator secundam profectionem in Flandriam aduersus  Balduinum [321 1Kb] pararet, promisit ei, quod exercitum suum illuc deduceret, si a Lietberto, cui nouiter episcopatum dederat, castellaturam Cameracensis ciuitatis dari sibi fecisset.

10.  His auditis imperator, quia in terram comitis depopulaturus uenire desiderat [322 1Kb] , letus efficitur, estimans se facile impetraturum ab episcopo, quod a Iohanne postulabatur. Denique nec multum temporis interfuit, cum imperator, parato exercitu et Iohanne ductore constituto, ex pacto et petitione eius, ut in Flandrensem patriam [323 1Kb] deueniret, iter aggreditur . Pertransiens igitur omnia interiacentia sui regni loca, peruenit ad Men  , uicum quendam super Scaldum fluuium, non longius quam duobus milibus a ualentianis,  ubi pontes uolebat facere, et sic in terram Balduini, que [324 1Kb] presens transito flumine occurrebat, intrare. Sed Balduinus comes alteram partem ripe cum suo exercitu iam preoccupauerat, per quam imperator  in terram eius transire parabat. Sedentibus itaque imperatore et comite e diuerso, neque altero alteri nocere ualentibus propter altitudinem intercurrentis fluuii, pars quedam ab imperatorio exercitu clanculum segregata, per Cameracum ciuitatem aduersus imperatorem sedentem inparatum [325 1Kb] offendere, et sic ex improuiso superare. Quod quidem factum fuisset, nisi ad ultimum per legatum monitus comes cum suis fugeret, et custodiam littoris uacuam derelinqueret [326 1Kb] .

11.  Hoc uiso imperator Scaldum fluuium, paratis pontibus, transiit, et terram Balduini [327 1Kb] hosti  sue deuastandam distribuit; sicque depopulando eam preda et igni, usque ad Debullientem riuum  cum exercitu suo peruenit.  Quo in loco prefatus Iohannes, acceptis secum satellitibus suis coram imperatore ueniens, rogauit eum, ut castellaturam Cameracensem sibi donari fecisset secundum promissum suum, si uellet amplius a se et a suis habere conductum.

12.  Igitur imperator uocauit ad se Lietbertum episcopum---presens enim erat,---et postulare cepit, ut Iohanni castellaturam donaret Camerace ciuitatis. Hiis auditis, episcopus usque ad animam conturbatur, cum iam eam iusto heredi donasset, et seuissimus tirannus iniuste eam repeteret. Respondit tandem, se non posse facere quod imperator imperabat, quia Hugoni legitimo heredi [328 1Kb] secundum legem patrie iam eam donauerat. Imperator propter instantem necessitatem  uolebat petitioni Iohannis satisfacere; episcopo autem uidebatur, quod fecerat, nullo modo se posse dissoluere. Imperatori quod petebat leue uidebatur et modicum; episcopo quod petebatur graue et mortiferum. Si enim infandum hominem contra ius aliena petentem in ciuitatem suam reciperet, neque intus pacem pre tirannide eius haberet, neque foris exheredatum et parentes eius sustinere posset. Humiliatus igitur et conturbatus episcopus usquequaque, uiuificationem petebat a diuina miseratione, uolens donum suum legitime perfectum inuiolabiliter permanere. Sentiens igitur imperator, se blanditiis impetrare non posse quod petebat, cepit abuti uiolentia, precipiens episcopum a militibus  rapi, et extra potestatem  eius positum in custodia reseruari. Tandem episcopus cepiscoporum et amicorum [329 1Kb] liberrimis consiliis correptus, sciensque, quod secundum apostolum regi debeat esse subiectus , annuit imperatori de Iohanne quod petebat, sicque in suam potestatem rediit, liberatus ab omni custodia.

 13.  Quo facto, accinxit se rursum Iohannes ad deducendi negotium, si fieri posset aliquo pacto, per clausulam illam ducere imperatoris exercitum. Laboranti igitur homini et querenti id ipsum perficere, porte clausule illius aperte sunt de media nocte; sicque clausulam illam introiuit imperator, facta inimicorum suorum resistere uolentium non minima cede. Pertransiens autem clausulam illam, et interfectis a dextris et a sinistris occursantibus sibi, ad Islense castellum  peruenit, ubi Lantbertus comes Lensensis cum multis ei occurrens, interfectus occubuit. Ab eo quidem castello diuertit ad Tornacum ciuitatem, ubi in quodam municipio inclusit non paruam militum electorum fugientem multitudinem, quos obsidione  et ad ultimum fame oppressos conpulit ad deditionem. Illis igitur acceptis et per ergastula militum suorum in custodia reclusis, imperator cum gloria ad ciuitates regni sui rediit. Sed nos a proposito deuiauimus, dum opera imperatoris prosequentes, aliquantisper a gestis domni Lietberti pontificis siluimus. Remittamus igitur bella imperatoris et magnifica facta edituis  eius, et nos ad gesta pontificis que restant redeamus.

14.  Recedente imperatore in regni sui patriam, recessit quoque domus Lietbertus episcopus Cameracum in ciuitatem suam. Qui Hugonem puerum, quem castellanum fecerat, non a se reppulit, sed non minori cura quam ipse Ansellus, constitutus custos eius et tutor, fouet eum et enutrit,  ducens in irritum donum illud castellature, quod per uiolentiam imperatoris donare coactus est Iohanni. Hoc autem factum imperator pie pertulit, nullaque iniuria proinde episcopum affecit; quin potius donum illud, quod ab illo Iohanni factum fuerat, suis muneribus alioque beneficio restaurauit, pacisque concordiam inter episcopum et ipsum reconciliauit. Sciebat enim factum fuisse nutu consilii sui, quod episcopus ipsi Hugoni primum castellaturam donauerat.

15. Episcopus igitur letificatus adepta imperatoris gratia et de superata Iohannis questione iniusta, ciuitatem suam Cameracum exaltare omnimodis satagebat. Ciues itaque, qui diutine seditionis oppressione  paupertati redacti fuerant, pacis dulcedine uiuificati quasi de sepulchro mortis resurgebant. Pre labore enim et studio pontificis, in ciuitate Cameracensi et circumquaque in omnibus appenditiis misericordia et ueritas sibi obuiabant, iustitia et pax oscula libabant . Aperta et reserata sunt omnia, nec fur inuentus neque rapax  neque iniurians quisquam [330 1Kb] , qui aliqui dampna inferat. Clerici in ecclesiis opulentia referti, laudes Deo referebant; laici cum omni pace officia sua exercebant; beatum dixerunt populum cui hec sunt, immo beatiorem episcopum, per quem tanta pacis gaudia pullularunt.

16.  Interea Hugo castellatura donatus etate proficiebat, tempusque proximum instabat, quo Ansellus regimine eius carere et ipse bonum suum  recipere debebat. Porro Ansello uidebatur, quia ad regendam [331 1Kb] castellaturam iuuenis ille nondum esset idoneus; ideoque protelare uolebat custodie sue officium, si sibi permitteret episcopus. Sed quamuis pontifex de inperfectione Hugonis id ipsum sentiret cum Ansello, nolebat tamen ipsum  fraudari a prefiniti temporis spatio, putans iuuenem per disciplinam suam ad ueritatis uiam posse reuocari, si cecitatis sue ignorantia a recto deuiauerit. Sic Ansellus nullatenus impetrare ualuit prece uel precio, quin Hugo castellaturam suam non reciperet in die suo. Adepto itaque Hugo honoris sui gubernaculo, continuo palam fecit omnibus, quod claudebat in animo. Antea enim quomodo eum cognosceres, cum prohiberent simul etas, metus et magister? Modo uero sue potestatis compos, totius magisterii et discipline contemptor, fasque nefasque confundens, post prauitates cordis sui et illicitas uoluptates graditur sine respectu aliquo. Potestne respectum iustitie tenere, qui in ciuitate domini sui et in foro eius lignarium  per angariam  colligit  [332 1Kb] ; cum id unquam antecessor eius non fecerit, et contradictio reclamet et prohibeat domini sui? Factum est autem hoc lignarium a Hugone castellano in ciuitate Cameracensi, et positum est in inclastro [333 1Kb]  sancti Autberti ad contradictionem Lietberti pontificis; et hec fuit prima causa de iniuriarum eius primitiis.

17. Secunda iniuria talis exstitit, quod Ermenaldo uillico et cubiculario episcopi decem uaccas abstulit et in ciuitate sua, se presente, adduxit et comedit, ipsumque Ermenaldum ad ultimum comprehensum alligauit catenis. Quod cum episcopo nuntiatum esset, ualde indoluit, uenitque ad domum castellani, uolens scire, quare cubicularium suum teneret in  uinculis. Ille uero mox ut aduertit domum intrasse dominum suum, fuga lapsus est per alterum domus ostium. uociferante igitur episcopo et adiurante in sacramenti nomine, ne abiret, sed stans de Ermenaldo quem ceperat [334 1Kb] rationem redderet: stare noluit, sed ascenso equo aufugit. Hoc uiso, episcopus  Ermenaldum uinculis mancipatum repperiens, fecit absolui, et secum quasi ab orco subtractum letum reduxit.

18. Postea uero Hugo infecta pace domum rediit, et ab incepta peruersitate non cessans, prioribus malis peiora superaddidit. Ciues namque meliores et ditiores contumelia et iniuriis afficiebat, alios indempnatos et iniudicatos in cippo  uilissimo concludens, et inter dedecora plurima barbam aliis euellens. Euremarum namque, de ditioribus ciuibus unum, inhoneste traxit ad cippum publicum; Geraldum quoque, inter mercatores intus et foris satis cognitum, corpore quidem et etate prouectum, tirannis etiam reuerendum. Pro hiis et aliis huiusmodi sepe correptus ab episcopo, et emendari nolens,  sed in peius corruens, excommunicatus est ab eo. At ille et hoc etiam contempsit, nullamque misericordiam querens uel meliorationem promittens, ad comitem Sancti Quintini abiit, ibique aliquandiu uersatus, quicquid mali potuit, aduersus episcopum et ecclesiam eius fecit.

19.  Post paucos autem dies in Cameracensi pago non longius a ciuitate quam decem milibus, apud quendam locum Porriuallem dictum, municipium firmauit, in quod introiens cum satellitibus suis, res uicinas deuastabat episcopii, transeuntes diripiens, circumquaque manentes afficiens rapinis. Hoc autem episcopus diu ferre non potuit, sed collectos equites et pedites ad municipium illud direxit. Municipium uero illud assultu [335 1Kb] opprimitur, et coangustatum  et igne succensum ad terram prosternitur; sicque locus ille a satellitibus et a latrunculis emundatur. Hugo igitur ille destructo municipio ad aliud diuertit, cui Inceium  antiquitas nomen imposuit, paredasque et mala plurima in episcopum repetiuit. Quod etiam episcopus moleste accepit, copiosamque armatorum multitudinem ad locum illum deduxit; fuissetque continuo municipium illud solotenus subuersum, nisi Rotbertus de Perrona cum suis dolo obstitisset, qui uenerat in pontificis auxilium. His ita incassum decursis, Cameracenses infecto negotio ad ciuitatem suam sunt reuersi.

20.  Interea Hugo ille quandam iuuenculam,  Adam nomine, neptem uidelicet Richeldis Montensis comitisse, cepit amare, eamque in coniugium sibi uelle cupide copulare. Sed quia excommunicatus, quomodo quaque ratione id perficeret, nesciebat. Incendio siquidem carnalis amoris deuictus, ad Richeldem comitissam progreditur, obnixe obsecrans  eam, ut sibi in matrimonium coniungeret Adam neptem suam. At illa precibus eius deuicta, ad ultimum annuit quod petebat, si prius absolutus esset anathemate, quo ab episcopo Cameracensi uinctus erat. Quid faceret? Absolutionem non curabat magnopere; querit tamen eam ab episcopo per internuntios, desiderio ardens concupite puelle. Porro episcopus fatigatus multimodis iniuriis eius, absoluere eum nolebat, nisi prius dimissionem manu propria---quod et uulgo werpire dicitur---faceret ex omni beneficio, quod infra ambitum Camerace ciuitatis habebat. Hugo uero ad ultimum ambitione iuuencule inflammatus, fecit episcopo secundum optionem eius: werpiuit palam omnibus, presente episcopo suisque militibus, presente comitissa Richelde suisque  principibus, quicquid habebat beneficii infra ciuitatem ipsam Cameraci; sicque absolutus, fidelitatem episcopo fecit de reliquis castellature bonis, et inde obsides dedit.

21. Hec autem fidelitas non diu est ab ipso Hugone obseruata, quia in natali [336 1Kb] sancti Andree iureiurando promissam, infregit eam 2. feria post palmas. In hac enim feria maioris ebdomade  , Atrewasiam  siluam penetrat, et omnia que ibi repperit iumenta Cameracensium, ablata iniuste abduxit secum. Qui cum sepius moneretur ab episcopo in fidelitate iurata, ut ea redderet, noluit, sed et in ipso absolutionis die, qui est ante parasceuen, diffidentiam  domino suo mandauit.   Postea Cameracum derelinquens, diuertit ad Oiseium  , malumque [337 1Kb] quod potuit, sicut primitus facere instituit aduersum [338 1Kb] episcopum. Mandauit igitur episcopus ei non semel sed plus uice tertia, ut ante conspectum eius ueniens, presentibus comparibus suis in rectum  staret de iniustitia sua. Ipse uero crebro sub nomine terre sue et in [339 1Kb] fidelitate quam iurauerat commonitus, ad ultimum ante conspectum domini sui presentibus comparibus suis uenit; sed de quibuscumque interpellatus est rectum facere nolens, iniustior quam uenisset, recessit. Unde compares eius et alii quamplurimi nobiles, qui communi utriusque causa huic placito interfuere, Hugonem reum uocantes, terram quam de episcopo tenebat, ei adiudicauere.

 22. Hugo autem ad municipium, quod apud Olseium sibi parauerat, abiudicata terra sua rediit, et malum aduersus episcopum facere non cessauit. Episcopus tamen patienter ferens hec omnia, abiecto timore parrochiam suam circuibat, ecclesias  que consecrande erant benedicens, et cetera ministerii sui opera perficiens. Accidit autem, ut cum huius laboris exercitio ad quandam uillam Buricellum nomine deueniret, ecclesiamque uille eius consecrandam benediceret, et post consecrationem in confirmandis etiam hominibus [340 1Kb] fatigatus, ibidem pernoctaret. Prefatum uero Hugonem sermo huius rei non latuit; qui acceptis secum complicibus suis ad domum illam peruenit, in qua iam lecto receptus episcopus lassata membra commendabat quieti. Fractis [341 1Kb] domus huius ostiis, et quibusdam resistentibus interfectis, peruenit ad cameram, in qua [342 1Kb] pontifex cubitabat cum Wiboldo preposito suo et capellanis suis. Sentiens Wiboldus dolos et uiolentiam huiusmodi, ostio camere quasi pro obice sese  opposuit; sed unus pluribus resistere non ualens, fracto ostio ab ipso Hugone interemptus occubuit. Denique episcopum, sicut in lecto iacebat, cum camisia tantum ille insanus homicida non timuit accipere, et ad Oiseium municipium suum ita nudum asportare, clausumque in custodia retinere.

23.  Hac igitur fama Arnulfus comes Flandrensis, et mater eius Richeldis excitati, sumptis militibus suis continuo ambo ad Oiseium uenere, et requirentes episcopum in sapientia et fortitudine, sine mora inuentum reduxerunt eum Cameracum cum grandi gloria et honore, donantes insuper muneribus ecclesiam sancte Marie aliaque monasteria ciuitatis Camerace. His itaque digne et laudabiliter  perfectis, Flandrensium comes cum matre sua in patria sua letus rediit. Episcopus igitur perfecto odio [343 1Kb] in Hugonem incitatus, eum insequi non cessauit, quoadusque destructo Oiseii municipio, eum procul pelleret a Cameracensium finibus. Expulsus taliter a Cameracensi patria, de omni clamore siluit aduersus episcopum in omni ipsius episcopi uita; terra [344 1Kb] quoque requieuit a facie malignitatis eius.

24.  Interea episcopus superueniente senio cepit corpore languescere [345 1Kb] , sed de eterna uita sollicitus, in animo conualescere; hereditatemque [346 1Kb] preclaram, quam ab antecessoribus possidebat ad mundi huius gloriam, transferre studuit ad nanciscendam eterne uite letitiam. Tantum  enim de hereditatibus, et sui iuris reditibus ad ecclesiam sancte Dei genitricis Marie Cameracensis ecclesie per cartarum instrumenta contulit, ut inde refectionem cibi et potus habeant canonici per omnes dominicas totius anni; ita tamen, ut in omnibus  secundis feriis a congregatione generaliter missa celebretur pro anima eius et pro cunctis fidelibus defunctis. Et quia de caritate erga ecclesiam sancte Marie et canonicos eius illata disserui, non reticebo penitus, qualem se aliis ciuitatis monasteriis exhibuerit. Monasterium sancti Sepulchri ab ipso fundo edificauit  , et posito inibi abbate [347 1Kb] cum monachis, locum illum possessionibus et commodis rebus decenter, sicut presens tempus probat, ditauit. In ecclesia uero sancti Autberti regulares canonicos cum abbate constituit [348 1Kb]  ; altaria ualde bona et possessiones preclaras superaddidit; canonicis eiectis, qui ibidem negligenter deseruiebant, prebendas magnifice de suo proprio restaurauit; Erleboldum, qui ecclesiam sancte Crucis edificauit,  et rebus et consilio multum iuuit, et in eligendis et ponendis canonicis numerum et electionem adhibuit. Ecclesiam sancti uedasti, quam fecit idem Erleboldus, fecit consilio et auxilio eius. Monasterium sancti patris nostri Gaygerici non pretermittam, cui dedit in Athene huius [349 1Kb] ciuitatis decimam, et cum rebus aliis ualde bonis ad pedem montis eiusdem sancti Gaugerici cambam unam. Clericos uero  et laicos suos ita diligebat, sicut gallina, que congregans pullos suos fouet eos sub alas suas. Nulli igitur de ciuibus suis nocuit, cum omnibus prodesse studuerit. Ciuitatem itaque, quam episcopus factus pro werrarum seditione desertam inuenit, populosam et opulentam moriens dereliquit. Nouum uero castrum sancte Marie et abbatiam sancti Andree apostoli et cenobium sancti Humberti de Maricolis in melius semper exaltare non cessauit. Preterea congregationi sancte Marie Atrebatensi ecclesiam de Belreim tradidit. Et in monasterio sancti uindiciani apud montem sancti Eligii sito canonicos regulares constituit, et eiectis inde canonicis illis, qui antea ibi negligenter deseruiebant, multa de suis bonis superaddidit. Tandem inter huiusmodi bonorum operum  exercitia decidit in infirmitatem, quam per tres fere annos cum multa patientia sustinens, in uigilia sancti Iohannis Baptiste plenus dierum obiit mortem  . Sepultus est autem in multa gloria, cum dolore tamen filiorum, in sancti Sepulchri ecclesia, quam ipse edificauerat et abbate et monachis decenter adornauerat.



GESTA GERARDI II EPISCOPI [350 1Kb]


 1. Sub tempore quo secundus  Henricus Romanum tenebat imperium, successit secundus Gerardus ad Cameracensem episcopatum post auunculum suum Lietbertum, habita cleri et populi Cameracensis omnium electione, cum assensu et dono  regalis potentie. Qui mox sacratus a Hugone Diensi, precepto Hildebrandi tunc apostolici, apud Augustidunum, regrediens honorifice susceptus est a commisso sibi populo Cameracensium. Cum autem in suo introitu suscepti officii iura uoluit exercere, et  sibi commissis debitam dilectionem conferre, et pacem de inimicis acquirere, inprimis Hugonem castellanum, quem usque in finem suus predecessor Lietbertus sibi passus est inimicum, per comitem senem Robertum et per principes Flandriarum preparauit  sibi hominem  et amicum, tam per fidem quam per sacramentum. Retinuit tamen episcopus in suis manibus redditus castellani, que continebantur infra urbem Cameraci. Ex illa uero concordia terre que inculte erant, negociantur   ; rerum abundantia citius reformatur, quod inopia retrohabita tota obliuiscitur.

2. In plenitudine ergo pacis et gaudii clero et populo intus et foris posito, decreuit episcopus imperatorem adire, de quo ipse honorem receperat sancte Cameracensis ecclesie. Sed non longe adhuc multum recesserat, cum ciues Cameraci male consulti conspirationem multo tempore susurratam et diu desideratam iurauerunt communiam. Adeo sunt inter se sacramento coniuncti, quod nisi factam concederet coniurationem, denegarent uniuersi introitum Cameraci reuersuro pontifici. Quod et factum est. Episcopus enim adhuc per Lobias transiturus, a suis fidelibus audiuit, quod fecerat iniquitatis populus; statimque reuertens atque suos  homines aduersus tot ciues uidens numero esse impares et uirtute inferiores, accepit secum amicum suum, scilicet Balduinum Montensem comitem, ad arcendam ciuium superbiam et ad delendam eorum profanam communiam. Cui non sine militia comitis Cameracum intrare uolenti, populus conspiratus contradixit ingredi. ueruntamen episcopus stultitie plebis sue malens misereri quam ulcisci, optulit illis fidem facere, quod in curia sua tractaret aliquando de facta contra eum conspiratione. Data itaque fidutia, ciues domum leti reuersi sunt, quasi sedata et oblita eorum iniuria. Sed suis fortasse peccatis exigentibus, inscio presule, sublato rei auctore, a militibus pecuniam ciuium superborum rapere desiderantibus in suis domibus subito inuaduntur, et ut  quisquis obuius fuit inimico inimicus, aut uulneratur aut interficitur. Sic casu repentino ciues attoniti, in ecclesiam sancti Gaugerici confugiunt uniuersi, sed ad ultimum deuicti, ultro in captione deliberantur episcopi. Expoliatur itaque ciuitas, ciues amittunt pecunias, ultionem patitur iniquitas, destituitur tota coniuratio, facta iterum fidelitas iuratur episcopo.

3. Post hanc exterminatam communiam, mox machinata est quedam iniquitas aduersus pontificem, que per Dei prouidentiam non habuit radicem nec uenit ad perfectionem. Quidam ciuis uenerabilis, nomine Wibertus et mercator per multas terras cognitus, in prefata communia quendam fratrem suum Fulbertum, conciuem et commercatorem prudentissimum,  inter occisos interfectum perdiderat. Unde iram continuam et mortale odium super episcopum occulte ferebat. Quapropter pactionem habuit cum inimicis episcopi, quod eis traderet ciuitatem Cameraci. Sed quomodo accidit de cogitata proditione, non solum presentibus, sed etiam posteris uolo significare. Idem enim Wibertus illam fieri dispositam confessus est episcopo proditionem, ab eo quippe non machinatam, sed per eum fieri ab inimicis episcopi sibi latenter quesitam. Quos quia noluit nominare pontifici, iudicatum est illum tandiu debere plecti, donec proditores illos cogatur  confiteri. Ergo Wibertus ille per iudicium ad stipitem ligatur, duabus uirgis crudeliter flagellatur, et tamen nichil amplius confitetur. Quare seruientes episcopi ipsum nudum ligatis manibus post tergum per mediam ciuitatem sicut proditorem, extra muros duxerunt, linguam abscidentes oculos eruerunt; nouissime interfectum sui parentes pudibundi et dolentes secus uiam publicam sepelierunt. In homicidio itaque, quod fit pro uirtute tenenda iusticie, testatur Augustinus episcopum non peccasse; ait enim: Occidere hominem non semper est criminosum, sed malitia et non legibus occidere est criminosum.

4. Sedata igitur predicta ciuium coniuratione, breui adhuc preterito tempore, a prelibato Hugone  castellano renouata est malitia de castellania, quam infra Cameracum retinuerat episcopus in manu sua. Bona nanque episcopi apud Atrebatum tam circa quam infra, et apud Mariolum et ubicunque potuit, omnia dissipauit; bona etiam ecclesiarum Cameracensium ubique depopulata combussit et consumpsit. Extensa igitur per annos plurimos castellani persecutio et terrarum continua uastatio indesinenter compellit rusticos uillas dimittere, rebusque ablatis uagos et exules per aliena mendicare. Cuius malum intolerabile sapiens episcopus non ualens tolerare, secundo Roberto Flandriarum comiti marcas argenti ducentas tribuit, propter miseriam inopum et gemitum pauperum, ut illum Hugonem a castellania omnino exhereditaret, et a finibus Cameracensium, immo  Flandriarum, procul expelleret. Quid dicam ultra? factum est ita; fugatum Hugonem recepit Anglia. Ibi exilium, ibi paupertatem, ibi multa sustinuit contraria. Nunquam sibi ad patriam reuertendi occurrit animus, quandiu uir prouidus domnus Gerardus uixit episcopus.

5. Dum uero uideret episcopus in futuro prouidentissimus, quod terre sue de inimico Hugone pacem concesserat Deus, in tempore pacis laborauit fieri, ut si aliquando uel ille Hugo uel alii contra se exurgerent inimici, saltem in urbe tam ipse quam sui contra hostes existerent fortes et securi. Ecce bona prouisio, ecce paterna sollicitudo, ecce opus optimum ciuibus et rusticis ualde necessarium, scilicet preparare et fideliter operari, ut domus sue corpora  et substantie ab impugnatione hostili infra urbem possint defendi. Unde eisdem ciuibus auxiliantibus, totam in circuitu ciuitatem, uallo ligneo prius compositam, ipse episcopus muniuit muro lapideo fortius, fossatis releuatis et plurimis inter murum cedificatis turribus. Castellum etiam infra ciuitatem, in quo erant et ecclesia beate genitricis Dei et cenobium sancti Autberti, muro excelso firmauit, fossato releuato alto et terribili.

6. Intento igitur in bonis actibus episcopo, gratia Dei facti sunt conuersi milites duo in tempore illo. Walterus uero unus dicitur, et alter Sicherus,  ambo ingenui, bonis ornati moribus, ambo repleti feruore diuini spiritus. Ardentes ergo per Spiritum sanctum, seque confitentes habere unam uoluntatem et unum animum, confidenter mandauerunt ipsum episcopum uenire illis apud Duacum. uolebant enim eius consilio locum eligere, ubi Deo possent seruire. In suo itaque alodio qui Aquiscinctus dicitur, in loco quidem horroris et uaste solitudinis, quandam edificauerunt ecclesiam assensu et consideratione eiusdem pontificis, immo auxilio, de suis rebus propriis. Ab initio enim usque in finem fuit illis militibus in cunctis edificationibus ecclesie cedificator episcopus. Tandem parata ecclesia, et his que ad cultum ecclesiasticum pertinent decenter compositis, et ibidem deputatis abbate et  monachis, consecrauit eam presul uenerabilis in die scilicet sancti Dyonisii martyris , sub nomine et honore sancti Saluatoris Dei omnipotentis. Tunc predicti milites Walterus et Sicherus tradiderunt ad usus monachorum inibi Deo famulantium alodia sua, terras suas, seruos et ancillas et quicquid possidebant in terra. Tradidit quoque ibidem Ansellus de Ribodimonte uillas duas, uerethum et Obercicurtem; quod quidem fecit annuente episcopo, utpote quas in feodo tenebat de illo. Fecerunt ibi alii multi multa donaria, que idem episcopus perpetuauit fratribus per priuilegia. Ipsa uero Aquicinensis ecclesia Cameracensi ecclesie eternam promisit obedientiam et subiectionem. Promisit pariter episcopus, se ibi nunquam positurum  abbatem, nisi per eorundem monachorum electionem.

7. Post hoc opus beatum et memoriale, studuit episcopus diuersis conatibus in presenti uita preparare, quod pertinere intellexit ad profectum et salutem anime sue. Quapropter pro sua et parentum  suorum saluatione deputauit alodia sua de Lietscinis et de Wilrehem in ecclesia beate Marie. Dedit etiam altaria, quorum carte habentur  , et necesse non est ut hic nominentur.

8. Hospitale pauperum, quod est secus atrium sancte Crucis, prostrato ueteri, sicut nunc apparet, renouauit, et capellulam que inheret hospitali; quam in sollempnitate omnium defunctorum cum uenerabili expensa cibi et potus consecrauit, et ut ibi cantaret parrochialis presbiter dominica et quarta et sexta feria, duos modios tritici de eleemosina hospitalis per singulos annos dari sibi constituit; ita ut presbiter idem et infirmos uisitaret, et in Christo consultos et communicatos mortuos sepeliret.

 9. Adhuc unum opus, ut sapiens architectus, fecit idem episcopus, quod laudandum est ab omnibus presentialiter aspicientibus. uenerabilem ecclesiam beate Marie olim combustam et dirutam a capite superiori usque ad chorum sancti Iohannis pulchre et honeste reformauit. Ipsa enim laquearia, plastrum, breuesque fenestras longiores renouauit, capita columpnarum in utroque latere turpiter fixa et corrupta decenter coronauit. Comparauerat etiam colores optimos ad agendam picturam per totam ecclesiam; sed heu! inter agendum accidit quod morte preuentus reliquit inceptam. Sed quia uoluntas bona apud Deum opus est perfectum, secure cum psalmista potest dicere: Domine, dilexi decorem domus tue et locum habitationis glorie tue. Et credimus,  quia eius Deus miserebitur, cum dicat diuina lectio: Ubi te inuenio, ibi te iudicabo. Rexit episcopatum per annos sedecim atque dimidium. Obiit pridie Kalendas Augusti [an. 1092]  , sepultus in medio ecclesie matris Domini. Diuina igitur miseratione anima eius requiescat in pace. Amen.



GESTA MANASSIS ET WALCHERI EXCERPTA PER MONACHUM SANCTI GAUGERICI [351 1Kb] .


 1. Post  mortem Gerardi episcopi multa et grauia mala intra et extra urbem Cameracum longo tempore acciderunt, quorum scilicet malorum omnium causa et origo fuit ambitio, superbia, nec non insolentia matris ecclesie canonicorum. Qui dum se alterutrum preferre contendunt, dum sibi alium nisi ad suum libitum seu commodum preferri non patiuntur, discordia eorum actum est, ut quattuor  persone eligerentur, que postmodum eodem honore priuarentur; non solum autem, sed etiam ipsa mater Cameracensis ecclesia filie sue, hoc est Atrebatensis ecclesie, subiectione et obedientia orbaretur [352 1Kb] . Que uidelicet omnia multaque alia mala si quis plenius nosse uoluerit, Gesta pontificum requirat. Nos autem successiones pontificum ab illo tempore usque ad presens tempus per annos  ferme centum, hoc est ab anno incarnati uerbi 1090 usque ad annum 1180 summatim designare intendimus.

2. Igitur Gerardo secundo defuncto , qui a beato uedasto 32us Cameracensi atque Atrebatensi ecclesie prefuit, Cameracensis ecclesie clericis, ad quos nimirum specialiter eligendi episcopum cura pertinebat, diuersa inter se sentientibus, ciues aduersus illos animo concitati dixerunt, quod nemo erit episcopus, nisi quem imperator et melior pars cleri et populi elegerit. Quibus auditis, prepositus ecclesie preparauit se ad deferendum imperatori pontificalem baculum. Cui custos ecclesie occurrens ex aduerso in faciem ei restitit, iuris sui id esse adserens. His ergo pro hoc ad inuicem  litigantibus, unius anni spacium et eo amplius transiit, ignorante imperatore, defunctum esse Gerardum episcopum. Quam ob rem ciues  egre ferentes, quod tamdiu ciuitas et patria rectoris careret patrocinio, quendam Francigenam nomine Manassen elegerunt. Super quo clerici ualde indignati conuenerunt in unum, et prepositum nomine Mascelinum elegerunt. Ciuibus autem huic electioni contradicentibus, clerici sensu et uirtute cordis infirmi, facillime cesserunt  . Deinde ciues duo candelabra argentea 30 marcas pensantia et calicem aureum 7 marcarum ab ecclesia tollentes, electo suo Manasse dederunt; que ille accipiens, perrexit ad cesarem. A quo non inuenta gratia, cum quali ueste fuerat profectus, cum tali etiam est reuersus.  Iure namque ab augusto est repulsus, quoniam a populo canonice nequaquam fuerat electus. Propterea grauior discordia ciuium aduersus clerum facta est, arbitrantium, quod factione illorum factum esset, ut electus suus Manasses a cesare repudiatus fuisset  .

3. ueruntamen dum sic secum rixantur, dum ita contra se disceptant, inopinatum malum et onus nimis graue utrisque aduenit. Atrebatenses etenim occasione huius tam diutine dissensionis eleuati, consilio inter se habito, episcopum elegerunt nomine Lambertum . Quo facto Cameracenses indignati sunt, conturbati sunt, commoti sunt; pudor et dolor apprehendit eos, quia filia in matrem,  discipula super matrem presumpserat erigere ceruicem; nempe a multis retro temporibus, et fortassis a diebus beati Gaugerici, qui quartus a beato uedasto utrique sedi prefuit, tale quid ab eis nequaquam fuerat presumptum.

 4. Beatus  siquidem Gaugericus, qui, ut prediximus a beato uedasto quartus utrique sedi prefuit, urbem Cameracensem amplius quam Atrebatensem dilexit, frequentauit, et habitare in illa potius sibi placuit, quia profecto et clerus honoratior et populus in ea numerosior habebatur. Hinc est, quod sedes Cameracensis quinque habet archidiaconos, Atrebatensis uero nonnisi duos. Sed et ipsa ciuitas pre aliis urbibus pulchra est et decora, sicut hi qui Ierosolimam petentes diuersas urbes conspexerunt, attestantur. Sunt quidem plures alie longitudine et latitudine atque diuitiis nobiliores, sed situ et domorum compositione non ita, quamuis crebris incendiis deturpata sit. Asserunt etiam, quia urbi Iherosolime nulla similior existat. Nam sicut  urbs Iherosolima ab oriente habet montem Oliueti, sic etiam urbs Cameracensis ab oriente habet montem qui uocatur mons sancti Gaugerici. Et sicut dominica in ramis palmarum rex et patriarcha cum clero et populo procedunt ascendentes in montem Oliueti, ibique palmas accipiunt, quibus acceptis ueniunt in uallem Iosaphat, ubi legitur euangelium et sermo fit ad populum: ita profecto et in urbe Cameracensi eadem ipsa die cuncta ciuitatis turba in unum collecta, cum clericis pariter et monachis procedentes, supradictum montem ascendunt, ibique palme benedicuntur et distribuuntur. Dehinc descendentes pergunt ad sanctum Sepulchrum, et in atrio eiusdem ecclesie quasi in ualle Iosaphat stationem faciunt; ibi etiam legitur euangelium, et sermo fit  ad populum. In latere autem predicti montis, quasi in Bethania, ecclesia sancti Lazari habetur, iuxta quam habitant leprosi. Porro in ipsa urbe ecclesia est sancte Dei genitricis, ecclesia sancte Crucis, ecclesia sancti Sepulchri, et alie septem. Ultra pontes uero extra portam ecclesia est sancti Saluatoris. Quid [353 1Kb] autem de libertate huius urbis dicam? non episcopus, non imperator taxationem in ea fecit, non tributum ab ea exigitur, non denique exercitum ex ea educit, nisi tantummodo ob defensionem urbis, et hoc ita, ut eadem die ad domos suos ualeant reuerti. Nuper quidem tempore Petri filii Theoderici comitis Flandrie, qui post Nicholaum fuerat electus in episcopatum istius urbis,---non quidem canonice, nam infra etatem, infra ordines  erat---huius inquam tempore Fredericus imperator in expeditione aduersus Italiam profecturus, mandauit sibi pecuniam mitti; sed hoc neque ipse, neque alius ante uel post illum fecisse perhibetur.

 5. Notandum interea, quia beatus Gaugericus sepedictum montem a quodam burgario comparauit, et illic ecclesiam sub honore et nomine beati Medardi construxit, adunatisque monachis fratrem suum nomine Landonem illis prefecit. In eadem quoque basilica beatus Gaugericus sepultus est, et sepulchrum eius hodieque uenerationi habetur. Si autem aliquis querat, quomodo ab ordine monastico ad clericalem uenerit, paucis expediam. Deus omnipotens, diligens iustitiam et odio habens iniquitatem, flagitiis et facinoribus christianorum offensus, ad correptionem illorum arripuit uirgam furoris sui et baculum, gentem uidelicet paganorum, hoc est Hunorum, Normannorum et aliorum similium. Qui diuersis temporibus a suis finibus exeuntes, terras  Gallie atque Germanie inuaserunt, urbes et castella subuertentes, uiros cum mulieribus interemerunt. Ecclesias quoque ac monasteria uirorum pariter et mulierum incendentes, eos necauerunt. Denique in cenobio nobis uicino, hoc est Altimontis, trecentos simul monachos trucidauerunt, qui in uno poliandro illic sepulti requiescunt. Simili modo etiam cenobium sancti Medardi, quod, ut prediximus, beatus Gaugericus in supradicto monte construxerat, destructum fuisse a maioribus accepimus. uerum ne quis tunc crederet uel adhuc credat, quod sua uirtute et non potius Dei uoluntate atque permissione tantam urbium et ecclesiarum destructionem tantamque stragem christianorum, non solum peccatorum,  sed etiam iustorum perpetrauerint, et ut peccatoribus quidem ad purgationem, iustis uero ad coronam talis tantaque afflictio proueniret: Huni sabbato sancto urbem Mettis circumdederunt, sed murorum firmitate diffidentes recedere disposuerunt. Cumque discederent, statim nutu diuino muri coram eis corruerunt. Ipsi autem intrantes urbem succenderunt, habitatores eius interemerunt. ueruntamen ecclesiam beati prothomartyris Stephani incendere nullatenus ualuerunt. uoluerunt quidem, sed quia Christus noluit, non potuerunt. Alio quoque tempore Normanni similiter sabbato sancto urbem Namnetem inuadentes, episcopum sacrum baptisma celebrantem una cum clero pariter et populo peremerunt.

 6. Castigatis igitur filiis, et eis per quos castigati fuerant duplici contritione contritis, suscitauit Dominus uiros sibi deuotos, temporali potentia sublimes, diuitiis et facultatibus locupletes, qui ea que inimici eius sua feritate et malitia, licet Dei iustitia et permissione, destruxerant, ipsi sua deuotione et diuitiarum abundantia sibi a Deo benigne concessa repararent. E quibus duo potentissimi fuerunt, Gerardus scilicet comes de Rosscelon et Karolus rex cognomento Caluus, qui tunc temporis Francis pariter atque Germanis imperabat. Quorum primus  nouem ecclesias in honore sancte Dei genitricis aut fundasse aut reparasse narratur; quarum una est uiceliacensis, in qua corpus beate Marie Magdalene ab urbe Aquensi delatum et illic sepultum magna christianorum deuotione frequentatur. Alter uero, hoc est rex Karolus, tredecim ecclesias in honore beati Petri apostoli similiter aut construxit aut restaurauit; quarum scilicet una est supradicta basilica, quam, ut iam diximus, sanctus Gaugericus in honore sancti Medardi construxerat, sed a paganis uastata fuerat. Hanc ergo rex Karolus restaurans, nomini et honori beati Petri apostoli intitulauit; centum quoque canonicos ibidem posuit, et eis centum prebendas delegauit. Idcirco anniuersarium eiusdem regis per annos singulos in eadem  ecelcsia 2. Non. Oct. sollempniter agitur. Hoc igitur modo isdem locus ab ordine monastico ad clericalem deuenit, et a nomine sancti Medardi ad nomen beati Petri transiuit. Quod autem nunc beati Gaugerici nomine uocitatur, ideo fit utique, quia isdem beatus confessor in eadem basilica sepultus fuerat; deinde miraculis clarescentibus corpus eius de sepulchro eleuatum et in feretro argenteo reconditum, retro altare beati Petri in eminenti loco, sicuti in presentiarum cernitur, honorabiliter collocatum est. Altare quoque in eius honore ante feretrum ipsius consecratum est; sed et aliud altare in cripta iuxta sepulchrum illius dedicatum est. ueruntamen honor atque dignitas principalis altaris necnon etiam totius ecclesie beato Petro apostolo  remansit et permanet usque in hodiernum diem. Hinc est quod in rogationibus monachi ecclesie dominici sepulchri ad eandem basilicam procedentes in ingressu eiusdem ecclesie antiphonam imponunt: Tu es pastor ouium; et ita cantando in chorum conuenientes, subiungunt uigilias et collectam de eodem apostolo.

7. His ita occasione separationis Atrebatensis ecclesie a matre sua Cameracensi ecclesia interpositis, ad propositum reuertamur. Dolens igitur Cameracensis ecclesia, Atrebatensem a se esse separatam, domnum Walcherum archidiaconum suum in episcopum elegit, sperans procul dubio, prudentia atque instantia illius predictam diuisionem posse redintegrari  . Electus autem iuxta morem per  rexit ad cesarem; qui quoniam a clere et populo canonice fuerat electus, ab augusto quoque est gratanter atque honorifice receptus. Donauit etiam ei episcopatum pariter et comitatum urbis Cameracensis. uerum Walchero ad imperatorem pergente, Atrebatenses quoque cum suo electo Romanum pontificem adierunt, et consecrationem ipsius ab illo optinuerunt . Quibus acceptis, uterque cum gratia, Walcherus quidem cesaris Henrici, Lambertus uero pape Urbani, reuersus est;  et a suis, ille scilicet Cameraci, iste autem Atrebati cum honore susceptus est  . Quibus gestis, Walcherus a Remensi archiepiscopo gratiam sue consecrationis humiliter requisiuit. Archiepiscopus autem absque licentia summi pontificis qui Lambertum iam consecrauerat, hoc facere non presumpsit. Tunc Walcherus Urbanum papam petiit, et apud eum gratiam inuenit  . Denique litteris illius et duobus testibus, hoc est Turonorum archiepiscopo et abbate sancti Basoli, perceptis, Remorum archiepiscopo se presentauit; quibus ille acceptis, ad consecrationem Cameracensis episcopi se preparauit. In ipso autem consecrationis articulo sepedictus Manasses superuenit, et eandem consecrationem fieri contradixit. Qui a metropolitano et cepiscopis  eius examinatus, excommunicatus est et ab ecclesia expulsus. Consecratione igitur sollempniter peracta, Walcherus cum pace et gaudio ad propria reuertitur, et a suis cum honore et letitia recipitur, cantantibus clericis antiphonam, Christus resurgens ex mortuis, iam non moritur  .

8. Postmodum  autem Walcherus episcopus Urbanum papam adiit, et querimoniam de amissione Atrebatensis ecclesie fecit. Cui Urbanus affectum compassionis non uere, sed, sicut postea claruit, ficte demonstrans, utrisque episcopis, Walchero uidelicet et Lamberto, diem et locum designauit, ubi de hoc tractare deberet. Quibus conuenientibus, Romanus pontifex a Cameracensi episcopo trecentas marcas sibi dari petiit. Episcopo autem hoc recusante, indignatus  papa submonuit nefandum Manassen---nam presens aderat---repetere episcopatum Cameracensem. Quod dum fecisset, Walcherus ad omnia sapienter atque rationabiliter respondit, dicens Manassen a laicis contra canones intrusum et ideo ab imperatore iuste repudiatum, a metropolitano quoque et cepiscopis eius examinatum et excommunicatum; se autem a clero et populo canonice electum, ab augusto et papa approbatum, a metropolitano et cepiscopis eius legitime consecratum, eodem papa hoc per litteras iubente, Turonorum archiepiscopo et abbate sancti Basoli testibus. Quibus dictis, summus pontifex denegat omnia. Stupentibus qui aderant, et dicentibus secundum canones agi debere,  dominus papa respondens, Cessent, inquit, canones; mee leges erunt auctorizabiles [354 1Kb] .

9. Hic  apparet quia omnia papa erat, et »sic uolens et sic iubens« quando sibi placebat, erat ei pro ratione uoluntas.« Si enim timorem illius, qui aufert spiritum principum, pre oculis  tunc habuisset, utique Cameracensi episcopo rationabiliter dicere potuisset: »Frater, habes unum episcopatum, et illud certe magnum sufficere tibi debet; et quamuis ab initio usque nunc utraque sedes uni episcopo paruerit, tamen quia modo iam duo sunt episcopi consecrati, ita permanere perpetuo ratum esse decerno, quoniam episcopatuum sedes mutare, coniungere, seu disiungere, solius apostolice sedis est prerogatiua.« Si hoc summus pontifex dixisset, nemo eum ob hoc iuste calumpniari, quin potius laudare debuisset, si uidelicet singulis sedibus singulos dedisset pontifices. At uero quia propter negatam pecuniam episcopum canonice electum et illius precepto consecratum tam abrupte et tam impudenter deiecit, et ei hominem cunctis execrabilem  superposuit, omnibus patet hoc eum irrationabiliter fecisse. Certe si Walcherus pecuniam postulatam dedisset, ipse quidem detrimentum anime sue et fame et etiam pecunie passus fuisset, et tamen ecclesiam amissam nullatenus recuperasset, sed de die in diem diuersis consiliis et tediosis dilationibus animum illius Romanus pontifex afflixisset. Quod nimirum sepe accidisse nouimus, et cotidie accidere non dubitamus. ueruntamen quid miramur hominem summe sedis et ideo potestatis excessisse, cum uideamus alios longe inferioris potestatis, non solum in ecclesiis sed etiam in monasteriis, in auferendis seu largiendis honoribus uel officiis non meritum aut scientiam subiectorum attendere, sed suum aut odium aut amorem priuatum adimplere? Unde et  beatus Ieronimus de talibus tractans, Illis, inquit, tribuunt clericatus gradum, quorum sunt obsequiis deliniti; et beatus papa Gregorius, Sepe, inquit, contingit, ut erga quemlibet proximum odio uel gratia moueatur pastor; et subiunxit: Iudicare autem digne de subditis nequeunt, qui in causis subditorum sua uel odia uel gratiam sequuntur.

10. Igitur Walcherus Cameracensis episcopus, qui pro recuperanda Atrebatensi ecclesia sedem apostolicam supplex adierat, non solum eam minime recepit, sed etiam episcopatum Cameracensem, quem canonice acceperat et habebat, amisit, nulla omnino alia culpa interueniente, nisi quia pecuniam, cui nimirum omnia obediunt, summo pontifici dare noluit. Quam ob rem tristis et merens pro iniuria  iniuste sibi illata a concilio recedens, Cameracum reuersus est. Cunque ciuitati appropinquans processio ei pararetur, ut moris est, quociens episcopus ab apostolica siue imperiali curia reuertitur: bene consultus renuit tunc cum processione suscipit  Mandauit tamen ut sequenti die persone ad se conuenirent, quatinus eius relatione agnoscerent quid in concilio de predicto negotio actum fuisset. Quod  dum presentibus per singula retulisset, stupore maxime repleti sunt omnes. Audientes igitur quod pro pecunia [355 1Kb] . . . . . .



GESTA PONTIFICUM ABREuIATA PER CANONICUM CAMERACENSEM [356 1Kb] .


 [ 1. Post beatum istum Deo et hominibus commendabilem Gerardus nepos eius moribus et genere, communi Cameracensium electione et assensu Heinrici II imperatoris, mandato apostolici tunc apud Augustudunum commorantis  , ab Hugone Diensi episcopo est consecratus in episcopum; et ad sedem suam reuersus, interueniente Roberto Flandriarum comite, Hugonem castellanum suum a domno Lietberto prius eiectum, in hominem recepit et amicum; retentis tamen in manibus suis redditibus castellani, qui infra muros ciuitatis continebantur. Unde ciues in unum conspirantes, episcopo absente, diu desideratam coniurauerunt communiam. Episcopus autem cum graui multitudine, pace simulata, reuertens, et ad iudicium  curie sue coniuratores inuitans, ciuitatem est ingressus, et ecce milites ipsius pecuniam ciuium desiderantes super incautos irruunt et occidunt, et direpta multorum substantia, uiuentes in fidelitatem episcopi, abiurata communia, reducuntur. Coniuratione tamen iterum facta contra episcopum, Wibertus quidam, qui fratrem suum in predicta seditione perdiderat, eam episcopo propalauit; sed quia iuratores prodere noluit, uirgis flagellatus et ligatis a tergo manibus, abscissa lingua, oculis erutis, percussus gladio, in uia publica est tumulatus.

2. Hugone autem castellano episcopi interim episcopum et suos enormiter infestante, Robertus Flandrensis  muneribus et beneficio gaualli  prouocatus, ipsum iure castellanie penitus priuauit, et Anglia profugum et querentem refugia tuto suscepit latibulo. Ut uero ciuitas interius secura quiesceret, muro lapideo et uallo a terre uisceribus eleuato, decenter episcopus eam muniuit, et castellum intra ciuitatem, releuatis fossatis et turribus multipliciter implexis, firmauit artificio quodam commendabili.

3. Sub diebus illis fundatum est Aquiscintense cenobium Dei specialiter inter homines habitaculum, per duos milites, Walterum scilicet et Sigerum. Quorum propositum diligenter promouens episcopus,  de feodo suo et beneficiis suis locum concessit locupletari. Haffliginense quoque monasterium, Dei secretarium, predicti pontificis auctoritate per homines laicos et idiotas ad eum deductum est religionis cumulum, quod usque in hodiernum prerogatiuam obtineat monastici ordinis, et priuilegium quotidiane in pauperes erogationis.

4. Preter hec omnia, prouidens sibi in futurum episcopus, allodia sua de Lestines et de Wolrehem et altaria plurima, sicut in priuilegiis eius inuenitur, in usibus canonicorum suorum contulit liberaliter; et hospitale pauperum iuxta ecclesiam ancte Crucis de nouo reparauit; ecclesiam quoque beate Dei genitricis olim combustam et dirutam a capite superiori usque ad chorum sancti Iohannis multis  impensis et expensis reformauit in melius. Et ita regens episcopatum per sexdecim annos et dimidium, ad patres suos appositus, sepultus est in medio ecclesie sancte Dei genitricis.]

5.  Gerardo episcopo ad meliora translato, grauis dissensio nata est inter clerum et populum. Clericis enim per multum tempus ex intestina discordia eligere dissimulantibus, ciues cum casatis quemdam Manassem Francigenam elegerunt in episcopum; et clerici communi uoto instituerunt dominum Maselinum sacerdotem et prepositum; qui tamen ad declinandum populi furorem gratis cessit, et multi ex clericis Manasse adheserunt. Quare paratis omnibus itineri suo necessariis,  asportatis secum de thesauris ecclesie aureo calice et duobus candelabris argenteis, ad imperatorem est profectus  ; sed non impetrata ipsius beneuolentia, sine beneficio regalium ad suos rediuit inglorius: ex hoc grauiter clericis longe a ciuitate depulsis, nisi sacrosanctis tactis iurassent, quod nec per epistolam nec per nuncios Manassen apud imperatorem impedissent.

6. Sub hoc rerum tumultu Attrebatenses, quod diu ante conceperant opere complentes, proprium sibi de mandato summi pontificis prefecerunt episcopum, et a subiectione Cameracensis ecclesie suam ceruicem, occasione discordiarum que Cameracenses  grauiter affligebant, nullis se opponentibus, excusserunt. Casati etiam ad libitum suum omnia diripientes, munitiones plures circumquaque erexerunt, prestantes hominium comiti Flandriarum, ut securius que inuaserant obtinerent. Talibus rerum mutationibus quasi de graui somno euigilantes tam ciues nostri quam clerici, mutato in melius proposito, Remorum archiepiscopi consilio et assensu imperatoris, Walcherum ecclesie sue archidiaconum, ob defensionem iniuriarum suarum, in pastorem elegerunt et episcopum.

7.  Ipse uero confisus in Deo salutari suo, collectis amicis suis et solidariis, castrum de Goy in Arroasia et de Rumilly, Manasse perempto, speluncam quoque latronum Saucit diruit et  terre cequauit. Primos sue uocationis dies istis future probitatis dedicauit argumentis . Postmodum uero cum litteris apostolicis Rainaldo suo metropolitano presentatus est, ut ei munus consecrationis impenderet; sed Manasses eius aduersarius superueniens et domnum papam appellans, ne promoueretur interdixit. Walcerus uero nichilominus consecratus in episcopum, quod ad securitatem patrie reliquerat imperfectum, subiiciens aduersarios, suos defendens, multa compleuit sagacite . Interea proficiscens ad generale concilium, quod domnus Urbanus papa apud Claremontem celebrabat, contra presumptionem Atrebatensium declamaturus, Manassem aduersus ipsum plurima proponentem incautus offendit,  et non expectato iudicio a consilio recedens, sententiam excommunicationis incurrit, et Manasse confirmata est electio auctoritate concilii per contumaciam aduersarii, licet minus haberet canonice institutionis.

8.  Ex hoc ergo coniurantibus cum Walcero clericis et ciuibus quod eum nulla ratione desererent, promissam ei semper exhibendo operam, Manasses Remensium archiepiscopus, electi Manasse auunculus, interdicto totam terram subiecit, que Walceri cognoscebatur obedire mandatis . Unde multi qui sanum sapiebant ex clericis et laicis, ab eius fidelitate siue familiaritate recesserunt, impetrantes ab archiepiscopo ut consecrationis honorem  Manasse nepoti suo conferre non differret . Quo facto, licet domnus Walcerus grauius sibi periculum instare cognosceret, castellum tamen Ogeyum, Busiginium et Busseniis, assultibus infinitis et bellorum uirtute uicit et diruit, in pace gratissima ciuitate sua et suis in integrum restitutis . Clericis tamen quam maxime propter interdicti sententiam ab eius latere defluentibus, ad imperatorem Henricum consilii causa et auxilii diuertit, et Manasses cum gloria susceptus est in sede pontificali. Non multum tamen gloriatus est in subditorum deuotione; quia, reuertente Walcero cum nunciis et militibus imperatoris, paucis comitantibus timore superuenientium, ciuitatem cui solo preerat nomine re spoliatus, specie tenus  militans, deserens exiuit, et quasi de nouo ciues et clerici domno Walcero per imperatoris mandatum sunt confederati.

9.  Procedente uero tempore Roberto Flandrensium comite ex mandato archiepiscopi in peccatorum suorum remissionem, quia diutius erat excommunicatus, contra Cameracenses arma mouente, rex Henricus in ultionem illarum iniuriarum partes istas aggressus, et ceciderunt ab impetu exercitus sui castella ista, Marconium, Paluels, Incenium, Esclusa, Bulcenium; sed tempore hyemandi imperatore in terram Germanie recepto, Robertus Cameracensibus imminet, et iacturam suorum penitus in ipsos refundit: ea tamen conditione pax demum intercessit, quod nisi imperator  tempore graminis superueniret, ipsum Robertum et successores eius in dominos et patronos in eternum susciperent.

10.  Sic igitur sub nomine pacis bello suspenso, mandant Cameracenses archiepiscopo, quatenus ad ipsos ueniret beneficium collaturus absolutionis; quod et factum est, Walcero interim apud Estruem presidium suum commorante, quod per maiores terre ab alto deiectum adhuc ruinarum suarum seruat indicia . Walterus autem suorum patrocinio fortior effectus, ad ciuitatem denuo, pacato sibi Godefrido filio Anselmi, quem Cameracenses sibi contra episcopum prefecerant, adhuc excommunicationis portans notam penetrauit, translato interim domno Manasse ad  Suessionensium episcopatum, qui tunc temporis pastore carebat. Igitur pro domno Walcero supplicaturi Cameraci maiores et canonici domum Remensem adierunt; sed ipse domini pape quas de nouo receperat litteris in medio publicatis, precepit in uirtute obedientie ut statim episcopum eligerent, quia Walcerus episcopatus dignitatem sine retractione demeruerat.

11.  Electus itaque est ab omnibus domnus Odo Sancti Martini Tornacensis abbas, et post triduum electionis sue ab eodem archiepiscopo in episcopum consecratus; et reuersus Tornacum celebrauit ordines et synodum, nichil habens de regalibus, licet Cameraci receptus, sed solum militans  fidelium suorum stipendiis que ipsi gratis offerebantur . Walcerus autem omni spe destitutus, ad Obertum Leodiensium episcopum se contulit, et post apostolorum limina uisitans, ab apostolico in eum statum quem habuerat ante episcopatum ex integro est restitutus , et ad extremum omnibus pro Christo derelictis, in monasterio sancti Nicolai de Sylua sub habitu et religione monachorum degens, correctis uite prioris excessibus, actus suos fine bono conclusit . Odo autem episcopus per Robertum Flandrensem, qui Cameracum de manu imperatoris Henrici in feodo tenebat, intra urbem receptus est; sed imperatoris Henrici qui patrem suum persequebatur potentia longius eiectus, quia Flandrensium  comes imperatori reconciliatus ciuitatem nostram ipsi libere reddiderat, apud Inciacum mansionis sue inuenit diuerticulum, donec, mediante summo pontifice, imperator Henricus per uirgam et annulum, sicut ipsi papa concesserat, Odonem de episcopatu liberaliter inuestiuit. Sed reuocato priuilegio talis concessionis, quod contra canones domnus papa imperatoribus indulserat, Odo episcopus propter formam et modum sue inuestiture depositus, Aquicinctum perueniens sub obedientie mandato dormiuit in Christo.

12.  Domnus Burchardus, imperatoris familiaris et intime notus, communi electione et dono imperatoris successit Odoni ; sed propter discordiam inter papam et imperatorem  super inuestitura per uirgam et annulum, per biennium consecrationem obtinere non potuit, multis ei suam deiectionem comminantibus. Sed tandem interueniente merito uite, quo specialiter inter comprouinciales enitebat, et impetratis super hoc domini pape litteris, quod diu desiderauerat, oleum consecrationis est consecutus, et quidquid distractum fuerat de mensa episcopali, theloneum scilicet, monetam et molendinos, multa pecunia redemit de manu creditorum, modis omnibus elaborans ut dispersa colligeret, diruta edificaret, inuenta non minus fideliter reseruaret . Nouum etiam castellum quod de dono imperatoris, sicut superius dictum est, ecclesie Cameracensi appendet, de manu Balduini et Caroli comitum  Flandrie liberum mira sollicitudine recepit, licet Robertus ultimus et Balduinus filius eius illud de manu imperatoris sibi beneficiatum et in feodo tenuissent. Perempto etiam Carolo comite apud Brugas horrenda proditione, Hugo castellanus castellaniam Cameracensem, quam de predicto comite tenebat, ab episcopo, sicut decebat, hominio facto et fidelitate prestita, suscepit, demolito prius castello quod in Creueceur in receptaculum predonum fuerat ab eodem Hugone constructum.

13.  Istius episcopi monitis et consilio Werimboldus ciuis quidam iter perfectionis arripiens, in hac ciuitate Cameracensi multa pecunia pedagium redemit, et demum in hospitali pauperum  iuxta Sancte Crucis ecclesiam pauperibus pauper pro Christo effectus humiliter curam exhibuit. O uere commendabilem episcopum! qui in locis ualde a sua sede remotis genitus, et apud Cameracenses aduena, plus suis per industriam contulit quam nobiles nostri uel pompa seculi uel amplitudine carnalis generationis. Itaque post infinita beneficia suis et ecclesie sue collata, sicut in gestis et scriptis eius legitur, plenus operibus bonis et elemosinis, in consortium fidelium uirtutum pennis transmigrauit.

14.  Eodem tempore papa Innocentius cum multitudine episcoporum et cardinalium per Cameracum transiens, descendit Leodium cum Lothario rege et principibus Germanie  , multa de statu ecclesie collaturus, in qua collocutione obtentu regis Lietardus Cameracensium episcopus efficitur. Post suam consecrationem quasi nichil amplius sperans uel timens, sibi plene deditus, minus intentus liberalitati, omnibus factus est odiosus. Unde Gerardus cognomine Maufillastres aduersus episcopum insurgens Nouumcastrum cepit et incendit, et cum multitudine inhabitantium et sanctorum reliquiis quinque ecclesie ignis uiolentia deperierunt; episcopi autem bona circumiacentia sine contradictione Gerardus suis distribuit, reliqua uero ad nutum suum possedit. Solus Simon de Oisy, filius castellani, dolens super desolatione episcopatus, aduersus Gerardum werram uiriliter mouit, et tandem reduxit in amicitiam  episcopi Cameracensis, tali satisfactione premissa, quod miles daret quinque solidos et quilibet peditum uiginti denarios ad restaurationem ecclesie beatissimi Andree; et sic omnes predicte iniquitatis participes sunt absoluti, sed pro contemptu episcopi nichil horum datum est executioni.

15.  Prepositus etiam domus episcopalis, quem propterea, ut in ore multorum erat, destituere conabatur episcopus, ut infra proprium domicilium licentius suis abuteretur uoluptatibus, cum quibusdam clericis et ciuibus domno Remensi manifeste suggessit, quod episcopus declinans palatium propter enormem suam libidinem, ad domos diuertebatur priuatorum, quod prebendas uenderet, et ecclesias nonnisi condicto pretio consecraret.  Domnus ergo Remensis sub presentia tantum quinque episcoporum paterne conueniens Lietardum, ex ore ipsius que proponebantur non esse falsa intellexit, mandans et consulens ut infra proximam Epiphaniam, ne publice conuinceretur, quasi spontaneus recederet et ibidem ultra non compareret: quod se facturum sub presentia ceopiscoporum suorum Lietardus episcopus confirmauit. Sed digressus ad imperatorem postulabat ut per eius interuentum misericordiam apud domnum papam et archiepiscopum inueniret, ibique impetrauit priuilegium, quod prepositus predictus et seruientes episcopi non feodati, inuito episcopo, ministeriis eius se ingerere non presumant. Dissimulante  autem episcopo post elapsum terminum quod promiserat, superuenerunt littere archiepiscopi et summi pontificis auctoritas, ut festinanter ab episcopatu recederet, plangendus per omnia quod uir litteratus et uenustate corporis commendabilis predicta notabilis infamia cum uultus sui confusione et nominis opprobrio a sede episcopali turpiter deiiceretur .

16. Deposito Lietardo, Cameracenses Othonem quemdam Premonstratensis ordinis canonicum elegerunt, ea conditione si imperatori placeret facta electio. Sed ipso nullo modo prebente in hoc assensum, missi sunt duo abbates Walterus Sancti Autberti et Paruuinus Sancti Sepulcri, ut per gratiam imperatoris idoneum ecclesie Cameracensis episcopum  prouiderent. Electus est itaque per Dei prouidentiam domnus Nicolaus eiusdem ecclesie prepositus, a primis ibidem annis enutritus, cunctis acclamantibus et imperatoris fauore super hoc plenissime gratis impetrato. Multitudo namque principum qui tunc in curia constituti fuerant, ipsum electum et amicum et consanguineum suum recognoscebat. Susceptus igitur cum gaudio inestimabili a clero et populo, quantus futurus esset in prima sui uocatione monstrauit. Gerardum namque Maufilastre qui Nouum-castrum episcopi et bona episcopatus uiolenter occupata tenebat, cum a colloquio Simonis de Oisy minus cautus reuerteretur, episcopus eum apud Theunium uillam suam, nulla pro libertate ecclesie timens subire pericula, cepit, et usque intra  ciuitatem captum adduxit cum multitudine armatorum copiosa. Ibi receptis obsidibus et multis iuramentis de fidelitate sibi seruanda in posterum, recepto etiam Nouo-castro cum suis appendiciis, Gerardum dimisit, collocatis insuper hominibus suis in castro de sancto Auberto, ob maiorem terre sue et suorum securitatem.

17. His ergo primitiis commendabilis honorem suscepit consecrationis, solum dans operam circa ecclesie sue exaltationem, cui se totum tota sollicitudine impendebat. Cunctis itaque sub tranquillitate pacis gaudentibus, predones quidam de familia Gerardi Maufilastre, terram istam depopulantes, dignam maleficiis suis penam a Cameracensibus receperunt. Quare Gerardus, rupta pace quam diu inuitus  simulauerat, werram episcopo indixit et ciuibus, ualidis terram suam firmans munitionibus; et episcopus Nouum-castrum uallo et turre firmissima munire non supersedit. Collecta itaque graui pugnatorum copia, Gerardus castrum obsedit predictum, sed manifesto Dei iudicio, dum pre ceteris feruentior instaret, nullo suorum uulnerato uel lapso, solus corruit, et intra muros uncis ferreis protractus, multisque confossus uulneribus et lapidibus obrutus, prius terribilis, nunc occubuit miserandus; pro cuius nece miserabili maiores terre grauius episcopo comminantes, multis et uariis tumultibus ipsum tandem ad hoc induxerunt, ut illos omnes qui manus extenderant in Gerardum a finibus terre sue procul eliminaret.

 18. Sed, pace foris reformata, seditiones interius oriuntur. Ciues etenim Cameracenses comitem Hannonie intra muros suos contra episcopum receperunt, cum eo fedus facientes; quia castrum de sancto Auberto Simoni nepoti suo de Oisy contra consilium eorum et uoluntatem in feodo tenendum concesserat. Unde etiam domum Simonis infra urbem in contemptum episcopi diruentes, sententiam excommunicationis et interdicti et comes et ciues canonico iudicio incurrerunt. Omnibus tamen his turbationibus per Dei gratiam et auxilium comitis  Flandriarum  in pace terminatis, post famosam illam stragem apud Crieuecuer factam, et hereditas sua filio Gerardi, facta fidelitate et hominio, est restituta, et competens satisfactio facta est episcopo pro excessibus supranominatis. Euoluto postmodum non multo temporum curriculo, comes Flandrie Simonem de Oisy aduersus eum rebellantem multum cepit werris affligere et munitiones eius occupare; sed domnus episcopus, uir moribus predicabilis, ipsum sicut hominem suum, sicut nepotem suum et amicum suum, cepit consilio et auxilio super omnes defendere, non timens iras maiorum ob suorum protectionem in se prouocare. Tandem ipso mediatore in hanc pacis formam conuenerunt, quod comes Flandrensis de manu episcopi suscepit in feodo  Osyacum et castellaniam Cameracensem, quam immediate prius Simon de episcopo tenuerat, et Simonem de predictis comes sepedictus feodauit prouida circumspectione, quod in modo pacis de iure episcopi nichil deperiit, sed potius hominium Flandrensis accreuit.

19. Exorto interim famoso schismate in Romana Ecclesia inter Alexandrum et Octauianum , imperator Fredericus cum uniuerso imperio suo partes secutus est Octauiani; Francia tota cum reliquo terrarum orbe Alexandri electionem sequente, grauis exorta est in ecclesia Dei dissensio, unitatem Christi diuidentibus illis qui sua sequuntur et non que Iesu Christi. In hac autem diuisionis uarietate cum digna memoria recolendus Nicolaus  episcopus ita se gessit medium, quod nec ab obedientia Remensium, quibus in spiritualibus obnoxius erat, Alexandro subiectus resiliret, nec imperatoris offenderet partes, quibus de regalibus suis fidelis et deuotus esse tenebatur. Itaque sub hac rerum incertitudine operibus, magnanimitate preclarus episcopus, in cordis contritione et confessione oris domino Deo suo satisfactionem  apud Sanctum Quintinum egritudine grauatus, et in monte sancti Martini circa finem sue diecesis exemptus est a terrenis . Relatus est igitur ad sedem suam suorum manibus, et gloriosam in ecclesia Dei genitricis in parte occidentali, nunquam postmodum uisurus occasum, consecutus est sepulturam. Sub specie etenim  secularitatis uir iste militans, inter seculares omnibus se pro tempore conformans, licet aliquando terrene contagionis maculas contraxerit, multitudine tamen benefactorum que diuersis in locis liberaliter contulit, delictorum suorum sarcinam in subditos suos misericors per Dei misericordiam abiecisse credatur, quia nullum bonum a bonorum retributore manet irremuneratum.

20. Domnus Petrus, Philippi nobilissimi Flandriarum comitis frater couterinus, Sancti Audomari prepositus et Flandrie cancellarius. obtentu fratris  sui, cuius terror per terras finitimas et fama nominis per longe positas late se diffuderat, electus est in episcopum, multis electionem approbantibus, quamplurimis, licet factum displiceret, opponere se non audentibus. Imperatoris etiam facte electionis accessit assensus, quia quamplurimis internunciis comitis fractus, licet in primis pubertatis annis consisteret electus acquieuit, ratum habens quod curia Romana dispensans de etate et ordinibus, non improbabat. Dum uero moras innecteret electus in adeundo imperatorem, Cameracenses sibi uolentes prouidere in futurum, ne noue circumquaque surgerent munitiones, Thunium-Episcopi, quod domnus Nicolaus episcopus construxerat, penitus diruerunt; sed electo uiriliter eos expugnante, coacti sunt demum  multa pecunie erogatione restituere, quod sicut gens indomita destruxerant contumaci presumptione. Sed diebus electi istius ciuitas nostra cum finitimis suis circumquaque quieuit, nullis audentibus uel ualentibus Flandrensium impetum sustinere, quorum potentia et uiribus suos et sua solo electionis nomine militans domnus Petrus protegebat. In omnibus autem suis actibus, sicut iuuenis et nobilis, multis erat commendandus, nisi quod de patrimonio Christi sue satisfaciens nobilitati, nunquam ad sacros ordines et consecrationis honorem aspirauit, episcopi portans non onus, sed honorem, abhorrens officium, sed cum omni integritate episcopatus querens emolumentum. Quare post plures electionis sue annos prorumpens ad hoc quod diu affectauerat, abiecta dignitate sue electionis et clericalis professionis  libertate, habitum induit militarem, ad lasciuiam seculi et pompas mundi relapsus, ducens uxorem comitissam Niuernensem ut filios carnis procrearet, repudiata sponsa Christi que sine sui corruptione filios parit spirituales . Non multum tamen delectatus est in terrenis, quia non est flatus hominis in manu ipsius, sed in eius potestate qui terribilis est apud reges terre, in terra uxoris sublatus de medio, in multa delictorum suorum penitentia, apud Hilsodunum  sepultus, nostre mutabilitatis exemplum immatura morte preuentus uiuentibus dereliquit.

21. Robertus Ariensis prepositus et in Atrebatensi ecclesia obtinens prerogatiuam electionis, uir  mirabili fortune prodigio de modico et humili in preclaros dignitatum gradus sublimatus, utpote Turonensis thesaurarius, sancti Audomari, sanctique Amati Duacensis et beati Donatiani Brugensis prepositus, Flandrensium comiti Philippo singulariter familiaris, multis clericorum reclamantibus, in Cameracensium pastorem est electus ab illis qui fortune beneficium in eo mirantes, sperabant quod ecclesiam suam singulariter exaltaret, qui singulariter exaltatus mundo stuporem incusserat. Imperator etiam ut inuestituram regalium susciperet ad preces descendens, offerendo prius ipse preuenit, et  regalibus nunciis multo uberius premissis, ad sedem suam cum multa gloria suscipiendum destinauit. Constitutus ergo in sede uocationis noue, plurima preter fidem et spem audientium promittebat, et auream se redditurum ecclesiam suam pollicebatur, ex abundantia rerum affluentium sibi presumens, ignorans tamen quid pararet sibi dies post futura. In his igitur sibi prospere succedentibus, maiorum aduersum se odium prouocauit et inuidiam, in tantum quod apud Condatum diecesis sue uicum, dum multitudine modum excedente transiret, a paucis ipsi insidiantibus percussus occubuit, miserabiliter a suis derelictus, crudeliter a nefariis interfectus , subita mutatione manus Altissimi de summis relatus ad ima: ipsa rerum experientia  docens nos efficaciter nullam rebus humanis, quantumcumque applaudant, adesse constantiam. De loco igitur occisionis sue Ariam relatus, ubi multa munificentie sue monumenta relicta sunt oculis intuentium, gloriose sepultus faciem conditoris sui in extremo suscitandus prestolatur intuendam.

22. Domnus Alardus Cameracensis archidiaconus et thesaurarius, uir omnium rerum affluentia ita diuino munere superabundans, ut promptuaria eius plena eructarent ex hoc in illud, et beatum dicerent omnes dominum et domum cuius hec essent, quibus reclamantibus, in pastorem et episcopum et meritis suis et maiorum suorum obtentu fuit electus . In Italiam proficiscens, ut munus regalium  de manu imperatoris susciperet---quod, licet de maioribus quidam reclamarent, efficaciter obtinuit---, et ad sua reuersus uir sine dolo, sed et mitissimus in populo suo euidenter apparuit, expertus in successorum doctrinam et exemplum, quod in potentia multitudinis et in prelationis dignitate pax hominis et abundantia rerum non existit, sed beneplacitum est Domino super timentes eum et in eis qui in mediocritate sua sperant per misericordiam eius. Sic tamen se exhibuit in diebus senectutis sue, in quibus et uocatus ad altiora fuit, ut se preberet diligendum omnibus, et ad exequendum quod susceperat episcopatus officium preter uires corporis multotiens exhiberet officiosum. Consummatus autem in breui , ne malitia cor eius immutaret,  apud ualcellas se sepeliri decreuit, ut religiosorum obtineret precibus quod sibi de propriis meritis prouenire non presumebat.

23. Post transitum domni Alardi domnus Rogerus de Waurin, archidiaconi et thesaurarii obtinens dignitatem in ecclesia Cameracensi, communiter electus est , et sine difficultate inuestituram recepit de manu imperatoris, quia quondam gratiam eius promeruerat, cum ipsum et dominum Alardum episcopum pridem in pacis unitatem reuocasset. Consecratus etiam fuit solemniter Rome in monte Auentino in ecclesia sancte Sabine, a  D. Willelmo Remorum archiepiscopo et ibidem cardinali creato in concilio Lateranensi a domino papa Alexandro, prius mitratus quam consecrationis obtineret dignitatem. Suis uero postmodum cum omni iocunditate restitutus, cum summa pace rexit ecclesiam, hoc solum excepto quod comes Flandrie, episcopo moram Rome faciente, preposituram Nouicastri, ipso nesciente, multa pecunia comparauit, occupaturus totum ius episcopi ratione sue portionis, nisi prouida sollicitudine remedium episcopus tante presumptioni sedulus adhibuisset. Nulla namque timens pericula uel mortis uel exilii, maioribus Flandrie et ipso comite contra eum insurgentibus, hoc multis expensis et laboribus exhaustus tandem euicit, quod prepositura post mortem comitis libera  ad ius episcopi deuolueretur, et comes eam dum uiueret, iure suo tantum contentus, assignatis in morte sua cui placeret septingentis libris, quiete possideret; et huiusmodi transactio confirmata est imperatoris et regis Francie et maiorum quorumlibet, quorum in hoc testimonium ualere potuerit, priuilegiis.

24. Orta postmodum inter ipsum et ciues suos discordia, quia communia ciuitatis minus licenter et libenter contra libertatem clericorum manus extendebat, ad cesaris audientiam fuit appellatum: ubi maioribus curie pontifici adnitentibus, quia communie coniuratio omnibus ecclesie libertatem diligentibus est odiosa, ab imperatore sollemniter communia Cameracensis fuit abiudicata, concessaque fuit episcopo imperatoris edicto potestas ordinandi  de ciuitate et ciuibus, prout ecclesie tranquillitas et episcopi sententia decreuisset; et super hoc priuilegium fuit indultum et principum testimonio consignatum, et omnia communie insignia fuerunt penitus exterminata. Domino autem episcopo minus discrete quoddam iugum seruitutis grauissime ciuibus suis se impositurum comminante, cum potius a seueritate foret temperandum, ciues ad imperatorem festinantius, cum multa pecunia recurrentes, eliminato communie nomine quod semper abominabile existit sub nomine pacis, cum tamen pax non esset, contra episcopum et clericorum libertatem, sicut hodie est experiri, priuilegium sua uoluntate et seditione plenum reportauerunt. O primam felicitatem  magno permutatam infortunio, dum priuilegium libertatis in quedam seruitutis instituta commutatur!

25. Werris preterea et multiplicibus tum familiarium suorum persecutionibus, tum amicorum suorum causis et necessitatibus, quasi in area tritici trituratus episcopus, in illa famosa peregrinatione quando a Saracenis nouissime subiugata fuit Iherusalem, cum ceteris iter arripuit peregrinandi, desiderans laboribus et sudore proprii corporis diluere quod inter nos conuersatus ex episcopalis negligentia regiminis contraxerat et humane culpa contagionis. Multis autem exhaustis periculis, ad sancte ciuitatis perueniens obsidionem, cepit grauius infirmari, et apud Tyrum relatus, episcopatum resignans et pauper effectus pro Christo, sub habitu  canonicorum regularium migrans a seculo  cum planctu omnium familiarium suorum ei assistentium in Sancte Crucis ecclesia monumento receptus, extrema sui abiectione penitendi monimentum suis deseruit, conferens in refectionem canonicorum quotidianam regeriam quatuor mencaldorum farine per hebdomadam, ut, indeficiente pane, eorum orationibus in eternum reficiatur.

26. Quot autem et quanta patres predicti contulerunt ecclesie nostre beneficia, licet ex priuilegiis nobis indultis perpendere manifestius, quia nobis ipsorum largitione quotidiani panis abundantia confertur, ea conditione ut fideliter iura matris sue seruantibus etiam celestis retributio conferatur. Sed ecce in die Domini, infidelitatis timemus argui,  quia, nobis quasi nescientibus, de integritate et dignitate episcopali queque pretiosa deperierunt, castra uidelicet ista Paluel, Oisy, Haueraincourt, Criuecuer, Wallaincourt, Busignies, Saint-Obers, Hordain, et facta sunt nobis quasi clauus in oculis, cum deberent esse propugnacula securitatis; forastrum [357 1Kb] quoque regium quod episcopis datum est in usus uenandi, et deputatum in defensionem marce imperialis, ita penitus deperiit, quod nec sylue penitus uestigia retineat, nec aliquod prebeat obstaculum incursantibus: in quibus omnibus reuocandis, prout tempus exigit, unicum restat consilium, ut, euaginato gladio Petri, alius quem adhuc uagina concludit, efficaciter conseratur [358 1Kb] .



GESTORUM uERSIO GALLICA.


 1.  Apres la mort l'euesque Gerard  ot  dissention et grant discorde entre le clergiet de Cambray. Si  n'eslirent euesque en grant tamps. Si estoient moult hay et moult blamé du peule , et quant uit li peules que li cannone ne faisoient mie euesques, si qu'il deuissent, si assemblerent contre Dieu et les drois de sainte eglise, et tinrent une audience, et iurerent entr' iaux  qu'il ne seroit euesques  ne chilz ne chiulz aultres, mais chiulx que li empereres y enuoyeroit. Puis ot li peules consel qu'il enuoyeroient le croche l'euesque a l'empereur Henry le tierch. Dont fu pres del porterun gentiulx homs qui ot nom Masselins, preuos de l'eglise; et dist que c'estoit ses droits. Mais moult tost le contredi Erlebaus, coustres de l'eglise, et dist que c'estoit li siens drois. Ainsi escrimerent long tamps pour porter lecroche, et ne fu pas portée. Ainsi passa uns'ans entiers, qu'il n'y ot  euesques; et ne sçauoit li empereres que li euesques Gerars fust encor mors. Après se assembla li peules et eslirent euesque contre Dieu et contre les drois de sainte eglise, qui ot nom Manasses, homs iones  d'ans et de meurs. Quand ce uis li clergies, si furent durement tourblé, et uinrent en capitle, et eslirent par diuine inspiration un noble homme, sage, religieux, preuost de l'eglise, qui ot nom Masselins. Quant ce oïrent li lay, si furent plain aussi comme de foursenerie, et contredirent terriblement à l'eslection que li capitles auoit faite, et iurerent que Menasses seroit euesques, celui qu'il auoient eslit. Apres iurerent que se aucuns des clers leur contredisoit, que il l'ochiroient. Adont se apparilla li eslis Manasses d'aler a l'empereur, et li bourgois  par force tolirent du tresor de l'eglise 7 candelabres de pur argent, qui pesoient 30 mars et un calice de pur or de pois de 7 mars, qui estoit aournés de moult de pierres précieuses. Ainsi enuoyerent li bourgois leur eslit à court, mais pas ne le rechupt li empereres, ains reuint à confusion. Lors crut haine et discorde entre le clergiet et le peule. Car li bourgois disoient que li clerch auoient enuoyet letres à l'empereur, qu'il ne rechupst mie leur eslit, et moult d'aultres causes y ot de haine et de dissention. Ainsi fu li eglise de Cambray long tams ueue, desolée, sans pasteur, et estoit en grant tribulation.

2. A cel tamps auoit un mal homme à Cambray, qui ot  nom Foulkes; si estoit uidame de la  cité. Ichiulx comme il uit que l'eglise estoit sans deffenseur, si entra el palais l'euesque, o lui moult de cheualiers, et saisi les rentes de l'euesquiet , et en uiuoit outrageusement, et poi curoit  du domaige de l'eglise, et ne uosist pas que elle euist un boin euesque. Quand ce uirent li anemi de l'eglise, si furent moult esioi , si orent consel ensamble, et fremerent  castiaux pour apresser la cité. Entre lesquels un cheualiers, qui ot nom Amouris, en fit un a Gouy, et Manasses un a Rumilly. Puis alerent al comte de Flandres Robert, et releuerent leur terres de lui, contre leur serment et les droitures de l'euesquiet. Puis guerrierent le païs à grant  forche , si que la cité qui deuant auoit guerres de langues et de tenchons , l'ot après d'armes, de fu  et d'espée; et gasterent si le païs que à paines y demeura-il ahaniers  qui les terres cultiuast.

3.  En cel tamps que la cités auoit discorde dedens, et de ses anemis si grant oppression dehors, si li auint un grans maulx qui n'ot point de recouurier. Car li clergiés d'Arras, comme il uirent que chil de Cambray ne faisoient mie euesque, si qu'il deuissent, si orent consel ensamble, et eslirent euesque Lambert archediacre de Theruwane---che fu fait l'an de grace 1095 ---et fisent ainsi chief del membre. Quand ce oïrent le clergiet de Cambray, si furent  trop iriet , et alerent à l'archeuesque de Rains Regnault, et li prierent consel qu'il poroient faire; il leur respondi qu'il elueussent euesque preudomme. sage, qui peuist l'eglise soubstenir en si grands tribulations. Adont auoit en l'eglise uns archediacre de moult grant ualour, et dist au capitle, que s'il li uoloient aidier, il estoit appariliés d'aler à Rome contre Lambert l'eslieut  d'Arras; mais cascuns ressongna le trauel d'aler à Rome, et disent: »Chiulx qui est eslis, y uoist, et se deffenge si comme pour soi meismes.« . Puis fu li clergiés mis à grant angouesse de doleur, en tristece, en tribulation, et ne sçauoient par cui il peuissent estre delaiset de leur anemis. Dont penserent et heurent consel ensamble, qu'il ne sçauoient clerch plus  ydoine, de plus grant ualour pour l'eglise releuer de ses possessions, que l'archediacre messire Gaucher; et disoient qu'il estoit bien dignes de plus grant honneur. Car il estoit nés de noble lignie, plains de grant clergie , bien instruis des sept ars. Aultre raison auoit aussi qu'il fust eslis; car li empereres leur auoit mandet par lettres qu'il le eslisissent. Dont fu eslis messire Gauchiers par le commun assent de tous, et sans riens de l'eglise il ala a l'empereur Henri le tierch, qui le rechupt  à grant honneur, et se assenti à l'eslection, et li ottria la seigneurie de Cambray; dont ot grant ioie el palais le roy, et li rois meismes commencha Te Deum laudamus.

4. Endementiers que li esliux Gauchiers estoit o  l'empereur, li papes Urbains li seconds sacra Lambert l'eslit d'Arras , et par son commandement fu il rechups à Arras à grant honneur. Puis reuint li esliux Gauchiers à sa cité, où il fu rechups à moult grant lceche . Adont uint li uisdame Fouques à l'euesque, et deuint ses homs lieges par foi et par serment. Puis li iurerent feuté et clerch et lai. Ainsi comme li boins euesques Gauchiers fu de nouuel uenus à s'eglise, si s'efforcha moult durement de amer ses subgis, de uiure en pais entr'eux, d'aquerre amis à s'eglise; mais li orghieulx et li malisces des caseis del païs estoit uers lui trop grans, et croissoit forment. Car Hues, Amouris, Manassès et Anseaux, desquelx nous  auons deseure dit, rebellerent briefment contre lui, pour ce qu'il cremoient perdre les castiaux qu'il auoient fremés entour Cambray pour la cité destruire, tant qu'elle fust sans euesques. Il se cremoient aussi, pour ce qu'il auoient fait hommage al comte de Flandres et releué leurs terres de lui. Dont chil quatre deuant dit faisoient adont trop de grieftés al païs par le force le comte de Flandres Robert. Quand ce uit li euesques, si ot tre grant pitié des poures qui perdoient leurs possessions, dont ammonesta humblement par douches parolles ses anemis, et leur pria qu'il se atargaissent de faire mal à sen eglise. Mais rien n'en fisent. Après sa proyere, il leur promist grans dons, si abatissent les castiaux qu'il orent fais contre lui, et cuissent  à lui pais; et tout ce il despiterent. Quand uit li euesques qu'il ne les pooit auoir amis par dons ne par promesses, si assembla grant plenté de saudoyers, et fit tant qu'il ot 700 cheualiers, et deffendi lors son païs moult uigheureusement contre ses anemis . Adont fist il assalir un castiel à Goy en Arouaise, et fu pris à grant forche par l'aide de Dieu, et y fu pris Amouris ses grans anemis, qui le castiel auoit fait, et le tint en prison par un an entier; et il se repenti des maulx qu'il ot fait à l'eglise, et deuint amis à l'euesque, et li iura feuté, et ainsi fu mis hors de la prison. Puis fist il assalir le castiel de Rumilli que Manassès ot fait faire, et y fisent longtamps; car li uille estoit fort fremée de haulx murs et de profons fossés, de quoi  moult s'enorguillirent chil de dedens, et conuoitoient moult qu'il puissent 'le païs destruire. Mais un poi de tamps après les gens l'euesque l'assalirent de si grant uertu, que par la uolenté de Dieu li castiaux fu pris, et Manassés iluec occis! Lors fist li euesques le castiel abatre et arraser, et tout mettre à fu et à flame. Puis fist assalir un aultre castiel qui ot nom Sauchis, qui estoit fosse de larrons; si le prist par l'aide de Dieu, et y heut pluisieurs des reubeurs occis et aucuns pris, et ainsi fu li païs deliurés de ces malfaiteurs. Quand li eslis uit que li païs estoit auques en pais, si donna moult de biaux dons à ses saudoyers, et ainsi se partirent de lui moult ioyeusement.

5. . En icel tamps fut li eslis si occupés  de mettre pais en sa terre, qu'il n'auoit heut espasse de lui faire ordenner, et n'estoit pas prestres. Si comme il uit auoit un poi de repos, si ala à Rains à l'archeuesque Rainaut, et li pria qu'il l'ordenast à prestre, et il lui refusa iusques à tant qu'il en aroit commandement du pape. Lors ala li esliux à Romme et supplia au pape Urbain le second qu'il fust ordonné à prestre, et li pape le rechupt benignement. Puis monstra li esliux Gauchiers au pape les grieftés que le quens de Flandres Robers auoit fait à l'eglise de Cambray. Puis fist aussi sa complainte de l'eslection de Manassés, comment il auoit estet eslieux du peule contre droit, et comme grant tribulation li auoit fait puis se eslection: et  de toutes ces complaintes furent tesmoing deuant le pape li archeuesques de Tours et plusieurs aultres euesques. Quand li papes oï ces coses, si confrema monsieur Gauchier l'esfuit, et le renuoya par ses lettres à l'archeuesque de Rains, et commanda qu'il l'ordennast, et par le commandement du pape ala o lui li archeuesques de Tours et li abbés de S. Basle, et si commanda aussi li papes qu'il ne souffrist pas que chiulx Manassès fesist plus de griefs à l'eglise de Cambray pour se eslection, car elle estoit nulle. Si commanda aussi li papes à celui Manassès qu'il rendist le tresor de l'eglise, qu'il auait mauuaisement portet, ou se chou non, il le excumenioit. Quand li archeuesques uit la grant grace que li papes faisoit à l'eslit Gauchier, si fist ce que li  papes mandoit. Puis assigna li archeuesques iour de beneir l'eslit à Laon, o lui moult d'euesques. En l'eure qu'il deuoit estre sacrés, si paruint Manassés et le contredi. Con grans tenchons et con grans dissentions il fit iluec, long seroit à dire. Dont orent consel li euesque assemblés de ces eslections, et disent par sentence diffinitiue que li eslection monsieur Gauchier estoit bonne et loyaulx, et Manassés fu forment des euesques excumeniés, fournigiés et boutés hors de l'eglise, et lors fu messire Gauchier sacrés en grant reuerence. Puis uint à sa cité, et fu rechus à très grant honneur, et fu mis en sa chayere de l'euesque de Laon Elynant. Puis fu commandé de par le pape que tout obeissent à lui grand et petit. Puis manda li papes et li archeuesques au  comte de Flandres Robert qu'il cessast dore eu auant de faire griefs à l'eglise de Cambray, et qu'il ait à lui bonne pais, et qu'il aime l'euesque Gauchier, garde honneur et soubstiegne; et s'il ne le fait, il le excumenie; et li quens le fist uolentiers.

6. Quand li euesques uit qu'il fu confremés el siege, si ot très grant desirier de releuer l'eglise, et pensa premiers de Lambert qui auoit ostet tel membre qu'est Arras de l'euesquiet de Cambray; lors manda au pape Urbain par solempnel message qu'il li assignast iour contre Lambert qui auoit ainsi Arras, et iluec estoit euesque; et li papes li remanda moult admiablement qu'il li aideroit, et li assigna iour pour la seconde domée de l'auent, et en certain lieu à Clermont, et manda aussi à Lambert  aduersaire l'euesque qu'il fust là à tel iour . Dont ala au iour li euesques moult efforchliement, et li papes le rechupt à fause acolée, si que puis apparu. Car Lambert estoit ia uenus au pape en secret et li auoit donné très grans dons, pour ce qu'il ne fust desposés, et ainsi auoit le pape atrait par ses douces parolles. Puis tempta li papes l'euesque Gauchier, s'il li uolroit plus donner que Lambers, et demandoit trois cent mars d'argent: mais li euesques les denoia, et pour itant perdi il sa querelle. Car sitost que li euesques Gauchier prist à parler deuant les euesque qui iluec estoient en concile, et il faisoit sa complainte de Lambert euesque d'Arras, et disoit que contre les droits de se eglise  li papes l'auoit confremé euesque; li papes fu forment iriés et s'escria moult durement : »Laissiés ester uos droits et uos canons; car toutes les lois que iou ay données seront auctorisables.« Lors commanda à Manassen qui iluec estoit presens, qu'il fesit sa complainte, oïans tous, de se eslection. Adont furent si esbahi li euesques et tout le clergiés de ce que li papes commandoit, que ne le poroie dire. Puis se leua Manassen, et commencha à dire que Messire Gauchiers n'estoit mie euesques selong droit, mais il meismes deuist estre euesques qui fu premiers eslis, et moult d'autres choses mist auant chilz Manassès. Et li papes argouoit moult l'euesque Gauchiers qu'il repondist tost à Manassen; et il moult sagement demanda un poi de respit.  Après un poi fist li euesques Gauchiers sa narration, comment Manassès fu eslieux contre droit sans l'assent du clergiet, et fu refusés de l'empereur, et fut excumenié à Laon en plain concile de euesques; mais il meismes fu esliux selong les droits de saincte eglise, et par le commun assent du clergiet, et confremés de l'empereur qui li donna la seignorie de la cité, et confremés aussi du pape par ses lettres, et sacrés et beneis de l'archeuesque de Rains; et de ce il l'appelloit en tesmoignage, car il estoit iluec presens. Lors se leua li archeuesques de Rains, et dist que c'estoit uerités; mais li papes nel crei. Après monstra li euesques Gauchiers les lettres de sa confremation saillées du pape meismes, et il tout denoia. Si que li papes ot oy aus deux les parties,  si commanda à rendre iugement et messire Gauchiers se cremi, si s'en parti deuant sentence rendue. Dont fist li papes rendre sentence par le consel d'aucuns euesques, ne mie de tous, et restauli Manassen euesque, et excumenia monsieur Gauchier, sans ammonester si que faire ne deubt .

7. Puis reuint messire Gauchiers à se eglise, et la pourcessions uint contre lui, et le uoloit recepuoir à grant honneur; mais pour ce qu'il estoit tristes et dolans et en grand tribulation, si leur deffendi à faire ioie, et lendemain manda tous ses amis, et leur conta ce que fait estoit el concile à Clermont. Quant se oy li clergiés et li peules, si furent moult tourblé, et hairent le pape durement, et consillierent à leur euesques qu'il ne obeeist plus au pape, s'il ne  rendoit Arras à la cite de Cambray, et ot aussi consel que il ne cessast mie de faire office d'euesque; mais puis li tourna à contraire.

8. Après ces coses Foukes li uisdame, de cui deseure auons dit, et Amouris que li euesques mist hors de prison, et moult d'aultres li plus grant de la cité, prisent à haïr leur euesque et recepuoient lettres et messages de Manassen; et il leur promettoit or, argent, uilles et possessions, mais qu'il s'acordaissent à lui et lui manderent par lettres qu'il fust contre yaulx à Auesnes en Haynau à parlement; et il si fu, et leur donna moult de grans dons, et il le rechuprent à seigneur et à euesque, et releuerent de lui leur terres et leur fiefs.  Puis consilierent à Manassen qu'il alast à l'archeuesque de Rains, et messist en ban l'eglise de Cambray et tout le païs, et ainsi fu fait pour accroistre le confusion l'euesque Gauchier.

9. En cel tamps trespassa de cest siecle Rainaus archeuesque de Rains . Si fu après archeuesques Manassès, oncle de celui de Manassen de cui nous disons, et pour ce qu'il trouua l'eglise et le païs en ban, si li tint aussi: dont furent moult esioi tout li anemi monsieur Gauchier. Mais après ce fisent-il merueilles. Car il n'eslongierent pas l'euesque, ains buuoient et mangeoient o lui, et li donnoient conseil de ses besongnes, et en derrere le traïssoient, et ne se targoient de faire mal à l'euesque, fors que pour le menue gent qui moult  amoient l'euesque, pour ce qu'il estoit doulx et piulx, et touiours ama et quist pais; et li grant le haioient pour ce qu'il uouloient les poures fouler, et li euesques les deffensoit

10. A icel tamps auint à l'euesque grans aduersités, car il fut excumenié de Romme et de Reims; et quand li clerch uirent que li grant del païs l'assaloient ainsi, si eleuerent aussi contre leur euesque, et auint adont que li archeuesque de Rains leur menda par ses lettres qu'il laissassent le canter et le seruice de Dieu, s'il ne recepuoient Manassen à euesque et li faisoient obedience; et chil tantost cesserent. Quand ce oy li euesques Gauchiers, si fu moult esmeruilliés et parla moult douchement à ses cannones, et dist qu'il uoloit faire par leur consel si  que par ses boins fiulx et ses boins amis, mais qu'il uolsissent à lui obeir et reprendre le chanter; et il repondirent en grand desdaing que rien n'en feroient. Puis furent-il si tourblé par ire, qu'il prisent les corps sains és eglises, et uoloient les saintuaires porter hors du païs. Si comme il en aloient o toutes les reliques, si monstra dieux grant miracle, car si très grans habundance de pleue et si grans horreurs de uens chaï sur eulx, que mouuoir ne se porent. Dont coururent après yaulx cheualier et sergant de l'euesque. Si que li clerch les uirent, si furent moult esbahi, et li clerch s'en coururent forment, et laissierent les reliques, et li sergant les raporterent és eglises à grant honneur.

11. Entre ces coses se dolu moult li euesques des  aduersaires qui se canonne li faisoient, et il s'assamblerent en l'eglise S. Gery, et furent iluec aussi que en lieu de refuge. Adont leur manda li euesques moult humblement, et les ammonesta par trois fois moult douchement, qu'ils ne creissent pas maluais consel, mais demoraissent en la cité, seruissent Dieu et à lui, si qu'il deuoient en bonne foy, et obeissent; et chil riens n'en fisent, ains prierent à l'euesques qu'il leur ottriast qu'il peuissent issir de la cité sauf leurs corps et leur auoir. Et li euesques leur repondi moult debonnairement qu'il uoloit qu'il fuissent asseur où qu'il demouraissent . Lors alerent li canonne à l'archeuesque de Rains Manassen, dire que s'il uoloit beneir Manassen  et sacrer à l'euesque, il lui feroient aubedience et guerpiroient l'euesque Gauchier; et ainsi fu fait.

12. Quand Manassès fut beneis euesques, si crust grant paine à l'euesque Gauchier; mais nequedent pas ne s'effraya, ains s'efforcha de lui plus exerciter en bonnes euures. Car entre ces grans tribulations il fist assailir le castiel d'Oisi qui estoit très fors de murs, de tours et fossés, et dedans manoit uns uaillans cheualiers qui ot nom Gossuins, cousins à l'euesques et lieges homs; et pour ce que li castiaulx estoit au domage de tout son païs, il n'espargna pas son cousin, ains sist tant deuant le castiel, qu'il l'afama et prist par force. Puis fist tout abatre et arraser à terre, pour le desirier qu'il auoit de ses gens en pais, et chiaulx qu'il trouua dedens sauua  la uie pour Dieu. Puis assist un autre castiel qui ot nom Busegnies, et le prist par forche. Puis assist un aultre qui ot nom Boussies, ot le prist aussi. Puist prist-il par forche aultres castiaux, cases, maisons, et tout ce qu'il ueoit qui gesnoit à son païs. De ces coses deseure dictes fu li euesques moult amés et durement prisiés des grans et des petis, et de ce qu'il tint ses subgis si bien en pais, fu il moult commendés, meismes de chiaulx qui le haioient.

13. Après ces coses prist li euesques Gauchiers uengance des canonnes qui estoient alet à Rains pour lui deposer. Car il leur toli leurs prouendes et leurs possessions, et les donna as clercs qui en s'eglise demouroient. Puis les fist li euesques chanter et faire le seruice de Dieu moult deuotement, et  il meismes les uisetoit souuent et les incitoit de bien faire, et multiplioit leurs biens temporeulx, si que il leur donna quatre auteulx, l'auteil de Cantaing, celui de Riewe, celui de Wambais, celui de Wethie, et moult d'aultres biaus dons. Ainsi fu li euesques Gauchiers o ses clercs un poi de tamps en paix et en soulas, si que le oïrent li canonne qui estoient alet à Rains, et ueoient qu'il auoient laissiet leur eglise trop folement, et chil qui estoient demoret croissoient espirituellement et temporalement; si se repentirent forment que pour Manassen auoient guerpi le boin euesque Gauchier. Lors orent conscl qu'il uenroient à lui et querroient misericorde---car il le sçauoient douch et piu---et qu'il leur laissast  repairier à leur eglise; et il le fist moult benignement, et leur rendi leurs prouuendes et leurs dignités tout entièrement si que deuant auoient heu, et moult leur pria qu'il seruissent Dieu deuotement. Puis li iurerent-il feuté de nouuiel, et il leur pardonna tous mautalens, et les ama pour Dieu, qui commande en Escripture qu'on doit amer ses anemis.

14. Adont obeïrent li canonne à leur euesque un poi de tamps, et le seruirent par amour fainte. Mais ne passa mie uns ans qu'il brisierent toute la feuté qu'il li auoient deuant iurée, et par le incitement du diable fu entre yaulx grans discorde semée. Car li clergiés et tous li peules rebelerent contre lui, et uinrent ainsi que d'une uolente en sa presence et li disent: Sire Gauchier, nos sires, uous estes rebelles  a l'eglise de Romme et à cele de Rains. Si ne uoulons plus souffrir de uous, mais alés tost querre reconciliation et pooir de faire office de euesque, ou se ce non, iamais ne repairiés. Quand ce oy li euesques, si fu moult esbahis et se cremi de la mort. Dont leur pria moult humblement respit; car il desiroit à estre hors de leurs mains, et la merchi Dieu il li ottryerent.  Puis ala dedens trois iours à l'empereur d'Allemagne Henri, et li racompta tout ce qui fait estoit, et moult li pria qu'il li fesist pais de si grans iniures. Dont le retint li empereres o lui grant tamps.

15. Endementiers que li euesque Gauchiers estoit iluec, si s'assembla li clergiés et tout li peules, et rechuprent Manassen à euesque contre les droits de  l'euesquiet et de l'empereur. Si que Manassès fu rechups dedans la cité, si se tint comme euesques, et tint senne, et fit ordenes, et demoura iluec par trois mois, et toli les benefices à ceulx qui estoient de la partie l'euesque Gauchiers, et les donna à ses amis. Ainsi que ce fu fait, si uint la nouuelle que li euesques Gauchiers repairoit de court o lui grans princes de par l'empereur. Quand ce oy Manassès, si fui hors de la cité, et li euesques Gauchiers y entra, et li prince l'empereur aussi, qui estoient uenu pour sçauoir liquel estoient obeissant à l'euesque et liquel non. Dont, commanderent li prince de par l'empereur, oïant tout le peule, que tout obeissent à l'euesque Gauchier, et qui ne le feroit, il seroit anemis à l'empereur. Dont s'en partirent li aucuns des clers,  li aultres remesent. Lors demanda li euesques à ceulx qui demorerent leur foi et leur serment, et qu'il li feissent hommage, et il si fisent tout et clerch et lay sans contredit, en la presence des princes l'empereur. Mais ie prise poi telle feuté, car en derrere ils font tout le contraire.

16.  Par icel tamps Robers quens de Flandres, pour ce qu'il uit si grand dissention entre le clergiet et le peule, si saisi la terre de Cambresis, iasoit ce que ce fust contre les droits de l'empereur. Car li archeuesques de Rains Manassès li auoit mandet par lettres qu'il destruisit Cambrai et confondist cheux de la partie l'euesque Gauchier, aussi com se il fuissent païen. Puis ces lettres ueues, uint li quens Robers en Cambresis à grant ost, et  pilla le païs et fist grans arsis, si que la terre demora sans ahaniers et furent uuit de beufs, de uaches et d'aultre bestialle, et s'enfuirent homs, femmes, grant et petit, et mendioient par diuerses terres. Puis fist-il fremier un castiel, pour le cité plus appresser, à une uille qui ot nom Marcoing, sul la riuiere de l'Escaut à deux miles près de la cité. Ainsi leur tolli leur issue, et pais, pain, char, uin, sel, buche et tous aultres fruits de terre. Quand uirent li bourgois qu'il estoient en si grant tribulation, et qu'il n'auoient nul secours de par l'empereur, si uinrent à leur euesques, et disent qu'il ne poroient la cité garder, ne contrester al comte de Flandres, s'il n'auoient aide. Lors enuoia li euesques à l'empereur,  et fist sa complainte en grant doleur de cuer, et li prioit pour Dieu secours; et li empereres le fist uolentiers. Car il y enuoia le comte de Louuaing o 200 cheualiers et l'euesque de Liege o 300, et li manda qu'il meismes uenroit et li feroit pais du comte Robert. Ainsi fu fait, car li quens laissa le païs en pais par un poi de tamps, et li cheualier deuant dit r'alerent en leur païs.

17. Si comme il furent repairiet en leur terre, si se cremirent moult li bourgois. Car la cité yert poure et poi y ot de gens d'armes et deffensables, et molt doubtoient le reuenir du comte. Dont parlerent une fois ensamble et disent: Pourquoi souffrons nous si longhe mort, recepuons le comte à seigneur, et ainsi ayons repos. Lors disent à l'euesque Gaueliier  qu'il leur laissast faire commugne et coniuration ensamble pour son profit meismes; car aulirement il ne pouoient la cité et yaux meismes deffendre. Quand li euesque oy che, si se dolu trop duremeni, nequedent pour ce que la cités euist plus grant aide, il le souffri. Lors iurerent ainsi: Nous bourgois de Cambray iurons tout ensamble par Dieu et par ses saints, et promettons par nos foy, et confremons par chartre, que nous garderons monsieur Gauchier notre euesque feuement de sa uie, de se honneur, de ses membres, tant qu'il sera à la court l'empereur Henri et son fil et ses successeurs, ainsi que li euesques de l'empire iugeront. Et si iurons par nos crestiennetet, que ia ne lui faurons, et ne recepuerons abbet, moisne, clerch, lai, qui soit contre lui, et que nous li garderons  ses droits selonc les lois et les costumes des euesques deuant lui. Moult d'aultres coses ilz iurerent, puis aidierent leur euesque fiaulment et garderent le pays à leur pooir; car il auoient grant esperance de la uenue l'empereur.

18.  Adont uint li empereres Henris en ces parties à très grant ost, et entra en la terre le comte à grand forche, si que li quens ne pot à lui contrester et ne deubt; car il étoit ses homs lieges, et par fol consel auoit-il empris sur lui et sur son empire. Ainsi comme li empereres cheuauchoit o sa grant ost, si n'y remanoit castiau ne fortreche qui ne fust prise par forche ou par paour, et abatut à terre, si que cinq en y ot ainsi destruis, li premiers fu Marcoing, l'autre Paluel, le tierch Ynchi,  le quart l'Escluse et le cinquieme Bouchaing. Mais le castieau de l'Escluse fu pris par forche d'assault et par fu, et y ot occis plusieurs de la gent le comte. Adont ot li empereres grant desirier d'aler auant en la terre le comte, mais il ne pot; car il faisoit un fort hyuier de plueues, de uens, de gresil, et la terre était si fresque, que le grand ost n'y pooit cheuauchier. Dont repaira li emperrees par Cambray puis cette uictoire, et conforta moult les citains. Puis r'ala en son païs, et fist iurer tous gens de l'ost qu'il reuenroient à l'estet sur la terre de Flandres. Dont prist li empereres très efforchiement soi appariller à reuenir en Flandres; si fist faire moult grandes nefs, car il proposait à assalir Flandres par mer et par terre.

 19.  Mais ce ne pooient pas attendre chil de Cambray qui estoient en grant griefté; car li empereres les auoit laissiés sans aide, et il auoit le comte trop blechiet, et pour ce se doubtoient li bourgois qu'il ne uenist soudainement et destruisist la cité, et par un poi qu'il n'auint ainsi. Car li quens uint par nuit à grant gent armée, et entra en la cité aceiée et y bouta le feu, de quoi li bourgois furent trop esbahi, si que nes ils ne se misent à deffense. Lors y fist Dieux grans miracles par les merites saint Gery; car chil de l'ost cachierent meismes li uns l'autre hors de la cité, ainsi s'en partirent et laissierent les bourgois en pais. Quand ce uirent li bourgois, si rendirent grant graces à Dieu et au  saint. Après ces coses ne furent mie li bourgois bien asseur, si manderent au comte Robert qu'il euist pitié d'iaulx et leur donnast trieuues et respit d'essi à la uenue de l'empereur; et s'il ne reuenoit et les secouroit, si comme il ot conuent, il li baillieront la cité et la seignourie, et obeiront à lui, et deuenront si homme feal. Tout che ottria li quens uolentiers; et leur donna trieuues d'essi à la natiuité Notre Dame en Septembre. Et pour ce que ce fust cose estable, fu donnée fiance par leur fois d'une part et d'aultre. Lors espera li quens qu'en brif tamps la cité fust soie, mais ne fu pas ainsi; car assés tost après il oy dire que li empereres repairoit uers Flandres à très grant effort. Dont se cremi moult qu'il ne fust deshiretés, et demanda  consel as plus grans de Flandres qu'il poroit faire, et chil li respondirent que ainsi qu'il auoit empris sour l'empire, il auoit par ce l'empereur forment tourblé, ainsi desoremais il requesist sa grace et sa misericorde, et li fesiste amende et satisfaction. Lors creï li quens leur consel, et uint à Liege où li empereres estoit, o lui dux, princes, comtes et euesques, et fu iluec la pais faite à grant ioie; et fist li quens hommaige à l'empereur, et iura feute à lui et à son regne, et dist, oyant tous, que doreenauant il honerera l'euesque de Cambray Gauchier, et le soubstenra contre tous à son pooir, et commandera que on li donist toutes les rentes de l'euesquiet. Dont furent à l'empereur rendu li prisonnier qui estoient pris de sa partie, et au comte aussi li sien,  et li euesques rendi aussi chiaulx qu'il ot pris, et ainsi fu bonne pais partout, et promist li quens grant aide à la cité de Cambray.

20. Ainsi comme li euesques Gauchiers estoit en grant tranquilité, et moult estoit amés de ses subgis, si en orent enuie si anemi et rebellerent contre lui, et li disent par dures parolles qui n'estoit mie obediens à l'eglise de Rains, si qu'il deuoit, et uoloient recepuoir des canones qui estoient alet encontre lui à Rains; et il leur deffendi tantost qu'il n'en recheussent nul; car il estoient anemi à l'euesquiet et à tout l'empire. Puis celle deffense si se parti li euesques de Cambray; car il uoloit esprouuer que li peules feroit: et il tantost aussi comme par conspiration manderent à  l'archeuesque de Rains qu'il fesist reuenir les canonnes à Cambray, encore fust ce contre la uolenté l'euesque, et manderent aussi qu'il enuoiache de par lui aucun qui absoile la cité de la sentence, de quoi elle estoit en ban . Ainsi fu fait. Car li archeuesques meismes uint à Cambray o lui l'euesque de Laon et l'euesque de Theruwane, et assemblerent le clergiet et le peule à l'entrée de la uille. Che fu fait l'an de l'incarnation nostre Seigneur 1103, le uigile S. Matthieu. Puis entra en la cité, et reconcilia eglises, auteulx, et fist li clergiet, et le peule par foi et par serment enconuenenchier qu'il seroit obedient à l'eglise de Rains. Puis excumenia l'euesque Gauchier, et ne le tenoit  pas pour euesque, ains haoit tous ceulx qui li aidoient, et commanda que prestre, diacre, sous-diacre et tous li aultrez clergiés qui estoient de la cité monsieur Gauchier, laissassent le chanter. Dont repaira li peules et li archeuesques à Rains, et nequedent demorerent li canonne qu'il auoit fait faire reuenir à Cambray, pour lesquels li lai estoient pariure.

21.  Endementiers estoit li euesque Gauchiers à un castiel qu'il ot fait faire, qui ot nom Estruen; si fu ses refuges iluec par moult de tamps, et li cheualier del païs, li franc et li uilain obeissoient à lui si comme à leur propre seigneur. Quand ce uirent si mal anemi qu'il estoit si honnerés de grans et de petits, si penserent par quel art  il le peuissent cachier hors de ce castiel. Lors prisent Godefroi fil Ansiel deseure nommet, et fisent leur seigneur, et l'esleuerent si que deffenseur de la cité. Puis li ottrierent qu'il recheuist les rentes de l'euesquiet, et tenist cheualiers à ses saudes, et gardast le païs et contrainsist l'euesque Gauchier qu'il ne leur peuist greuer. Dont s'aloia à celui Godefroi par sa foi en celle male besogne messire Hue de Inchi, et li fist hommage, et li requist le castellerie, et chiulx Godefrois li ottria, nequedent l'auait il perdue par iugement el temps l'euesque Gerard le second. De cel don fu grans ammiration par tout le peule. Puis assemble chil Godefrois très tout le peule de la cité, et assali le castiel  d'Estruen, et le prist par force et l'arasa à terre. Ainsi escachierent leur euesque de son hebergage; mais li bourgois dou castiel en Cambresis le rechurent à grant honneur. Ainsi fu la terre de Cambresis par longtamps griefment tourblée par celuy Godefroy; et li euesques Gauchiers fist sa complainte à l'empereur et au comte de Flandres, qui en furent moult iriet, et manechoient forment a pugnir Godefroy; et il s'en repenty de ce qu'il auoit empris sur l'empire, et creï consel de preudhommes, et ramena l'euesque en sa cité, et le remist à honneur en sa maison. De quoi li clergiés et li peules moult s'en dolurent, mais contredire ne l'osoient. Adont s'efforcha li euesques Gauchiers moult de se faire amer de ses subgis, et toute la  doucheur que pars doit auoir à fil, il leur monstroit par eures.

22.  En icel tamps uint à Cambray qui aporta bonnes nouuelles. Car li euesques de Soissons estoit trespassé de cest siecle, et li papes auoit fait Manassen iluec euesques, dont furent moult esioi li ami monsieur Gauchier. Lors enuoya li euesques Gauchiers à Manassen archeuesques de Rains un moult uaillant archidiacre qui ot nom Ansiaux, et prioit li euesques moult humblement misericorde, et qu'il euist pitié de lui, et li pardonnast ses meffaits. Quand ce oy li archeuesques Manassès, si fu trop forment iriés, et respondi cruelment à Ansiel, et dist: Pour ce que tu m'aportes telz nouuelles, ie te excumenie, et pour ce que  tu oses parler deuant moy du fil antechrist. Dont fu chilz Ansiaulx trop espentés, et requist moult humblement absolution, et se cremit que iamais ne puisse repairier. Adont fut renouuellée la haine et la contention sur l'eglise de Cambray, si qu'elle auoit estet au concile à Clermont. Puis commanda li archeuesques qu'il esluissent autre euesque à Cambray sur monsieur Gauchier. Pour ces coses alerent à consel li canonne de Cambray à Rains, et disent à l'archeuesque: Biaux doulx peres, pour l'amour Iesu Christ, ne nous constraigniés pas à eslire aultre euesque. Car li nostres est preudons, sages et discrets; si nous aime que boins peres, soubstient, nourist, et par nous il uous prie merchi, et se uous ne li faites pardon, il nous semble que c'est  iniure. Car la loi diuine dist: »Qui merchi prie, merchi doit auoir.« Lors ne fist riens li archeuesques à la requeste des canonnes, ains respondi qu'il estoit moult liés de ce qu'il les tenoit en sa presence, et les ammonesta que il tantost esluissent euesque. Adont li aucun, qui orent plus sain consel pour ces oppressions, appellerent à Romme: li aucun, qui uoloient auoir le faueur l'archeuesque, demorerent iluec, et esluirent l'abbet de S. Martin de Tournay qui ot nom Oedes, et fu sacrés au tierche iour, et li fisent chil canonne feuté . De cette cose fu trop li peule esmerueilles. Dont ala li eslius à Tournay, et fist ordenes iluec et tint senne. Puis uint à Inchy, et demoura iluec par deux ans, et le seruoient et honneroient chil du  pays entour; car fust à tort ou à droit, il estoit euesques. Et puisque li archeuesques l'auoit beniet, chil du païs ne l'osoient contredire.

23.  Or dirons de monsieur Gauchier qui souffroit si grans aduersités en très grant patience, et point ne s'en uengoit, ains atendoit la iustice notre Seigneur. A le parfin quand il uit qu'il estoit agreués de si grans oppressions, si laissa la terre de Cambresis, et ala à l'euesques de Liege qui ot nom Obiers, et chilz le rechups à grand honneur, et le retint courtoisement o lui par grans tamps, et l'amoit et honneroit durement.

24.  En icel temps auint que li empereres Henris donna à Robert comte de Flandres la cité  de Cambray, et qu'il le tenist de lui à sa uie; et chilz si fist et rechupt les pourfis quant que li empereres uesqui. Adont amena li quens Robers dedens Cambray l'euesque Oedon, et le mist el palais, mais aultre benefice n'ot de toute l'euesquiet que l'ostel, et qu'il celebroit comme euesques. Après auint que li empereres Henris fu excumeniés, et ot moult de aduersités par le souffrance de Dieu. Car il estoit excumeniés, et ses filz qui ot nom Henris se leua contre lui, et li toli à la couronne de l'empire la lanche, le septre, le pooir et le glore del regne. Puis fu-il cachiés et reprouués de tous les princes, et ainsi mourut à Liege sans honneur de roy . Après ces coses tint Henris ses fiulx l'empire paisiblement; et messire Gauchiers ala à  lui et fist sa complainte du comte Robert de Flandres, comment il auoit tourblé son empire, saisi Cambray et mis ens l'esdit Oedon. Dont fu li empereres forment iriés pour les miseres l'euesques Gauchiers et pour les iniures le comte et l'esluit Oedon. Lors s'apparilla li empereres moult efforchiement pour uenir en Flandres, et y uint à très grant ost , et assist le castiel de Douay qui trop estoit fors de murs et de fossés. Adont furent chil de Flandres moult espenté, et li saudoyer que li quens auoit mis pour garder Cambray, se cremirent forment; si guerpirent la cité et s'enfuirent. Dont entra li quens dedans Douay, et garni et hourda moult deffensablement toutes les fortreches, et prioit à tous moult bonnement  qu'il se deffendissent uigheureusement. Au tierch iour après, li empereres fist un très grant assaut, et li quens merueilles bien se deffendi, si qu'il y ot plusieurs des cheualiers occis de la partie l'empereur, et ainsi laissierent l'assaut. Dont orent consel tout li grant prince de l'ost l'empereur ensamble; car il ueoient que riens ne profitoient et que pas ne prendroient le castiel, et li disent qu'il rechupst à amour le comte de Flandres, et il li feroit hommage et seruice par sa foi. Lors rechupt li empereres le comte de Flandres à homme, et furent bon amit ensamble, et li empereres li donna le castellerie de la cité et la uille du castiel en Cambresis seulement à un terme, desi à tant qu'il euist mis propre euesque à Cambray qui fust  en bonne pais.

25. Après ce uint li empereres à Cambray moult terriblement, mais deuant sa uenue s'enfui Oedes, et grans partie du clergiet et du peule qui se sentoient coupable. Dont s'enfuirent plusieurs femmes o leurs enfans as eglises et en tours, et les pucelles se reprouuoient quand elle uirent tant de cheualiers Alemans, Esclauons, Lotharyens, Saisnes. Adont rechuprent l'empereur à moult grand honneur li partie du clergiet qui pas n'estoit contraire à l'euesque Gauchier, et li euesques meismes estoit o l'empereur, et auoit moult s'amour et sa grace et de tout sa gent aussi, et estoit compains de sa table. Adont fist l'empereur cryer que tout li caseit et li  bourgois uenissent en sa presence: et il y uinrent moult émus; car il se cremoient de perdre la uie ou leur membres, et nequedent contredire ne l'osoient. Lors parla li empereres moult durement à yaulx, et forment les blastenga, et dist comment ils estoient si oset qu'il auoient fait tant de coses contre les droits de l'empire, coniurations, commugnes, nouuelles loys, et que plus est qu'il auoient rechupt nouuel euesque dedens la cité contre Dieu et contre la seignorie de l'empire. Quand il oïrent l'empereur ainsi parler, si furent trop espenté, et ne sçauoient qu'il peuissent respondre. Et pour ce qu'il se sentoient coupable, il se humilierent durement, et prierent à l'empereur merchi. Dont prist li boins euesques  Gauchiers moult benignement à pryer pour ses subgis, et chaï a piés le roy et disoit: Trez doulz empereur, ne destruisiés pas nos bourgois si cruelement et en si grant seuerité: car bien les poés corriger en plus grant doucheur. Dont prierent aussi li prince de l'ost o l'euesque, et disoient qu'il euist pitié de tant de larmes. Quand ce oy li empereres, si refranist un poi de se ire, et creï le consel de l'euesque et des princes, et ne les pugni mie si qu'il proposoit par righeur de iustice. Nequedent ne les espargna pas du tout; car il commanda tantost qu'il apportaissent en sa presence la charte del commugne qu'il orent faite, et chil si fisent; et li empereres tantost le deffist, et leur fist iurer deuant tous les princes que iamais aultre ne feroient. Ainsi fu  deffaite celle commugne, et leur fist l'empereur iurer feuté à luy par foi et par serment. Et pour ce qu'il les ot trouués poi estaules, muables et de legier corage, si dit qu'il donnaissent ostaiges, et feissent seurté que à tousiours demoureroient si fiable. Quand ce oïrent li bourgois, si furent trop iret, mais n'oserent contrester; ains deliurerent en ostage deuers l'empereur les fiulx des plus grans de la cite. Quand li rois les ot rechups, si ne les mist pas en prison; mais il les bailla à plusieurs de ses princes, et les fist bien garder par diuers lieux.

26. Après ces coses repaira li empereres en son païs , et messire Gauchiers ala o lui, et fu moult honnerés de lui et de ses princes. Dont reuinrent à Cambray li cannone qui s'en estoient fu  contre la uenue l'empereur. Mais li eslius Oedes ne por entrer, car li bourgois li uéerent l'entrée. Lors ala-il à son hostel à Inchi, et demora iluec .

27. En cel an  li empereres ot pourpos d'aler à Rome parler à l'apostolle Pascaut, si enuoia deuant solemnes messages, preudhommes et discrets, qui monstraissent au pape ses besognes; et messire Gauchiers y ala, et fu ainsi que chiulx d'iaulx tous maistres et kefs. Si comme il uinrent en la presence du pape, si dist messire Gauchiers la parolle, et monstra moult auenamment le querelle l'empereur: de quoi li papes moultes l'ama, et en ot grant reuerence, et le tint pour saige homme. Après le besongne l'empereur, fist messire Gauchier sa complainte  au pape pour soi-meismes, et li dist les grans griefs que li clergiés et li peuples li auoient fait, et comment il li auoient tolut le euesquiet de Cambray par tant de fois, pour ce qu'il tenait bien iustice et aidoit les petits qu'ils ne fuissent greuet des grans, les orguilleux il rappressoit, les rauisseurs si escachoit, les robeurs condampnoit; et pour ces coses li auaient il fait tant de persecutions, qu'il n'auoit estet en pais un iour en se euesquiet pour le malice de ses anemis. Quand li papes oy les grans miseres monsieur Gauchier, si l'en prist grans pitiés , et uolentiers l'euist restabli euesque, mais pour l'eslit Oedon le laissa qui encor uiuoit. Lors li fist li papes grans graces, et li ottria qu'il euist en  l'église de Cambray tous les benefices qu'il y ot onques, et aucuns benefices li donna de nouuiel, si qu'il fu canones, coustres, archediacres de Braibant, et le confrema li papes par chartres et par son séel; et pour ce qu'il ne se cremist de perdre ces dignités, il le baisa en signe d'amour, et manda à l'archeuesque de Rains par ses propres lettres qu'il le remesist en ses dignités d'ariere. Che fut fait l'an 1104.

[ 28. L'autre an après Geruaises fiulx Huon, le comte de Rethest, saisi l'eglise de Rains, et uolt estre archeuesques contre aucuns del clergiet. Car li archeuesques Manassès, de cui deseure auons dit, auoit laissiet sa croche et estoit deuenus canones rieulles en l'abbeie S. Denis à Rains  et iluec trespassa de cest siecle. En l'an après li papes Paschaus uint à Troies, et tint iluec grant concile; et condampna Geruaise qu'il n'estait pas dignes d'estre archeuesques, et confrema un qui ot nom Raous.---Li empereres Henris par deux ans après prist à moullier le fille le roy Henri d'Engleterre qui ot nom Mehaux, si n'auoit que 8 ans.---Une estoille apparut el mois de Iuin, qui ot nom chomete, et getoit ses rais par deuers meidi.---Bauduins, fils Robert comte de Flandres, prist à moullier le fille Alain comte de Bretaigne.---Robers quens, fiulx Robert le comte de Cassiel, morut et fut enfouis à Arras en le eglise S. uast. Si fu Bauduins ses fieulx quens après lui.]

29. En cel an  li empereres Henris ala à  Romme, et mena grant ost moult sagement par grant uisiuté; et encor euist-il iuré feuté au pape Paschal et as Rommains, nequedent il entra à Romme secretement, et prist le pape par sa force en l'eglise S. Pierre et les cardinaulx et aucuns euesques, car il lez assali en traïson, et les trouua despourueuement. Quand ce oïrent li Rommain, si prisent à combattre très efforchiement contre l'empereur, si que d'une part et d'aultre en y ot moult de occis. A la parfin li Rommain le cachierent par leur force hors de la cité, et il nequedent mena o lui le pape pris, et le tint en assés estroite garde par tout un quaresme. Puis la seconde domée après pasques fut faite boine pais et concorde entre le  pape et l'empereur, et chaï li empereres as piés du pape, et pria moult humblement absolution de ses pechiés, et le pape l'assaut. Puis uint à l'église S. Pierre, et iluec le couronna li papes de couronne d'empereur à grant léeche. Che fu fait l'an de grace 1111. Après li donna li pape pooir qu'il donnast les croches à tous les euesques esliux en son païs et en son empire, et pour ce que ce fust cose estable, il le confrema par priuileges. Puis dist li papes à l'empereur qu'il uoloit qu'il recheust à l'homme l'eslit Oedon, homme simple et preudomme, et qu'il l'amast et tenist cher, pour ce qu'il l'auoit confremé euesque. E li empereres moult s'esioi quand il uit que le pape li prioit, et moult desiroit à accomplir sa prière . Dont  repaira li empereres en son païs; et assés tost après il donna à Oedon l'euesquiet et les seigneuries de Cambray; et chilz li fist feuté, et puis l'enuoia li empereres o ses messages solemnés à Cambray, et ainsi fut rechups à grant reuerence.

30.  Quant ce oïrent li euesque de l'empire, li abbet, li religieus et tous ordenes du clergiet, que li papes auoit ottryet à l'empereur tel don, si se dolurent moult griefment; car bien leur sembloit que c'estoit contre Dieu. Lors alerent li aucun des euesque isnellement au pape, et parlerent à lui moult durement, et le reprisent aigrement de ce qu'il auoit fait telle pais à l'empereur et si malle conuenance pour paour de son corps, et disoient que telle conuenance ne faisoit pas à tenir. Ainsi  fu deffaite celle paction, et li boin euesque en la presence du pape derompirent le priuilege, et l'appielloient prauillege. Puis enorterent tant le pape que l'empereur fu excumeniés de toute sainte eglise. Dont conuint que li papes deposast tous les euesques qui auoient rechupt leur croches en tel tempore de l'empereur. Ainsi fu demis li euesques Oedes de l'euesquiet.

31. Après se assemblerent li cannone pour eslire euesque. Tout orent en memore les miseres, les paines, les trauaux, les domages qu'ils orent eus par les descordes de leur eslection. Si leur sembla que mieulx ne poroient auoir pais, que s'il rappelloient monsieur Gauchiers. Tos s'y assentirent; puis porterent la croche à l'empereur, et li empereres  uolentiers si assenti. En icel tamps demoroit monsieur Gauchiers en la cité de Tournay, et uiuoit iluec moult honnerablement. Lors li manda li empereres qu'il uenist à lui, et recheuist la seigneurie de Cambray de luy. Mais messire Gauchiers le refusa, pour ce qu'il sçauoit trop grant discorde entre le pape et l'empereur, et il se cremi de courechier le pape et de perdre sa grace, et il meismes se sentoit foibles et anchien, si que nulz ne le poroit inciter à ce qu'il fust mais euesques. Après ces coses uesqui messire Gauchiers par un poi de tamps; mais Dieux le fist uenganche de ses anemis: car il morurent tout ains qu'il morust. Dont rendi graces à Dieu, et dist: Loés soit Dieux de ce qu'il  m'a fait. Or ueul-ie uolentiers morir, puisque Dieu m'a de mes anemis uengiés. Puis ot-il bon consel, et ala à S. Nicolas dou Bos et se rendit iluec moisnes, et uesqui moult saintement, et fist grant penitance, et ainsi trespassa de cest siecle.---[ En icel tamps fu occis Gaudris euesques de Laon des bourgois de sa cité.

32. Or uous dirons comment li euesques Oedes fu eslius el tamps de la discorde deseure dite. A icel tamps que li papes Paschaus fist Manassès euesque de Soissons, qui deuant auoit estet eslis de Cambray par discorde, mais en la cité ne pot entrer; et l'archeuesque de Rains Manassés, qui ses oncles estoit, ot demis monsieur Gauchier pour son cousin faire euesque, mais ne pot à chief uenir  dont alerent à Rains li cannone de Cambray, quand il sorent que Manassès estoit euesques de Soissons, et uoloient monsieur Gauchier recepuoir à euesque, si que leur boin eslit, et l'archeuesque Manassès pour la haine qu'il ot à lui, le contredi, et leur commanda par obedience et sur excumeniement qu'il esluissent aultre; mais riens n'en fisent, ains appiellerent à Romme . Puis repairierent à Cambray, et aucun des canones qui demorerent renonchierent à monsieur Gauchier, et esluirent Oedon, abbet de S. Martin de Tournay . Si le sacra li archeuesques; mais ne fu pas rechups adont à Cambray, ains ala à Tournay, et demoura en l'esglise S. Martin par deux ans. Après uint Robers quens de Flandres à lui, et par le  consel d'aucuns du clergiet il l'amena à Cambray. Si uiuoit du sien propre, et ne mie des biens de l'euesquiet. Chilz Oedes fu uns hom bien lettrés, maistres de grant science, patiens, deboniaires, humbles à tous, plains de saintes meurs. Il honnoura moult clergiet et toutes ordenes. Il antoit sainte eglise par iour et par nuit, ainsi comme uns autres canones. Il acrut moult les possessions temporeles. Il paissoit ses subgis de saintes doctrines. En la fin li auint grans encombriers; car pour ce qu'il auoit rechupt la seignourie de Cambray de l'empereur qui estoit excumeniés, encor l'euist-il fait par simplece et sans malice, li papes le tint à grant excès, et en fut moult iriés pour la discorde qui estoit entre lui et l'empereur, et pour itant li manda li papes  par ses lettres qu'il cessast de gouuerner l'euesquiet, et li deffendi toutes droistures que euesques doit faire. Et li preudrons gisoit moult malades et prochains de la mort, quand la sentence du pape paruint à lui, et il obeï moult douchement à Dieu et au pape, et morut en sainte obedience, et fu enfouis en l'eglise d'Anchin. Ce fu l'an de grace 1113 .---[WATERL. En cel an el mois de May li soille et aucun arbre furent ars de fu qui uint du chiel, et n'orent point de fruit, et ancunes forres sechierent.---En l'an après Bauduins rois de Iherusalem, freres Godefroi de Bouillon, prist a moullier le femme le duc de Sezille Rogier qui mors estoit.---En cel an mourut li euesques d'Arras, Lambert.]

 33.  Après l'euesque Oedon fu esli euesques messire Bourchars par le commun assent du clergiet, l'an de grace 1114. Si fu homs simples, discret, honnestes, et prestres moult religieux. A cel tamps estoit pape à Rome Paschaus et empereres Henris le IIII, qui moult uolentiers s'assenti à celle eslection. En icel tamps auoit grant discorde entre le pape et l'empereur, et excumenioit li papes l'empereur et toutes ses euures; et s'aucuns euesques estoit eslis en l'empire et recepuoit regale et sa croce de l'empereur, li papes li uéoit son sacre et sa beneïchon. Pour lequel cose messire Bouchars encor fust-il eslit de Cambray et recheus de l'empereur et de la terre de Cambresis,  et li euissent fait fenté: nequedent il attendit deux ans, et doupta à requerre la confremation du pape, et son sacre de l'archeuesques de Rains. Lors se mist-il endementiers en orisons et en ueilles, et moult se exercitoit en boines euures, si que par sa grant humilité il ot grace du clergiet et du peule. Ainsi fu espandue loing la fame de sa conuersation, et paruint à Raoul archeuesque de Rains qui moult se tint en grant chierté, et le manda qu'il uenist à lui, et le rechupt moult reueremment, puis li carcha ses lettres, et l'enuoia au pape Pascaut en grant esperance d'empetrer ce qu'il queroit. Quand li pape oy le grand tesmoignage de l'archeuesques, si rechupt monsieur Bouchard moult benignement, et li fist grans graces, et uolentiers le confrema;  puis le renuoia à l'archeuesques pour benir, et il le sacra à Rains à moult grant reuerence et mois de Iulle. Puis reuint à Cambray, et fu rechups à moult grant léeche, et li archeuesques meismes le meist en la chaiere d'euesque moult honnerablement. Après ce qu'il fu du tout confremés, si fist un sermon moult deuotement as canonnes et à son clergiet, et les ammonesta douchement qu'ils seruisseut Dieu de cuer uray, et qu'ils gardaissent bien l'estat de sainte eglise, et sieuissent les fais des preudommes qui furent deuant yaulx, et moult d'autres parolles de bonne exortation si leur dist. Après parla et dist: Ie uous rench tous les droits que uous deués auoir en sainte eglise, et uous otri benignement toutes les boines coustumes que clergiés doit auoir anchiennement,  et le conferme qu'il soit gardés sur excumeniement; uous promech à traitier douchement et à amer comme boins peres, et les biens de sainte eglise croistre à mon pooir. Puis ala au palais comme euesques, si le trouua si wit de tous biens, qu'il n'ot de quoi uiure, ne si clerch, ne si cheualier, ne la maisnie, si qu'il affresist à euesque. Dont se mit moult efforchiement à requerre les possessions de l'euesquiet et rassembler ce qui estoit espars, ressartir ce qui estoit reû, racheter ce qui estoit uendut. Car li euesque deuant lui par legiereté ou par necessité auoient donné ou mis en gage uilles, bos, yauwes, terres ahanables et moult d'aultrez possessions, et li caseit et li cheualier de Cambresis les tenoient contre droit, et li boins euesques par l'aide de Dieu  les retrait à leuesquiet, et les molins et les tonlieus.

34.  Après s'efforcha moult li boins euesques de rauoir le castellerie de Cambray et le castiel en Cambresis; car li empereres Henris li tiers auoit donné iadis au comte de Flandres Robert le second la castellerie de Cambray et le don du castiel en Cambresis, pour itant que li quens gardast diliganment et soubtenist loyaument les euesques, quand li empereres les enuoyeroit à Cambray, et pour ce qu'ils gardast fiablement le partie du royaume qui appartient à son empire. Ensi tint li quens Robers par long tamps en sa main  le castiel en Cambresis, et Hues d'Oisi, fiulz le castellain Huon, rechiut le castellerie du comte, et l'en fist hommage, et li iura à garder feuté. Pour ces coses deseure dites uenoit li quens maintes fois à Cambray, et leur aidoit en leurs nécessités. Après un poi de tamps ala li quens à un tournoiement à Miaulx, e fu iluec estains entre la cheualerie. Après lui fu quens de Flandres Bauduins ses fiulx, et tint la terre ainsi comme ses peres l'ot tenue, et pour ce uolt il tenir le castiel en Cambresis, et Hues deuant dit rechupt le castellerie de lui, et li iura feutet; et pour ce que ces coses deseure dites estoient faites contre Dieu et contre l'eglise Notre Dame de Cambray, li euesques Bouchars excumenia le comte Bauduin, et cascun iour faisoit faire grant complainte  et proclamation à cloque sonnant deuant corpus Domini pour l'iniure du comte. Après un poi de tamps auint que li quens deuant dis ala en Normendie à moult grant ost, et fu en bataille griefment naurés el chief, si que oncques n'en pot auoir garison. Mais Dieux, qui est misericords, li presta espace de uie tant qu'il ot grant repentance et fist humblement sa confession. Quand li euesques Bouchars oy que nulz ne auoit esperance de la uie le comte, si enuoya ses messages à lui, et li pria moult humblement qu'il rendist à s'eglise le castiel en Cambresis et le castellerie de Cambray, et pour le absolution et la remission de ses pechiés il ne souffrist mie que chil qui seroit quens après lui les tenist à tort. Quand ce oy li quens, si rechupt les  messages l'euesque moult benignement, et fu moult contris et repentans de urai cuer, et pour la paour qu'il ot de Dieu et del iugement, il clama quitte l'euesques l'une et l'autre possession, et ainsi li rendi le castiel et le castellerie. Puis le absolst li euesques moult deuotement, et ainsi trespassa de cest siecle en uraie penitance et en parfaite deuotion, l'an de grace 1118.

35. Après le comte Bauduin fu quens de Flandres uns siens cousins qui ot nom Charles, fiulx le roy de Dannemarche, homs puissans et très sages. Si uolt tenir toute la terre ainsi comme cil deuant lui l'auoient tenue, et pour chou il rappiella le don que li quens Bauduins à sa mort auoit fait à l'euesque Bouchard de le castellerie de Cambray et appela  Huon d'Oisi, et li rendi le castellerie, et chils Hues le rechupt de lui en fief, et l'en fist hommage et feuté. De che se dolu moult li euesque, et uint au conte Charle en grant humilité et moult s'efforcha d'acquerre sa grace, et supplioit deuotement par ses amis que li quens li uolsist rendre le castellerie. Mais de ce ne uolt li quens oïr. Nequedent par proiere de ses amis et pour 200 mars que li euesques li bailla, et li rendi le castiel en Cambresis, par telle condition que li quens y eust son repair aussi comme li euesques, et fust illuec ses refuges quand lui plairoit.

36. Après ces coses prist li euesques à demander consel à ses amis qu'il poroit faire de le castellerie  qui ainsi li estoit tolue. Lors ot consel qu'il ammonestast le castellain Huon qu'il recheuist et tenist le castellerie de lui, ainsi que si predecesseur auoient tenu des euesques de Cambray; mais chilz le refusa, et li euesque tantost le excumenia et mist toute sa terre en ban: dont fu li castellains trop iriés et hai l'euesque de haine mortel.  Lors fist li castellains fremer un castiel à Crieueceur, car il desiroit à destruire l'euesque et sa cité. Puis entra el castiel o moult de cheualiers et plentet de ses hommes, et ainsi roboit le païs, ardoit uilles, prendoit ahaniers, occioit pluisieurs, et si toloit la uitaille à ceux qui le portoient en la cité, bled, uin, char, poissons, buche et aultres fruits. Ainsi fist-il à l'euesque par longtamps tout  les maulx qu'il pot. Quand ce uit li euesque, si ne pot plus souffrir, si assembla isnellement cheualiers et grans gens d'armes, et ala moult efforchiement à Oisi, pour ce que li castellains iluec plus se fioit, et prisent la uille dehors la frimieté, et misent tout à fu. Puis arsent uilles et gasterent le païs entour. Lendemain alerent à Crieueceur à grant uertu, et assalirent la uille très aigrement et la prisent, et fu arse dessi au castiel. Quand ce uit li castellains, si recognut sa coupe, et dist que à boin droit auoit tant à souffrir, pour ce qu'il auoit guerroiet son seigneur droiturier, et auoit fait si grans maux à sainte eglise et as poures. Lors se repenti durement, et enuoia messages à l'esuesques et pria moult humblement, et li offri à faire hommage et iurer boine  feuté, s'il le pouoit impetrer de son seigneur le comte Charle. Quand ce oy li euesques, si fu moult esioïs; car il desiroit pais.  Lors absolst le castellain par telle condition qu'il remetteroit le castiel de Crieuaceur en tel fourme et en tel maniere que la uille auoit esté anchiennement, et que dès ore mais le castiel il ne referoit sans l'assent de l'euesque et des bourgois de Cambray. Puis li iura Hues feuté, et ainsi furent boin amy ensamble.

37.  A icel tamps ot un bourgois à Cambray qui ot nom Wirembauz, d'onneste parage, remplis de boines meurs; si estoit moult amés de toute la cité, et prist à moullier le fille d'un prudhomme, et uesquirent ensamble par longtamps  moult loyaulment en mariage, et engenrerent enfans qu'il nourirent en timeur de Dieu. Si estoient li enfant auenant et moult amable. Chilz preudons deuant dis et sa femme ooient souuent la parole de Dieu. Si orent uolenté de laissier le sieucle pour l'amour de Dieu, et uerent chaasté en le main l'euesque Bouchard, et departirent ainsi leur mariage pour seruir Dieu plus deuotement. Puis rendi li peres deux de ses filz en l'abeie saint Aubert, et leur donna bieaux dons, le tierch fil en l'abbeie de S. Sepulcre, et y donna grans possessions; sa fille rendi à Rains où il donna 12 besans d'or et plusieurs aultres dons; si que chilz Wirembaux et sa femme et ses enfans mis par abbeies, si se mist efforchiement à faire euures de misericorde. En icel tamps  ot un passage cruel, fel et destroit, à Cambray à le porte de Selles qui est d'en costé le castiel, et le tenoit de l'euesque en fief uns cheualiers qui ot nom messire Foucars. Cilz passage estoit si griefs, que nulx ne pooit iluec passer, s'il ne donnoit grans deniers. Lors ueisiés iluec souuent plourer les poures; car s'il n'auoient l'argent prest, li sergant du passage qui estoient trop felon, leur toloient cape ou mantiel, ou cotte, ou bresce qu'il menoient au markiet, ou aultres gages.  Quant li boins Wirembaus uit les larmes, les douleurs des angoinsses que soubstenoient iluec li poure, si donna tant de son auoir à l'euesque et au cheualier deseure dit, qu'il rachata cel passage et l'enfranki à tous iours, et le confrema li euesques Bouchars par priuilege, et li  bourgois donna iluec de son heritage grant partie pour faire les pons. Puis conuerti Wirembaus s'entention à l'hospital des poures de saint Iulien, qui est d'en costé l'eglise S. Croix; car li bien de celle maison estoient alet à perdition par male pourueanche. Et li preudons y donna tant de ses possessions, qu'il remist la maison en boin estat, et fist faire grans édifices et pluisieurs lis pour couchier poures, et il meismes menistra iluec par longtamps as malades moult deuotement, et uesqui saintement et ainsi trespassa de cest siecle.

38. En icel tamps estoit li boins euesques Bouchars en grant transquillité, et sa terre en bonne pais. Mais en brief tamps rebella contre lui un cheualier qui ot nom Gerars, et gasta cruelment le païs  de Cambresis, et arst uilles et maisons iusques au castiel en Cambresis, et destruist et arasa tout. Li cheualier aussi d'Ostreuant uenoient souuent et gastoient aussi Cambresis. Dont fu li euesques et sa gent trop esbahi, et pour ce qu'il ne pooient contrester à leurs anemis, il prierent au comte de Flandres Charlon qu'il recheuist la seignouire de Cambray, et aussi les tensast contre leurs anemis: et il si fist, et si assenti li empereres Henris et l'en donna le don; de laquelle cose il olt moult grant ioie à Cambray. Dont uint li quens à Cambray par maintes fois, et prist grant uengance de ses anemis, et les tint en grant pais. Ce fu l'an de grace 1122. [ Après un poi de tamps auint à  Cambray grans encombriers; car li quens Charles par cui si grans pais estoit al pays, fu occis à Bruges en l'église S. Donasse el tamps de quaresme, le sexte None de March, et deux de ses princes o lui.] Si l'ochirent si homme meismes, si qu'il oroit deuant l'autel et ooit messe et auoit fait offrande à le main du prestre, et fu l'an 1127.  Quand certaine nouuelle uint de la mort le comte, si uint le castellain Hues deseure dis à l'euesque Bouchard, et recognut qu'il estoit ses sires lieges, et rechup de lui le castellerie de Cambray, si que drois estoit, et li fist hommage et feuté, et li iura boine pais, et en donna hostaiges.

[39.  Après ce uesqui li euesques Bourchars par long tamps, et se exercita moult en  bonnes euures, et trespassa de cest siecle le tierche Nonne de Ienuier l'an de grace 1130.---En cel tamps la maladie du fu qui uient de Dieu, fu moult griefs à Chartres, à Paris, à Soissons, à Cambray, à Arras et par moult d'aultres lieux. Mais par la uertu de la glorieuse uierge Marie et sa douce priere il fu merueilleusement estains.---Li empereres Henris morut, puis fu eslis Lothaire dux des Saines, qui fu saiges homs.---En le uille d'Alost fu occis li quens Guillaumes, homs preux as armes, et ne mie preux de bonnes meurs. Si fu quens après lui Thieris fiulx le dux d'Ausai, cousins au comte Robert.---Philippes fiulx le roi de France Leis fu sacrés à Rains el iour de pasques en la presence son pere et sa mere.---La cité de Cambray fu arse le 11. Kal. d'Aoust,  et la cité d'Arras fu aussi arse le 18. Kal. d'Ottembre. En cel an fu grans mortoilles de biestes.---Li papes Innocens uint à Cambray, canta messe en l'eglise S. Aubert le lundi après le seconde domée de quaresme. Foulkes li quens d'Ango fu rois de Iherusalem.---L'eglise de S. Richier en Pontieu fu arse, et tous li castiaux et plusieurs gens aueuc.]

40.  Après la mort l'euesque Bouchard uint li pape Innocens à Cambray, o lui moult de cardinaulx et moult d'euesques de France. Puis ala à l'empereur d'Alemaigne Lothaire, qui fu moult gentiulx homs et preux en armes, et moult Dieu honnera. Lors fist assembler li pape un concile à Liége en la presence l'empereur , et li empereres rechupt le pape à très grant reuerence.  Huec fu faite pais et concorde entre sainte Eglise et l'Empire, et moult d'aultres saintes besoignes furent iluec ordennées. Puis noncha li empereres au pape qu'il n'auoit point d'euesque à Cambray, et li pria qu'il uolsist donner l'euesquié à un sien clerch qui ot nom Liethars. Quand ce oy li papes, si se cremi du faire; car pas ne sçauoit s'il estoit dignes de tel honneur. Nequedent il s'assenti à la priere l'empereur, et ainsi fu Liethars eslis de Cambray, et le sacra l'archeuesque de Rains le sixte Kal. de Mai l'an de grace 1131. Si comme il fu fais euesques, si ne se maintint pas si saintement ne si honnestement qu'il afferist à euesque. Car il n'amoit pas ses subgis si qu'il deuist, ne les atraioit  par douce amour; ains les cachoit en sus de lui par dures parolles. Si estoit auarisse si plantée en son cuer, qu'il ne pouoit souffrir compagnie ne belle maisnie entour lui. Après fu si souspris d'auarice, qu'il laissa l'ostel d'euesque et ala à S. Gery, et demoura iluec en l'ostel d'un petit canonne, et ne demandoit nul seruice de sa maisnie. Quand ce uit li clergiés et li peules, si se dolut moult que li euesques uiuoit si deshonnestement, et fisent ainsi que par force que li euesque reuint à son propre hostel. Après un poi de tamps par sa grant ire guerpi son palais et uint manoir à S. Aubert, et commanda que nulz de sa maisnie n'alast o lui, et pour ces coses estoit-il forment hait.

41.  A icel tamps estoit uns  homs moult puissans en Cambresis, qui ot nom Gerars Maufillastres. Si fist à l'euesque moult de maulx et rebella contre lui, et prendoit ses hommes et les mettoit en prison, et toloit leur possessions. Quand ce uit li euesques, s'en fu moult iriés, et requist à celui Gerard qu'il li rendist ses hommes. Mais chilz riens n'en fist, ains demanda triuwes à l'euesques tant qu'il peust parler bouche à bouche à lui. Et li euesques par mauuais consel li refusa. Dont fu chilz Gerars trop foursenés, et isnellement assembla moult de cheualiers, grans gens d'armes et gens de piet, et assailli le castiel en Cambresis, et le prist par fu et forche, et furent iluec ars que hommes que femmes plus de cent, et la uille fut arse et 5 eglises aussi, et reliques d'aucuns sains, et en une  eglise fu ars un prestres. Puis prirent et roberent chil de l'ost toute la uille, d'argent, de uestures et de chou qu'il peurent. Après ce tint chieux Gerars le castiel en sa main par longtamps, les appendises et tous les pays entour. De ces coses estoient moult tourblé chil de l'euesquiet, et disoient que tout chil mal estoient auenu par l'euesque, pour ce qu'il ne uault donner triuwes à Gerard.

42.  A icel tamps estoit uns puissans homs qui ot noms Symons, fiulx Huon castellain d'Oisi. Si li prist grans pitiés de chou que chilz Gerard faisoit tant de maulx à l'euesque Liethard, et que nulz n'en prendoit uengance. Lors assembla grant ost, et prist o lui chiaulx de Cambray, et ala contre celui Gerard, et gasta sa terre, et mist tout  à fu et à flame, dont fu chilz Gerard si poures et si mis au desoubz, qu'il requist pais et amour à celui Symon. Adont ot consel li castellain Hues et la commugne de Cambrai ensamble, et li ottryerent pais. Quand ce sot li euesques si le contredit durement, et dist que ia n'assauroit Gerard ne tous les siens de l'escumeniement dessi à tant qu'il restablieche les eglises qu'il ot arses, et qu'il aroit rendu dix mille mars, et li aroit fait satisfaction des cent personnes et du prestre qui auoient estet peri ou fu, et uiegne à mercy humblement, et rechoiuent leur penitence. Quand ce oïrent li bourgois, si le despiterent et ne uaulrent riens faire. E li euesques respondi que pourtant se lairoit-il cachier à tousiours hors de son  euesquiet, qu'il ne fust amendé à l'onneur de Dieu et de sainte Eglise. Quand il oïrent ce, si li promisent grant pecunne par fraude et par boisdie, si que puis apparut; car ains denier n'en ot. Les conuenences à tener iura li quens de Haynau et tout li sien qui orent estet à ardoir le castiel. Puis absolst li euesques le comte et tous les siens par telle condition que li cheualiers donroient 5 sols et li hommes de piet 2 sols; puis leur enioinst li euesques grant penitence, mais pas ne le fisent, ne ne donnerent pecunne, ainsi furent-il tout pariuret. Puis fu li euesques moult haïs de ses citoyens et de chiaulx dehors. Puis fu assali de toutes pars, et orent si  anemi grant uolenté qu'il ne fust pas longhement euesques.

43.  A icel tamps fu-il semons à Rains. Si ala après lui li proûuos de la court et pluisieurs des cannones. Si le diffamerent griefment à l'archeuesque de chou qu'il uendoit les prouuendes et prendoit deniers de beneir eglises. Si le accuserent aussi d'auarise et d'aultres uisces, et dirent tout le mal qu'il porent de lui. Quand ce oy li archeuesques, si traist d'une part l'euesque Liethard, et parla à lui en secret en la presence et el tesmoignage de cinq euesques, et li dit moult admiablement: Or oés, bieaux doulx peres, com grans maux et quelles deffaultes uostre aduersaire dient contre uous tout en apert, et reprendent uostre uie. Pour lequel cose  ie uous prie pour Dieu que uous recognissiés uostre coulpe, car uous ne poés longhement uiure en pais auec tel gent. Dont recoignut li euesques sa coulpe deuant l'archeuesque, et conuint qu'il lairoit l'euesquiet, et pria moult humblement à l'archeuesque qu'il li uolsist ottryer que il recheust les pourfis de l'euesquiet tressi à la Tiéphane, et li archeuesques li ottria uolentiers, par itel conuent qu'il ne demourast pas en l'euesquiet puis le iour deuant dit. Ceste cose fu si celée, que nulz ne le sot fors le 5 euesques. Après si repaira en son païs, et alla isnellement à l'empereur, en esperance d'estre restablis en son euesquiet par lui. Lors ala après lui li prouuos et aucun bourgois de la cité, et l'accuserent de moult de coses deuant l'empereur, et qu'il uoloit ses  hommes deshireter; et li euesques respondi moult uigheureusement et fist sa complainte à l'empereur comment chil de Cambray l'auaient uillement traitiet et tolu ses rentes. Quand ce oirent li prince de la court, si se cremirent que leur subgit ne les traitassent ainsi, et enorterent à l'empereur qu'il confremast par priuilege que nulz n'euist seruice en la court son seignour contre la uolenté son seignour meismes, et il le fist uolentiers. Dont fut trop durement tourblés li prouuos de Cambray; car il uoloit son seignour seruir contre sa uolenté. Puis repairierent chil de Cambray en leur païs moult triste pour ce priuilege, et se celerent tant qu'il porent. Or auint si qu'il cheuauchoient entre Haspré et  Cambray, pour leur pechiés, par auenture que chilz Gerard Maufillastres les prist et tint en grief prison, et prist d'iaulx 11 uingt mars d'argent ains qu'il les laissast hors. De ce furent forment iriet chil de Cambray, et disent que cel encombrier auoient-il par l'occoison leur euesque. Puis reuint li euesques à Cambray moult ioyeux pour son priuilege de la prouuosté, qui estoit mise en son plaisir. Après ce excumenia li euesques tous ceux qui orent pris ses bourgois, et qui concel y orent mis. Puis chanta messe, et maudi ceulx qui iroient contre le priuilege de la prouuosté, en l'an *** .



CONTINUATIO ANDREANA [359 1Kb] .


 Post istum Gerardum, qui in ista ecclesia  , ut fuerunt prius, monachos restituit, fratremque suum Eilbertum abbatem prefecit, domnus Lietbertus, uir omnino sanctitate conspicuus, in episcopatu successit; post hunc alter Gerardus; post hunc Manasses, Suessionensis ecclesie clericus; post hunc Galcherus, Tornacensis ecclesie canonicus; post hunc Odo; post hunc Burgardus; post hunc Lietardus,; post hunc domnus Nicholaus Gosuini de Montibus frater, qui anno Domini 1167 apud ualcellas obiit, sed ad Cameracum tumulandus honorande translatus, sepultus est in uestibulo ecclesie beate Marie, ante altare sancti Iohannis baptiste. Domno Nicholao successit Petrus, filius Theodirici comitis Flandrie, et rexit ecclesiam annis 4; sed  postea, ut erat iuuenis, clericatum deposuit et electionem episcopi dimisit, et uxore accepta comitissa.  . . . . . . . . . . . . . . . . . . . . . . [360 1Kb] . Cui in episcopio Cameracensis ecclesie Robertus, qui dicebatur prepositus Arie, successit, et rexit in electione ecclesiam Cameracensem per 5 menses, et a complicibus Iacobi, ut fertur, apud Condatum inter duos pontes interfectus est, et apud Ariam tumulandus translatus. Roberto Alardus archidiaconus eiusdem ecclesie successit, et rexit ecclesiam anno et dimidio, et mortuus est plenus dierum. Huic successit Rogerus frater Hellini de Wanrigauo, uir totius bonitatis et honestatis moribus adornatus. Hic, anno Domini 1179, concilio Romano ab Alexandro papa celebrato interfuit, et ibidem in episcopum consecratus est a Willermo Remensi archiepiscopo et apostolice sedis legato, in ecclesia sancte  Sauine.



APPENDIX.





CHRONICON S. ANDREAE CASTRI CAMERACESII EDENTE u. CL. LUDOWICO BETHMANN PH. D.






MONITUM.

Auctor sequentis Chronici monachus fuit S. Andree in Castro Cameracesii, Walcheri episcopi ad concilium Claromontanum a. 1095 comes atque consiliarius  . Scripsit apud S. Andream a. 1133  historiam sui monasterii atque regionis potissimum Cameracensis, tribus libris, e quibus primum atque secundum ad uerbum fere desumpsit ex Gestis Lietberti, e Rodulfi uita eiusdem, atque ex Annalibus non iam notis  ; de suo pauca tantum addit, sed inter hec scitu quedam dignissima  . Tertius liber inde a. 1076 ea narrat que nostra etate partim uidimus et audiuimus  , in eo auctor, perpaucis exceptis, suis uestigiis incedit.

Liber magne utilitatis ad nouissima usque tempora plane incognitus remansit. Codicem unicum et procul dubio autographum, qui olim S. Andree fuerat, a. 1787 in archiuio Maricolensi repperit dom Beuenot, tunc temporis monachus S. Andree, post decanus Melbodiensis, qui fragmenta inde proposuit in Actis SS. Belgii u, 193. Codex ille postea euanuit, neque quo deuenerit, hucusque potuit extricari. Sed dom Beuenot eum a. 1787 accurate transcripserat, quod exemplar medico doctissimo Le Glay iterum describendum communicauit. Hic primus a. 1834 post Baldericum, p. 353, sed tertium tantum librum edidit; duos priores uir estumatissimus nobis a. 1841 ipsum Insulis uisentibus, ea qua excellit humanitate, edendos concessit, imo gratiose ipse obtulit, ita ut nunc prima uice integrum prodeat opus, quod ad historiam utile fore speramus, Le Glayo uero grati semper animi nostri monimentum esse uolumus.


L. C. BETHMANN.



LIBER PRIMUS.


 1. De statu ecclesie et imperio urbis Rome. Sancte et apostolice sedi Romane ecclesie Gregorio u, et 74o a beato Gregorio Theologo, anno Dei Christi 1001 laudabiliter presidente, [ Ottho iunior Romani principatus imperiale solium militari brachio strenuissime gubernabat. Qui cum donis ac beneficiis ingluuiem Romanorum, que semper insatiabilis est et fuit, saturare [361 1Kb] nequiret: adeo uesania eorum inferbuit, ut imperator non sine morte suorum ab urbe Roma pelleretur. Ille repulsam sui grauiter ferens, dum ad iniurias suas uindicandas imperiales militum cogit copias, defungitur, atque cum luctu et merore suorum honore regio in ecclesia Aquisgrani sepelitur. Post hec Henricus, Bauariorum ducis Henrici filius, nutu et prouidentia Dei ex  consilio Lothariensium purpura uestitus regia, armis insignitur imperialibus. Qui quam prudenter, quam fortiter, quam pacifice, quam catholice suum rexit imperium, monstrat nominis ipsius intitulatio, per quam non modo augustus et imperator, sed insuper orthodoxus atque pacificus attitulatur.]

2. De Remensi archiepiscopo et Cameracensi episcopo.  His fere diebus, post Alberonem uite uenerabilis uirum, Arnulfus a beato Remigio 21us Remensem archiepiscopatum tenebat; Cameracensem uero ecclesiam Erluinus 29us a beato uedasto, qui a beato Remigio Atrebatum ciuitatis et Cameracensis episcopus extitit. Hic itaque cum ex diuersis crebro ad se clamantium querelis  cognosceret totam Cameracensem et maxime hanc finitimam regionem quorumdam raptorum ex hac proxima silua, que est Arida Gamantia, et ex uicinis castellis frequenter erumpentium graui perturbari infestatione---nam et die ac nocte uillas et domos inuadentes cunctaque deripientes, ipsos quoque uiros uinctos rapiebant---tunc uirtutem egregiam uirilis animi concepit industrie, aliquod scilicet parare eis obstaculum, quod incolis tuitio certumque refugium et ad repellendas hostium insidias inuincibile fieret munimentum.

3. Quis, cur uel quando hoc Nouum Castellum exstructum. Igitur ad id peragendum aptum diu perquirens locum, tandem in hac que tunc temporis circa ecclesiam beati Quintini martiris uillula erat et  Perona nomen antiquitus habebat, et ubi fluuius  subterfluens quasi limes quidam Cameracensem et Haynensem patriam dirimit, accita non parua manu prope siue longe manentium, fortem quamuis ligneam munitionem extruxit firmoque uallo circumdedit. Inde paratis militibus qui necessarii  erant, equitum ac peditum presidia, prout opportunum erat, inibi collocans, sopito prisco nomine, Nouum Castrum uocauit. Sic et tunc et deinceps quoad uixit sedatis raptoribus, omni colonie Cameracensi pax firma prouenit.

4. De ordinatione Erluini episcopi. Multa et preclara de huius episcopi gestis poterant commemorari, sed quia ad aliud propositum tendens cepta festinat oratio, in hoc diutius non uacat immorari. Hoc tamen solummodo breuiter inserendum, quod [ tam ecclesiasticis quam secularibus negotiis eruditus, primo Leodicensis archidiaconus extiterit; dein uero dono Cameracensis episcopi sublimatus, Rome una cum Othone imperatore a predicto papa Gregorio episcopus ordinatus fuerit;  ea scilicet de causa, quia tunc temporis Remensem ecclesiam grauis agitabat contentio. Arnulfo siquidem pro quibusdam malis infamationibus ab episcopali sede deiecto, et quodam Gerberto scolastico in loco eius iniuste substituto, sed episcopis Remensis subiectionis hoc negotium diu inter se uentilantibus, tandem ad hoc uentum est, ut quia sepefatus Arnulphus sine notitia et auctoritate domni pape degradatus fuerat, rursus in sede episcopali iudiciali sententia restitueretur. Quod et factum est.]

5. De successione apostolicorum. Postquam predictus papa Gregorius anno 1, mensibus 5, ecclesiam rexit, diem clausit extremum, et Iohannes succedit. Qui etiam postquam 10 mensibus sedit uitam turpiter finiuit. Inde Gerbertus, qui et Siluester, quem  supra memorauimus, substituitur. Hic cum imperatore Othone Roma expulso egressus, comitando cum eo Rauennam uenit; uir liberalium artium disciplinis satis superque eruditus, geometrie quoque adeo peritus, ut spatia locorum uel in terra uel in ere solo intuitu facile metiretur. Quod liquido patet ex quibusdam eius opusculis et epistolis, quarum una super commentum Macrobii ad Alcuinum magistrum extat, in qua de ratione et quantitate cuiuscumque sphere et de diametro eius, de cubis, de soliditate, de area, de arithmeticis argumentis, probabiliter disputauit. Rexit igitur ecclesiam annis 4, mense 1, diebus 19, et mortem sibi uicinam sentiens, hoc uersu se ipsum compellasse fertur: Nil abacus mathesisque  tibi, Gerberte, iuuabunt. De hoc sat dictum.

6. De obitu Herluini episcopi. Anno uero Dei Christi 1002o obeunte Otthone, sicut primo capite plenius descripsimus, Henricus imperii culmen sortitur. Et post Siluestrem Iohannes Sicco ecclesiam suscepit. Qui etiam post menses 5 et dies 25 diem obiit.  Item Iohannes Fanassus sedit anno 1 et uitam finiuit. Monasterium sancti Gengulfi consecratur. Post Iohannem Sergius, qui uocatur Osporci, sedit annis 3. Inde Benedictus sedit annis 11, mensibus 10, diebus 21. Huius anno 6o [ domnus Erluinus episcopus post multos labores, post et creberrimas quas a Waltero Deo odibili castellano, Walteri uiperee radicis filio, perpessus fuerat tribulationes, tandem morbo correptus lectoque decubans, instantis resolutionis sue tempus et horam migrandi attentius prestolabatur. Sed interim predictus tirannus a malignitatis sue rabie minime uacabat. Audiens enim episcopum ad mortem infirmari, letus et solito efferatior effectus, domos clericorum infringens irrupit, et queque sibi placita diripuit.  Quin etiam stabula irruens, equos episcopi rapiens abduxit. Addidit preterea magis execrabile facinus; quia cum deportato defuncti corpore episcopi in ecclesiam sancte Marie clerici et capellani ex more exequias debiti funeris exequerentur, ille nouo furendi genere stimulatus, nudatis gladiis eos appetens, usque ad altare fugatos insequitur. Sicque corpus inhumatum mansit, donec Richardus abbas Attrebato adueniens, in ecclesia sancti Autberti ad aquilonarem plagam tumulauit. O que lingua tam diserta cuiusuis oratoris effari, cuiusue calamus scribe tam uelociter scribentis enumerare possit, hic Walterus et pater eius [362 1Kb] Walterus et nepos eius Hugo quanta mala fecerint quattuor sibi succedentibus episcopis, scilicet Erluino, Gerardo, Lietberto atque  Gerardo. Sed de his dicta sufficiant; qui plenius nosse cupit, in gestis eorum reperire quibit: nos, breuitati studentes, alia promere curamus.

7. [ De domno Gerardo episcopo. Igitur imperator Henricus, quem Othoni successisse supra diximus, audiens obiisse Herluinum episcopum, suorum usus consilio, Gerardo suo capellano, Lothariensium atque Carlensium parentibus edito, se facilem libenter prebuit super electione de eo facta Cameracensis episcopii Qui et episcopalem benedictionem 5 Kalendas Maii adeptus est. Factus itaque pontifex, quam sancte uixerit, quam canonice ecclesiam sibi commissam rexerit, testes sunt sacre religionis homines  , testes instauratio et restauratio  domorum sancte matris ecclesie. Ecce uideas lucernam super candelabrum positam in domo Domini splendere, et radio eius omnem episcopii plebem illustratam gaudere.  Sciendum autem de eo, quod Albero [363 1Kb] Remensium archiepiscopus puerum pro consanguinitate secum permissione parentum abduxit, et sub regula canonica degentem familiariter educauit.]

8. De ecclesia sancte Marie. Benedictus papa, ut  supra dictum est, annis 11, mensibus 10, diebus 21 sacerdotio functus, uita excessit, et Iohannes successit. Remensem uero ecclesiam, defuncto Arnulpho, domnus Ebalus suscepit. Domnus uero Gerardus anno 1021, pontificatus uero sui 10, ad initium bonorum omnium, caput monasterii sancte Dei genitricis Marie Cameraci 8 Kalendas Aprilis ingenti et mira apparatione construere cepit  , et sicut hactenus et perpetuo cernitur uenustissime decoratum impleuit.

[9.  De seuitia Walteri castellani. uerum interim Walteri malitia, quam in diebus Erluini episcopi exercuerat, nequaquam minuebatur, sed maioribus atque grauioribus flagitiis insistens, rabies eius in dies augebatur. De quo quamuis tedeat nos  aliquam iterum mentionem facere, quia tot et tanta [364 1Kb] eius existunt scelera, ut si scribantur, proprio egeant codice; tamen quin de eo aliquid uel breuiter dicatur, nolumus preterire, quo scilicet domno episcopo in uexatione tanta a maligno hoste pateat animum non defuisse , et probata uirtus eius patientie equanimiter cuncta ferens admirationi omnibus et exemplo possit haberi. Nam post ciuiles seditiones, post incendia, post rapinas, post incarcerationes ciuium et pauperum, que uel absente uel presente episcopo tirannus ille patrarat, cum a domesticis et paribus, aliquando uero ab extraneis potentibus, quin etiam ab imperatoris [365 1Kb] legatis, quos conquerentibus petente episcopo imperator ad compescendam eius uesaniam illuc direxerat frequenter  pro nephandis ausibus argueretur : ille subito quandam simulationem assumens, speciem ficte correctionis pretendebat; sicque gratiam episcopi exorans, obsidibus datis, iuramentis factis de conseruanda pace, ueniam impetrabat. Sed mox ut exercendi soliti furoris occasio oblata fuisset, omnia promissa citius adnullata dissipabantur, et in deteriora facta erumpebat .]

10. De ecclesiis a domno Gerardo constructis. Sed inter hec aduersa mens episcopi bene conscia a statu rectitudinis et ab intentione uere religionis nullo modo deiici poterat; imo in construendis cenobiis et reparandis sanctorum ecclesiis continuo affectu insistebat. [ Quod quidem monstrat  Cameracensis sedes ope studioque ipsius nobiliter decorata, nec non in capite sedis eiusdem pontificaliter exaltata; testatur Attrebatensis ecclesia, post conflagrationem celestis incendii per eumdem pontificem melius pulchriusque quam fuerat restaurata. Patet etiam hoc ex Florenorum illustri cenobio, quod ipse utpote claro genere inde oriundus erat, in honorem Dei et memoriam sancti Iohannis baptiste sumptibus suis construxit paternisque hereditatibus  ditauit.] Quid de aliis cenobiis, quid de Maricolis, quid de cella sancti Gisleni, quid de Alto Monte referendum, ubi iam lapsum et ad lubricos clericorum usus deuolutum monachalem ordinem in pristine religionis normam studiose reparauit, et sectatores bonorum operum abbates regulari tramite inibi instituit? Sed horum narratio suum teneat locum; nos autem, sicut in prima fronte huius operis proposuimus, ad enarranda quolibet modo ecclesie nostre primordia deinceps uerba uertamus.

11. Quod domnus Gerardus turrim huius uille construxit. Diximus in primis, episcopum Erluinum ad repellendas raptorum infestationes in hac, que tunc aut nulla aut parua uillula erat, locum munitum, id est Nouum Castrum, primo condidisse, ac  per hoc incolis totius prouincie pacem et quietem non modicam acquisiuisse. Postea uero domnus Gerardus successor eius, considerans hoc ipsum probabili et necessaria factum esse industria, ipse quoque diligenter custodire et in maiorem statum episcopali prouidentia studuit augere. Nam post aliquot annos predicta lignea domo depulsa, turrim excelsam lapide quadrato, usque hodie sicut cernitur permanentem, non sine maioribus expensis ibidem edificauit. Insuper et causam intentionis sue tantique laboris in una grandi lapide muri ipsius formatis litteris insculpi precepit hoc modo: »Sancte Dei genitrici [366 1Kb] Marie Gerardus episcopus domum hanc ad tuitionem et refugium pauperum. Quam qui ad hoc seruauerit,  benedictionem, qui autem aliter fecerit, eternam accipiat maledictionem.

12. Quod ecclesiam hanc edificare cogitauerit. Post hec meditatio cordis eius a conspectu diuine pietatis ad hoc inspirata est, ut quia contra uisibiles hostes domus refugii temporalis constructa esset, etiam contra inuisibilium nequitias spirituum et principes tenebrarum altera domus spiritualis eximiis quidem lapidibus prope edificari deberet; in qua custodes ac uigiles tales habitarent, qui utroque tempore diei et noctis Deum in secula laudarent; et sicut illa protectio corporum et rerum periturarum, ita ista presidium fieret animarum nunquam moriturarum. Hoc autem eo cogitante, Deus, qui diues est in misericordia, quo inspirante que recta  sunt cogitantur, et quo operante eadem peraguntur [367 1Kb] , qui ei uelle dedit, etiam et posse contulit, preparans ei opportunitatem huiusmodi optata patrandi.

13. Quomodo hoc monasterium construxerit. Erat tunc temporis miles quidam Heriwardus, genere nobilis, qui ob insolite [368 1Kb] robur uirtutis Ferreum  brachium cognominabatur; a quo etiam Heriwardi uallis nuncupatur. Cuius mansio apud Basuellum  quam fuerit fortis, ex ipsius situ loci adhuc facile potest agnosci. Qui cum multis circa se diffusis ex paterno iure polleret alodiis, interpellatus a domno episcopo, partim pro aliqua facta commutatione, maxime autem pro anima sua et parentum suorum necnon et filii sui Heruardi et nepotis sui Fulchonis, alodium de Theoderici monte, de Wateneiis [369 1Kb] , quin etiam terram hanc et locum nostre habitationis et culturas de foris contradidit. Tunc domnus episcopus uoti compos effectus, sicut prius animo conceperat, oratorium in honorem sancti Andree apostoli et amici Dei, cui se pre ceteris sanctis commendabat attentius, efficaci studio construxit,  et uiginti quatuor monachos ibidem sub sacra religione et regulari norma seruituros delegauit, fratremque suum domnum Elbertum, uite uenerabilis uirum, abbatem eis prefecit  .

14. De nephandis factionibus Walteri castellani. Cogor per singulas pene huius operis sententias Walteri mentionem repetere, quia ita quodammodo narrationis ordo uidetur exigere. Donec enim domnus episcopus supradictis et aliis bonorum operum exercitiis insudabat, ille uesano spiritu agitatus nec parumper a malignitatis sue debachationibus uacabat.

[ Quapropter sepius ab episcopo et ab imperialibus legatis admonitus imperatoris curiam adire, ille cuiusuis pretendens casum  excusationis, promittendo uerbis formam resumebat simulate correctionis, sed non multo post in deteriora labens, amplius iterabat culpas consuete prauitatis , adeo ut quemdam Robertum militem episcopi tam nobilitate generis quam uirtute iuuentutis strenuum, quem sue tyrannidi obstiturum suspicabatur, quamuis sub interpellatione domni presulis, qui eos federare cupiebat, in trauia  positum Dominica die interficeret;  ipsum quoque episcopum intra domum suam tribus diebus armis ita includeret, ut nec ipse nec quisquam suorum egredi pre timore mortis auderet [370 1Kb] . Sed iam de hoc magis libet reticere, quam plura tam peruersi hominis malefacta referre, quippe  quantum de eo dicimus acsi de torrente uas aque hauriamus, tot et tante eius existunt malitie, quas aduersus sanctum uirum et ciuitatem non est ueritus exercere.

15. De profectione domni episcopi ad curiam imperatoris.  Interea pro hoc et pro aliis negociis causa extitit, qua domnus episcopus, assumptis  secum illustribus uiris, comite quoque Haynensi, Heinricum imperatorem adiit, qui diebus illis Aquisgrani forte morabatur. Ubi archiepiscopo Coloniensi et ceteris uenerabilibus sancti ordinis ministris prouincialis sinodus celebrabatur, in qua ab ipso imperatore et a supradictis personis tam de ecclesiasticis quam de secularibus, de statu et pace sancte Ecclesie legaliter ac sufficienter tractatum est. Ibi etiam domnus episcopus grauissimam litem, que inter prefatum archiepiscopum Pilegrinum et Leodicensem presulem Durandum diu uersabatur, pro quadam scilicet uilla que est Burcii, quam uterque parrochie sue contendebat adscribere, probabili atque sinodali iudicio diremit. Iam uero imperator quanta et quam preclara dona omnibus qui innumerabiles  ibi confluxerant episcopis, abbatibus, clericis pauperibus et cunctis boni testimonii uiris distribuerit, nec scripto nec uerbis facile potest numerari; quippe cuius tanta in erogando diuersa munera liberalitas extitit, ut nulla antiquorum siue exterorum regum munificentia potuerit comparari. Sed nos ista breuiter perstringendo ad alia properamus.

16. De largitate imperatoris.  Soluto denique supradicto conuentu, imperator cum primoribus suis rursum contendit uillam sancti Gaugerici natiuitate illustratam, instantem predicti confessoris festiuitatem celebraturus, que est 3 Idus Augusti. Inde digrediens uirdunum petiit, ibique sancte Dei genitricis Marie natiuitatem deuotissime celebrauit. Ipsa die imperatrix, quia eam domnus  episcopus in processione addextrauit, ei fercula auro gemmisque contulit insignita. Inde [371 1Kb] uero Mettis perueniens, per singula monasteria multas opes distribuit, nullumque bonum aut clericum aut monachum preteriit non donatum, ueluti quodam presagio imminentem diem qui nimium uicinus erat sui obitus preuidebat.]

17. Quod preclara ei dona imperator dederit.  Et uero domnus Gerardus pre ceteris episcopis eius obsequiis adherens, cum inter cetera se nouam congregationem monachorum in honorem sancti Andree construxisse amica ei collocutione suggessisset: ille uelut sancte religionis amicus benigno fauore piis eius studiis adgaudens, [ prolata de thesauro suo duo non parui pretii pallia sancte  uirgini Marie], tria uero pretiosa munera nostre per eum transmisit ecclesie, duas scilicet paruas cruces aureas, pallium quoddam rubei coloris, et, quod iis pretiosius atque super aurum et topazion desiderabilius, reliquias sancti Andree, apertis capelle sue scriniis os proferens de corpore sancti ipsius apostoli, quod sibi Constantinopolitanum imperatorem  protestatus est olim contulisse. Nouissime plurimum auri illi tribuens, commeatum ut ad sua rediret accommodat, obseruans ut in hoc loco dies obitus eius, qui est 3 Nonas Iulii, in memoria eterna haberetur.

18. De obitu Henrici imperatoris. His igitur regiis donatus muneribus domnus episcopus ad propria cum pace et letitia cum suis rediit. Sed non multo post grauis ei tristitia successit. Nam sepedictus imperator Henricus orthodoxus atque pacificus, uiginti annis imperio feliciter administrato, pontificatus domni Gerardi anno 12 [ diem clausit extremum . Cuius mors qualem sancte ecclesie desolationem non dictu facile est quantumque Romane reipublice plebique intulerit detrinentum.  Tandem collecti principes Saxones apud Maguntiam Conradum sibi prefecerunt in regem,] et eodem anno ibidem benedictus est in natiuitate sancte Marie.

19. De dedicatione huius ecclesie. Domnus interim episcopus munera, que, ut dictum est, acceperat a rege, retentis duabus crucibus, que usque hodie preferuntur ad processionem sancte Marie, data pro eis una aurea [372 1Kb] et pretiosis lapidibus fabrefacta, que apud nos hactenus seruatur, corpus etiam sancte uirginis et martiris Maxelendis partemque corporis sancti Sarii, magna cum ueneratione et cleri et populi multitudine in ecclesiam hanc honorifice adportauit . Et multa corpora sanctorum, constituta dedicationis die, id  est 10 Kalendas Octobris, anno Dei Christi 1025, cum clericis et monachis conuenerunt, uidelicet sanctus Gaugericus, sanctus Aubertus, preciosus quoque martyr Saluius, sanctus Aycadrius, sanctus Gislenus atque sanctus Wasnulfus; cum quibus etiam beata uirgo Maxelendis [373 1Kb] ; quos ad salutem habitantium et loci ipsius munimentum prouida episcopi industria fecit conuenire.

20. De robus huic monasterio collatis. Igitur constituto et consecrato abbate fratre suo quem supra nominauimus Elberto, uillas alodia sufficienter huic contulit monasterio, [ scilicet tertiam partem quarte partis fisci Peronensis quem a quattuor generosis uiris adquisiuit, Roberto scilicet atque Hubaldo, Ascelino atque Sueno. Reliquas  partes ipsius fisci mense [374 1Kb] episcopi ad castellum sancte Marie cui circumiacet destinauit.] Contulit etiam inter cetera allodium sibi hereditarium in uilla Haynau, que est Bussud  cum appendente familia sancti Philiberti. Sane quia hec et alia eius beneficia huic ecclesie collata [375 1Kb] in priuilegiis nostris  descripta habentur, de his plura loqui  superfluum esse duximus, ne sint onerosa legenti. In ipso uero tempore miles quidam ingenuus, Tigerus nomine, cum multa predia circa Basuellum ubi degebat possideret, et herede careret, consilio et obtentu domni episcopi cunctis possessionibus suis et ea que dicitur Tigeri silua, ecclesiam hanc adhereditauit, ut Deus et sanctus Andreas hereditatem eius in terra uiuentium restituant ei.

21. De consecratione Cameracensis ecclesie. Iohannes papa, quem supra capitulo octauo Benedicto successisse retulimus, rexit Ecclesiam annis 9, mensibus 9. Cui successit Benedictus Theophilactus. Monasterium Florinacense dedicatur a domno Gerardo, consentiente Rainardo episcopo Leodicensi . Anno autem sequente, qui est Dominice  natiuitatis 1027  , dedicatur monasterium sancte Marie honorifice constructum a domno Gerardo, 15 Kalendas Nouembris, uti multa corpora sanctorum interfuerunt. [ His rite peractis, accepto salubri consilio domnus episcopus dignum duxit, secundum morem antiquitatis, curiam inuisere noui imperatoris, Conradi scilicet, quem supra diximus regalia insignia sumpsisse post obitum Henrici. Nam ab eius presentia iam aliquanto tempore suum suspenderat gradum, ea uidelicet de causa, ne Lothariensibus scandalum fieret offensionis. Quia  dux Gothilo, episcopus Colonie, Nouiomaci, uirduni, Traiecti, Leodii et dux Theodoricus comesque Haynensium Raginerus, eius, id est Conradi, ordinationi restiterant, et sacramento facto condixerant non ei manus se daturos nec ad eum ituros, quia nolebant eum regnare super se. Ducibus tamen supradictis et episcopis post annum et dimidium ad pacem flexis cum eis domnus episcopus ad Aquisgrani palatium iuit, seque deditioni regis libens obtulit.

22. De concilio Triburie habito.  Triburie secus Maguntiam imperator Conradus de diuersis partibus episcopos conuocauit, ut que utilitatis et religionis sunt ad inuicem conferrent. Ubi cum inter cetera dictorum suorum decreta de renouanda pace,  de ieiuniis, de neganda excommunicatis communione, de non sepeliendis quibusdam, multa et importabilia dedissent mandata, que uiderentur oneri replicare: moderatissimus pater Gerardus eorum minus sanas studuit reprimere sententias, et oratione habita ad eos, post aliqua sic ait: Ieiunium in sexta uel septima feria generaliter non est omnibus imponendum, quibus nec una sanitas corporis nec equaliter remordet accusatio peccati. Multa sunt preterea que perorauit; et finito concilio, permissione accepta, remeauit ad propria.


 PRIMI LIBRI FINIS.



[LIBER SECUNDUS.]



PRINCIPIUM LIBRI FERT PROLOGUS ISTE SECUNDI.

 Magnarum rerum amplam materiam succincte describere et famosos actus illustrium personarum breui sermone comprehendere, non minoris constat esse laboris quam paruam narrationem latis extendere uerbis. Utrobique enim difficile est disertum euadere, si quis aut ea que parua sunt attollere gestiens, maiora uiribus suis attentare presumat, aut ea que larga indigent relatione, breui dictatu nitatur constringere. Quorum quidem unum e duobus contigisse mihi perpendo, qui de multimodis regum, episcoporum, principum gestis aliqua quibusdam sententiolis decerpere presumo. Ex qua tamen mea presumptione ueniam fortasse me spero promereri, qui tantummodo primordia ecclesie nostre, et quibus largitionibus aucta ad hunc statum peruenerit, pandere  curaui. Ergo ad id peragendum necesse est per scripture campum discurrere, et hoc opusculum de diuersis floribus collectum contexere curaui. Adsit igitur ille et faueat opere nostre, qui se florem campi et lilium conuallium esse proclamat , ut cuncta nostra operatio ab eo cepta et per eum finienda ipsi et amico eius sancto Andree fideliter deseruiat.

1. De conflagratione Attrebatensis monasterii sancte Marie. Anno natiuitatis Dominice 1029  ,  presulatus domni Gerardi 19, in ciuitate Attrebati monasterium sancte Marie miro sed uero Dei iudicio, 3 Kalendas Augusti fulmine concrematum est. Unde domnus episcopus, graui merore affectus, Leduino abbati Sancti uedasti admirande sanctitatis uiro epistolam transmittit, in qua tristitiam cordis sui aperit, ita inquiens post aliqua: [ »Subrepit mihi plus solito timor et dolor, qui licet sit mihi per usum uetus, fit tamen semper nouus per augmentum. Nam si aliquando me ipsum secundum qualitatem uite aspicio, in amaritudine uersor, quia in bonis deficio, in malis perduro. Si quando uero ad ea que in mundo sunt perspicienda mentis oculum attollo, cuncta que in maligno sunt posita uideo; quanto mundus seuiatur gladio, quibus  populus intereat percussionibus, manifeste considero, ac per hoc adhuc peiora [376 1Kb] uenire timeo, quia nostro sacerdotali peccato hec fieri confiteor, sicut scriptum est, testante beato Petro apostolo: »Quoniam tempus est ut incipiat iudicium de domo Dei.« Et in Ezechiele: »A sanctuario meo incipite [377 1Kb] .«

2. De uelleribus albis Attrebati de celo lapsis. »uerbi gratia ueluti in presenti sancte Marie. Attrebatensium manifestum est ecclesia, quam 3 Kalendas Augusti  ignis adueniens de celo totam combussit uidentibus cunctis. Unde timeo nimium, diuine Domini aduersionis hoc fuisse indicium, uenientis super filios hominum; ut sicut olim ante aduentum Domini ob signum misericordie eo in loco alba uellera duo leguntur cecidisse, ita ob significationem ultionis diuine, que uentura est super diffidentie filios, ignis ueniret cum sulphure, qui serrendo moneret electos, ut a facie arcus possint fugere, et exureret impios et peccatores, qui Christo semper detrahunt et filiis Ecclesie. Solent etiam ministris Ecclesie de nobis dicere: »Hi sunt pastores populi, qui non uere pastores sunt, sed lupi. Comedunt enim peccata populi qui fructus ecclesie in stipendio percipiunt quotidiano; sed nec orationis studio nec predicationis  uerbo nichil penitus insudant.« Ac per hoc quicquid aduersitatis fit in seculo, uidelicet mortalitatis, pestilentie, famis, dicunt promereri et incipere a sanctuario,« etc.] Hec et alia uerba sunt domni episcopi querimoniam agentis et super tam insolito casu predicti incendii grauiter dolentis. Sed postea quo studio, quo labore, quantisque expensis ecclesiam ipsam reedificauerit, magis ex ipsa structura quam uerbo uel scripto alicuius potest agnosci. Sed, his omissis, ad nostra redeamus.

3. De chartarum instrumentis a domno episcopo hic collatis. Eodem uero anno , Conradus imperator cum exercitu magno in Hungriam iuit. Domnus autem episcopus ceptum opus cupiens ad perfectum deducere, ne quid huic nostre ecclesie  deesset quod utilitati nostre religionis commodum foret; prouidens etiam ut contra infestationes, si que aliquando future essent, regio tueretur munimine: imperatorem pro quibusdam negotiis adiit, qui tunc Triburie concilium habuit cum episcopis ; cui domnus Gerardus honorifice ab eo susceptus interfuit. Ibique cunctas res, quas huic loco contulerat, ut priuilegii sui authoritate corroboraret petiit et impetrauit. Quod quidem priuilegium sigillo regio signatum, et huc delatum, hactenus apud nos seruatur. Addidit etiam ipsa beneficia suo confirmare priuilegio; quod cui cura legendi inciderit, quanto affectu locum hunc dilexerit et auxerit, quantam monachis benignitatem exhibuerit, satis compertum habebit. Quin et prefatum  abbatem domnum Elbertum et successorem eius concelebrantes sibi et intimos capellanos semper fore constituit [378 1Kb] .

4. De obitu Conradi imperatoris. Postquam sepefatus imperator Conradus imperii gubernacula sedecim annis tam scientia quam armis strenuissime sustemptauit, [ iter conuertit cis Alpes. Nec multo post langore adflictus et uita  apud Traiectum priuatus , Heinricum filium suum regni et laboris dimisit heredem. Ad quem sepedictus pontifex iens, se manibus illius commisit, pariterque dux Gothilo, qui aliquantulum denegare disposuerat. Cuius Conradi mortem multa precesserunt signa, que, quamuis digna relatu, breuitatis causa preterimus.

5. De obitu Lietduini abbatis.  Contigit post hoc biennium, Lietduinum ex laico monachum factum et abbatem Attrebatensis cenobii postea, scilicet domni Richardi successorem, ab hoc seculo abiisse et laudabiliter ad aliud peruenisse, ut speramus feliciter, et tristes reddidisse quos ad omne bonum instruxit. Hic abbatem Richardum religiosum admodum uirum introduxit, per quem locus ille in sancta  religione et mundi facultate cepit pollere. Sed quum de domno Richardo admirande religionis abbate occasio se obtulit mentionem faciendi, iustum arbitramur de tam uenerabilis monachi memoria aliquid altius referre.]

6. De domno abbate Richardo. Hic itaque uirduno oriundus, dein uocabulo et re abbas factus in aula imperatoris Henrici, Conradi de quo supra diximus patris  , nominatissimus, ipsi quoque imperatori admodum familiaris extitit, adeo ut  quando domno Gerardo episcopalia insignia supradictus imperator apud Arntiam uillam Saxonie Kalendis Februarii contulit et secum detentum in purificationis sancte Marie tertia die licentiam accomodans abire permisit, duobus abbatibus, scilicet domno Richardo  et Berthaldo Endensi, sed et Hermanno comiti, mandaret, ut eum comitantes usque ciuitatem Cameracum perducerent.

7. De cenobiis sibi commissis.  Procedente uero tempore, abbatiam Altimontis, que, diuersis causis existentibus quas enumerare piget, omni monachali religione destituta erat, petentibus domno Gerardo et fratre eius Arnulpho ipsius loci aduocato, regendam suscepit. Dein uero Laubiense cenobium interpellantibus domno episcopo Geraldo et Leodicense episcopo Walpodo itidem regendum suscepit; quod scilicet Engbrandus monachus, qui eidem ecclesie preerat, seculariter uiuens nichil interius religionis doctrinabat et exterius bona ecclesie turpiter dissipabat. Attrebatensem quoque ecclesiam  ante annos aliquot regebat. Sed postea, ut liberius Deo seruire posset et pro celesti potius quam pro humana assectatione se onus sumpsisse cunctis notificaret, a regimine Attrebatensis ecclesie se relaxare disposuit; consilioque Gerardi episcopi in sua uice predictum Leduinum, Alto uero monti Fulcuinum uenerabilem uirum substituit.] Hic autem abbas Richardus, sancte religionis feruentissimus, monastico  ordini iam pene lapso et ut ita dicam adnullato, uelut lampas et lucerna quedam repente emicuit; et non tantum commissa, sed etiam circumquaque prouinciarum cenobia usu regulari secundum regulam sancti Benedicti illustrauit. Hec breuiter de tanto uiro perstrinximus, de quo plura digna laude dici poterant. Sed quia id non est nostri propositi [379 1Kb] , ad alia transeamus.

8. De interfectione Walteri castellani. Igitur Romanam ecclesiam Benedictus Teophilactus rexit annis 13, post quem Siluester Sabinensis episcopus sedit diebus 56; cui successit Gregorius, qui et Iohannes et Gratianus, annis 2 mensibus 6. Sub iisdem fere diebus Cameraci Walterus castellanus reprobis actibus circumquaque famosus ad ostium monasterii  sancte Marie dum oraret, ut aiunt---nos id parum compertum habemus---a quattuor uiris ad hoc ipsum conuentione facta paratis interficitur . De cuius morte ciuitati et omni patrie siue episcopali curie requies aliqua sed non diu prouenit. [ Uxor quippe eius Ermentrudis cum unico filio paruulo relicta, Hiezabel malefice non impar, ab insania uiri sui non cessauit, sed nequitias eius superexcellens tyrannum quemdam Ioannem aduocatum Attrebatensem maritum duxit, ut eius fulta presidio castellaturam recipere posset. Sed mox eius filio obeunte nichil profecit.]

9. De domno abbate Waldrico. Post Gratianum Romanam sedem Suigerus, qui uocatur Clemens, tenuit mensibus 9, diebus 7; post quem Popo, qui et Damasius,  sedit diebus 23. Cui successit Bruno, qui et Leo nonus, annis 5, mensibus 2, diebus 7. Hic de Roma ueniens, Remis habito magno concilio, monasterium sancti Remigii dedicauit, domno Widone archiepiscopo Ebali successore. Eodem tempore Henricus Conradi filius Rome imperatoria dignitate intronizatur. [Cameraci donno episcopo Gerardo annis ad occasum uergentibus senectus obrepsit, pro qua debilior iam fiebat a priori statu.] Hic autem donnus abbas Elbertus anno Dei Christi 1047  cursu uite feliciter peracto diem clausit extremum. Post quem domnus Waldricus, ex uico Bracbatensi qui dicitur Lutosa oriundus, et clericus illustris factus, dein Castrilocensis comitis Rainneri capellanus, postea uero Florinis monachus effectus, tandem  a domno episcopo Gerardo abbas huius ecclesie ordinatur. Qui quanta religione locum hunc rexerit, quantis commodis auxerit, quantaue cura subditos fouerit, testatur usque nunc egregia fama nominis eius, testantur res adquisite procuratione ipsius.

10. De uilla Lutosa.  Quoniam  autem de uilla, que est Lutosa uel ut quidam uolunt Laudosa, mentio incidit, hoc sciendum, quod in ea est monasterium canonicorum in honore apostolorum Petri et Pauli, quod construxit beatus Amandus, et est diues abbatia; ubi uir Dei uenerabilis Baidilo requiescit, qui corpus sancte Magdalene de Hierusalem in Burgundiam in loco uercelliaco attulisse fertur.]

11. De quibusdam monachis huius loci. Sed et hoc non superuacue aduertendum, quod predictus abbas domnus Waldricus quosdam generis sui de patria sua, tres equidem nepotes suos, Deo militaturos huc miserit: Balduinum scilicet monachum, quem huius ecclesie uidimus edituum mira caritate preditum, cuius obitus dies 7 Kal. Ianuarii; Stephanum quoque,  huius loci prepositum, tam litteris quam secularibus negotiis eruditum, cuius obitus dies est 15 Kal. Aprilis; et eius fratrem Wilelmum, innocue uite laicum, qui omni equestri obsequio monachis in uita sua deseruiuit; ex cuius semine multi manent usque adhuc. Domnus item episcopus Gerardus quendam generis sui Socleramum [380 1Kb] , innocentis et simplicis uite monachum, huc adduci fecit; qui inter cetera omni uilitate contentus corporisque sui curam omnino postponens, nunciandis horis operis Dei solerter uacabat. Quem iam senio curuum artusque baculo sustentantem uidimus, nec tamen a proposito sancto uel psalmodia continua cessantem. Talibus aliisque ministris, tali quoque sustentata abbate sub tanti suffragio pontificis ecclesia hec  beatissima tunc predicabatur ab omnibus. Plura de his referre uitamus, ne forte legenti fastidium ingeramus.

12. De obitu domni Gerardi episcopi. Quinto igitur ordinationis sepefati abbatis anno, domnus episcopus Gerardus, superueniente uocationis sue die, anno presulatus sui 40, felici ut credimus morte resolutus, eius ad quam tot ac tantis laboribus exercitatus totis uiribus anhelabat largiente Deo adeptus est consortia uite. Obiit autem 2 Idus Martii anno Dei Christi 1050  et in media ecclesia sancte Marie ipsius est corpus digna ueneratione sepultum. Qui quantum suis dilectus extiterit, designat eius sepulchrum diuersis lapidibus aureisque litteris insignitum. Eo autem tempore Balduinus, filius  comitis Flandrensis, Richildem comitissam, que antea Hermanno nepoti ipsius comitis nupserat, uxorem duxit.

13. [De electione domni Lietberti et profectione ad regem.  Igitur domno episcopo Gerardo cum reuerentia et honore decente sepulto, Cameracensis cleri plebisque curia tanti  patris amissione perturbata conuenit, et domnum Lietbertum, quem ex Brachatensi prouincia nobili prosapia editum domnus Gerardus diligenter ac religiose, utpote generis sui propinquum, educauerat, quem etiam per singulos gradus ecclesiastici ordinis ad archidiaconatus et prepositure Cameracensis ecclesie honorem prouexerat, quique ei semper maximeque in diebus senectutis sue, uices eius supportando, adiutor et cooperator extiterat, pari consensu eligunt; et facto grandi apparatu, illustres uiri tam milites quam clerici electum presentari ad imperatorem Henricum cum exultatione deducunt, qui tunc forte apud Agrippinensem Coloniam obseruationi sancte quadragesime uacans morabatur. Quo postquam perueniunt, presentiam  regis adeuntes, destitutionem urbis sue et totius prouincie morte tanti patroni ei notificant, baculumque pastoralem quem secum detulerant, lacrymando presentantes, de electione domni Lietberti paucis ei reuerenter suggesserunt. Audito imperator memorati pontificis decessu, quem in magna ueneratione et delectione semper habuerat, pie condoluit. Tamen quia dies sancte parasceues aderat, qua Dominice passioni et peccatorum recordationi uacandum erat, de hoc negotio per triduum omnino siluit. uerum ne diutius uerba protraham, in die sancte resurrectionis domno Lietberto iamdudum fideli sibi notissimo, coram tanta multitudine assistentium archiepiscoporum et reliqui ordinis sancti, nec non et optimatum palatinorum procerum, donum  episcopii largitus est; et ad ostendendum quanta mentis deuotione id ageret, hymnum Te Deum laudamus ipse incepit, et a palatio imperiali usque in ecclesiam beati Petri omnis curia prosequitur cum hymnis et iubilatione. His rite peractis et legatis nostris miro gaudio repletis, accepta missione et omnibus competenter adimpletis, properabat domnus Lietbertus comitesque eius ad ciuitatem suam reuerti.

14. De expulsione Iohannis a Cameraco.  Post hec, fama precurrente Iohanni, quem supra capite octauo diximus Ermentrudem Walteri castellani uxorem in matrimonium duxisse, nullum tamen castellature donum a domno Gerardo potuisse impetrare, et ideo domno Lietberto in hac re sibi obsistenti insidias mortis sepius molitum fuisse,  nunciatur quod factum fuerat. Qua de causa nimium perterritus, clam diuque reputat quid facto opus sit. Consilio itaque cum suis accepto, nullum ciuitatis introitum uenienti episcopo deliberat, nisi sibi castellaturam concederet, quam anxius ambiebat. Matrem ergo ecclesiam domine nostre sancte Marie uiolenter inuasit, et eiectis clericis thesauros ecclesie et quodcumque intro repperit, ditioni sue mancipauit, militesque suos armatos inibi posuit. Aulam pontificalem superbus intrauit; uxorem suam in cameram pontificis introducens, stratum suum in  lecto pontificali fecit parari, sibique atque satellitibus suis de sumptibus episcopii precepit ministrari. Dum hec agerentur, domnus Lietbertus appropinquat ciuitati; cui Iohannes cum parato occurrens exercitu, portas clausit et longe reppulit ab introitu. Diuertens itaque ad hanc uillam receptusque a suis honorifice, hic aliquandiu mansit, donec comes Flandrie Balduinus, rediens a rege Francorum, inuentum eum secum Cameraci deduxit. Quod cum nunciaretur Iohanni, fuga lapsus liberum introitum domino uenienti consensit; et sic domnus Lietbertus ciuitatem in pace possedit.

15. De ordinatione domni Lietberti. Leoni pape, ut supra capite 9 retulimus, post annos quinque et menses duos Giehardus succedit, qui et uictor,  seditque annis 2, mensibus 3, diebus 13. Remensi metropoli Wido antistes uite laudibilis presidebat.  Ad quem domnus Lietbertus leuita, qui quidem sacerdotii gradum nondum attigerat, cum honesto suorum tam laicorum quam clericorum comitatu profectus, et gratanter susceptus, ab eo Catalaunum a domno Rogero episcopo ordinandus dirigitur. Indeque regressus, postera die episcopali consecratione decenter insignitur. Ubi quanta letitia quantusque congratulantis cleri plebisque concursus extiterit, cum dictu facile non est, silendum nobis esse censemus, maxime qui destinatum opus exequi contendimus.

16. De aduentu imperatoris in hanc terram. uictoris supradicti pape successor Fredericus, qui et Stephanus,  sedit menses 7, dies 29. Post quem Benedictus Beliternensis episcopus sedit menses 11, dies 20; cui succedens Gerardus, qui et Nicolaus, sedit annos 2, menses 5, dies 25. Imperator Henricus comiti Flandrensi Balduino, quem iam olim terram eius depopulando sibi subiugauerat, iterum rebelli eo tempore grauiter iratus erat.  Domnus Lietbertus in sede sua prospere locatus, exclusum ut diximus Iohannem ut ab omni spe castellature deiiceret, adolescentulum quendem Hugonem castellani Walteri nepotem ea inuestiuit, et eum cuidam Anselmo propinquo eius moribus et armis egregie commisit educandum. Quem tamen postea seuum expertus est et perpessus inimicum. Hoc Iohannes comperto, mox ira feruens ceu [381 1Kb] saucia  tigris, uel ut serpens accepto ictu flexuosis orbibus toto corpore inuoluitur, sic effera mente concepit dolorem et diuersa molimina fraudis anhelo pectore uersans tandem peperit iniquitatem. Quid plura? ad imperatorem se contulit; ut super comitem Balduinum ueniat audacter, hortatur. Ducem exercitus eius strenuum utpote locorum patrieque gnarum se fore pollicetur, si donum castellature Cameracensis ab episcopo Lietberto sibi faciat conferri.  Ad hec gauisus imperator, qui iam secundam in terram comitis parabat facile fieri reputans,  quod Iohannes petebat spopondit. Denique multiplici secundum regiam potentiam in ea expeditione apparatu anno Dei Christi 1054o, regni uero sui 15o, paratis exercitibus, ad proficiscendum castra mouit, pertransiensque interiacentia loca per regiones ad uillam que est Men, duobus fere milibus a ualentianis distans, super Scaldam fluuium castra metatus consedit.

17. Quod comes imperatori resistere conatus sit. Cumque ad transeundum pontes fieri imperasset, ecce ex alia parte fluminis comes Balduinus cum multa militia obuius adfuit. Sicque uterque hic unam, ille alteram tenuit ripam, donec clam ab imperatore missis per Cameracum exercitibus, territus comes loco cessit; et sic imperator libere transiit,  et dextra leuaque incendio cuncta deuastans, transito ponte de Cheri prope locum qui Bulliens Riuus dicitur, suis tentoriis resedit.]

18. De imperatoris transitu in Melentosum.  Quem locum, tam clausula anguste uie quam riuis aquarum seu profonditate fossarum munitissimum, cum paucis armatis Iohannes noctu adiit, et se quempiam fuga lapsum simulans atque dolosis precibus aperiri sibi inclamitans, tandem sermone blando deceptis custodibus, aperta ianua introiit; et interfectis ianitoribus multisque aliis, in aurora diei dans signum in sono tube exercitum aduocauit. Et sic turmatim transeuntes, Melentosii terram ingrediuntur, ac circumiacentia cuncta depopulando igni tradentes, in uilla que est Falempin  castra  metantes resederunt.

19. De quodam clerico a comite misso. Multa et preclara in hac expeditione imperatoris gesta describi digna forent; sed quia id non est debiti nostri nec propositi, saltem ad ostendendam eius miram clementiam pauca de multis perstringendo memoramus. Nam cum clericum quemdam Radulfum ad imperatoris castra explorandi gratia et auscultandi consilia comes ut. . . . . . . . [382 1Kb] misisset, illeque se contractum fingendo scabellis repens ad imperatoris elemosinam in tentorio inter pauperes consedisset: intuitus Iohannes agnouit eum sicuti uirum sibi antea notum. Siluit tamen, sed post aliquam deambulationem coram imperatore et optimatibus  eius ad iacentem accessit, dansque ei manum erexit, et in conspectu omnium iubet adsistere rectum et currere sanum. Stupor apprehendit intuentes; fit murmur admirantium quasi facto miraculo, et ultra quam credi potest admirans imperator, quid lateat percunctatur. Postquam manifestata res est, suspendii reus et mortis iudicatur. uirgas allatas ad se suspendendum ipse sibi torquere iubetur. Sed prius, ait imperator, comedamus; postquam comederit, letior suspendetur. Apponuntur cibi regii;  sed quis uel parum gustaret, qui sibi uicinam mortem imminere uideret? Tandem uocato eo ante mensam suam, imperator multa super comite rogitans, cochlear argenteum quod tenebat ei porrigit, nouisque uestibus eum indui et equo precepit imponi, ut qui nos, inquit, speculari uenit pronus in scabellis, sublimus in equo redeat a nobis. Ita regressus quanto gaudio ut ereptus a morte tripudiauerit, quanta laude magnificentiam imperatoris etiam apud hostes extulerit, ipse longo post tempore iam senio curuus nobis narrare solebat.

20. De obsidione Tornaci ab imperatore. Sed et iam ad propositum reuertamur. Apud Islense castellum comite Balduino commorante et regionem suam coram se in igne et preda deuorari cominus aspiciente,  maxima pars exercitus eius et multi nobiles ad perturbanda castra imperatoris egressi sunt. [ Sed mox Lambertus comes Lensensis interfectus occubuit], ceteri uero fuge presidio sibi consulentes, cedentibus terga hostibus uillam ipsam intrare non ualentes ac uelut trepide uolucres ante faciem accipitris diffugientes, fugam suam uersus Tornacum dirigunt, et ab insequentibus oppressi, in quodam municipio includuntur. Quo perueniens imperator, posita apud Sanctum Brixium mansione sua [eos graui obsidione et fame constrictos ad deditionem compulit, et acceptos per ergastula militum suorum in custodia reclusit] Sicque uictor oratorium suum ingressus, hymnum Te Deum laudamus concinentibus sibi sacri ordinis ministris  deuotissime decantans, grates Domino exsoluit.

21. Quod uas aureum nuncio cuidam dederit. Ferunt et aliud memorabile eum ibi fecisse, quod cum quidam legatus de regno eius ueniens nuntiaret, nuper natum ei filium, illum uidelicet Henricum qui post quinquaginta annos in hanc terram uenit et castella Bulcen, Sclusam, Incy, aliasque munitiones imperiali uirtute diruit---cum hoc inquam nunciaret, auream cuppam, quam ab bibendum manu forte tenebat, ei dono porrexit. [ Et peractis omnibus cum gloria ad ciuitates regni sui remeauit. Domnus uero episcopus Lietbertus accepta missione urbem suam cum suis repetiuit.

22. De profectione domni episcopi Lietberti in Ierusalem.   Sed ecce dum ex occasione Ioannis castellaturam reclamantis aduentum imperatoris uias eius et aliqua gesta eius describere curauimus, a textu cepte narrationis et a gestis domni Lietberti longius euagati sumus. De qua castellatura hoc solummodo inserendum, quod eam episcopus licet inuitus et reluctans, sed cogente imperatore Ioanni reddiderit; quam tamen ille diu non tenuit, quia Hugo, de quo supra diximus, a custode suo Anselmo iam adolescens eam recepit;  et Ioannes tam donis quam minis ab imperatore coactus exinde de ea siluit. His ita peractis, cum ciuitas et patria Cameracensis sub tali rectore abundantia pacis et prosperis floreret augmentis, episcopus sancte intentionis ardore Hierosolimam intendit adire. Cui eius deuotioni cum resistere conata  nequiret, paratis sumptibus, assumptis comitibus, domno scilicet Walchero archidiacono et curie preposito, Hugone quoque capellano postea sancte Marie decano, cuius sanctitatem monstrant claustra canonicorum et Aquicinense cenobium, Erlebaldo iudice et ciuitatis procuratore, Erlebaldo etiam Rubeo ecclesie Sancte Crucis instauratore, nec non et Fulchero archicapellano et Attrebatensis ecclesie uicedomino, aliisque multis profectus  , preterlegens  ciuitates et oppida, itinerum discrimina, barbaram quam colunt Huni transmeat patriam. Transito itaque Danubio, ad regem Pannoniarum peruenit; et pretergressus eius patriam, uastas ingreditur solitudines, quas deserta Bulgarie uocant, quasque latrunculi Scythice gentis inhabitant. Hi, degentes more ferarum, nullis cercentur legibus, nullis continentur urbibus; sub dio manent, quas nox cegerit sedes habent, pretereuntes obsident, obuios interficiunt, ceteros depredantur  .

23. Quod domnus episcopus Corynthum deuenerit.  Cum igitur inter tot mortiferas feralium hostium insidias domnus episcopus sub periculo mortis sociique eius trepidi pendulo corde transirent, septima die inter condensa siluarum  uident cristatis uittatisque capitibus ac seminudo corpore pallia trahentes et latas caligas; pendebant ex humeris pharetre et laxos arcus et hastilia longa ferebant. Quibus uisis terrentur ceteri; sed quia iustus ut leo confidit, episcopus se hilarem magis exhibuit. Cerneres itaque Dei nutu omnem illorum furorem uiso episcopo adeo mitigatum esse, ut, quod dictu mirum est, loco cederent, uiam transeuntibus quodammodo demonstrarent. Sic domnus episcopus sociique eius lethiferam regionem latronumque domicilia pertransiuit incolumis. Ingressus Dalmatiam locisque peragratis in quibus olim Diocletianus thermas edificando diuersa mortis intulerat supplicia Christi martiribus, cursum flectit Isauriam uersus. Quam preteriens, deuenit Corynthum  [383 1Kb] ; illicque audiens Demetrii sancti inter martires preclari corpus quiescere, sepulchrum expetiit.

24. De Fulchero egrotante usque ad mortem. Inde progressus ubi ad Laoditiam Syrie peruenit, comperiens  ecclesiam Dominici sepulchri, Christianis eiectis, a rege Babiloniorum uiolenter obseratam, uiamque paganorum metu per terram penitus interclusam, per tres menses in eadem ciuitate moratus est. Cum autem eundi per terram omnis spes ablata esset, marino itinere domnus episcopus Hierusalem disposuit adire. Ad quod peragendum magistris inquisitis, dum armamenta naualia disponuntur, dum uictualia necessaria preparantur, domnus Fulcherus egritudinem maximam incurrit, que ipsum episcopum omnesque comites graui merore concussit. Cumque per dies languor usque ad mortem ingrauesceret, et iam aptum nauigationi tempus adesset, mentem pontificis metus cum desiderio torquebat, comitemne fidelissimum desereret an  tempus nauigationis differret

25. Quomodo iam morti proximus sanctum Andream inuocauerit Fulcherus.  Cum autem de uita iacentis iam omnino desperaretur, et a nautis aduolantibus ad portum proficisci episcopus cogeretur; reuisit tamen egrotum et uelut in mortuo corpore ultimum quodammodo trahentem spiritum. Quem modo uoce modo nutibus compellans quomodocumque poterat, missionem petebat. Sed eger quamuis iam seculo traderetur alteri, uoces atque singultus recognoscens pontificis, resumpto spiritu, oculos aperuit; cumque [384 1Kb] graui difficultate uerba loquentis intelligens similiter petit et ipse missionem tanquam qui recederet a seculo. Quem uenerabilis pontifex cum maximis lamentis totoque mentis affectu  Deo commendans, sancto commisit Andree apostolo atque gloriose regine Marie genitricis Dei meritis et precibus. Nec mirum, quod eum quem diligebat, illis familiarius deposuerit quos pre ceteris omnibus attentius excolebat. Post hec uelut ultimum ualedicentes et osculum pacis dantes ad inuicem, domnus episcopus abscessit.

26. De lacrimis et prece Fulcheri. Hinc eger a medicis desperatus, a comitibus derelictus, sed benedictione episcopi refocillatus, quantulumcumque respirauit. Dehinc apud se recolens uerba, quibus eum pontifex sancto commiserat Andree quibusque implorauerat sanctam Dei genitricem pro se, intima cordis trahens suspiria, lacrimis obortis ait, ut ipse postmodum testabatur: »O sancte Andrea,  cuius me tutele dominus meus Lietbertus episcopus commisit, cuiusque memoriam in cenobio quod est apud Nouum Castellum situm excolit; si tu uere es ille Andreas decorus, uirilis apostolus Christi, amicus Dei, quem Dominus dilexit in odorem suauitatis,  succurre, festina, miserere, digitumque tuum intergens in oleo misericordie, genitricis Dei domine nostre sancte Marie precibus tuis animam deficientem sustenta, laborantem adiuua, succurre, amice Dei per secretum Christi magistri tui. Iam morior. Quod non possum per me, matrem posce pietatis, quatinus mihi subsidietur, non meis meritis, quibus pena mortis debetur, sed eius qui me uobis commisit lacrimis et precibus.« Noctem illam pontifex duxit insomnem, se suosque Deo commendans gemitibus solitis, uotisque supplicibus morientis amici protelabat uitam.

27. De apparitione sancte Marie et sancti Andree.  Iamque propinquabat noctis quarta uigilia, cum ceteris qui in domo erant, in qua decumbebat  languidus, soporatis, uisus est sibimet quasi semiuigilans obdormiisse. Et ecce uidet binos demonum spiritus coram se stare, ferreum tridentem flammiuomamque uelut de fornace erutam ferentes, quam, sicut idem retulit, mortis aculeum nominabant. Dicebant enim se ad hoc detulisse, ut eam cordi eius affigerent et sic animam eiicerent. Quis timor ille, Deus! quis dolor, que angustie! laborabat eger, laborabat et deficiebat; aspiciebat ictus ferire minantium, penitusque dissoluebatur, singultiens; dissoluebatur, et inter singultus tantum sonabat: »Sancta uirgo uirginum, Mater Iesu, sancte Andrea.« In hoc tanto tamque terribili tribulationis articulo, inter caligines et umbras mortis, celitus effulgurans irradiat locum sua sanctissima  presentia stella maris, mater pietatis, cuius precatu pietas Dei parcit peccantium culpis. Adest, inquam, spes miserorum, salus debilium, demonum forte lamentum; ferens dextra qua Christum pannis inuoluens reclinauit in presepio, uiuifice crucis signum, sinistrorsum acclinis super sanctum Andream apostolum. »Quis, inquit, nequissimi spiritus tantus terror uestri furoris tantaque uos generis tenuit Fiducia uestri, ut eos qui nobis commissi sunt, uobis uindicare uelitis? Quid uobis et egro, quem filius meus reddit sospitati huius sancti Andree precibus? Abite hinc quantocius, abite!« Cuius ad imperium dicto citius euanescunt illi demonum spiritus.

 28. De sospitate per sanctam Mariam et sanctum Andream Fulchero reddita.  Tunc mater pietatis egrum respexit uultu serenitatis, uultu quo inter conuiuantes suggerebat deficere uinum, illo, inquam, uultu, quo dolentem respexit Theophilum, uultu dulcedinis et gratie, eo inquam uultu languidum iam pene mortuum demonum manibus erutum respexit, et ut surgeret pontificemque suum sequeretur imperando significauit; sicque recessit. Recedente uisione, qui sibi dormire uidebatur eger oculos aperuit, et ita se sanum sospitemque repperit, acsi nil mali pertulisset. Mox acclamato puero, qui sibi ad hoc remanserat, si moreretur ne insepultus  maneret, precepit ut quantocius uestimenta sibi deferret, uieque pontificem sequuture necessaria cuncta pararet. Illo eum amentem putante, protinus surrexit ipse, dominum domus uocauit, quantum pro impendiis sibi collatis debeatur quesiuit, computatis et redditis, equos suos quam celeriter parari iubet, puerumque suppellectilis sue nichil obliuisci monet. Quem non solum paterfamilias, in cuius hospitio manserat, miratur incolumem, sed omnis uicinia gaudet ipsius sospitate. Gaudet et cuncta ciuitas et applaudit, quoniam quem precepto euangelico statuerant morientem sero sepelire, cernebant mane uelocibus equum suum passibus emittere. Ipse uero cunctis querentibus letus referebat, quanta sibi per suam gloriosam genitricem  sanctumque Andream apostolum fecisset Dominus. Inde gradu citissimo, suo comitatus cliente, festinat consequi pontificem, quem pietas et prouidentia Dei adhuc detinebat in littore.

29.  Dum per littus episcopus deambulat, Fulcherus sospes aduenit. Sol etiam exoriens crinitis radiis futuram signabat tempestatem; quod prouidi naute cauentes differebant nauigationem. Inter hec hora diei tertia, dum pontifex in littore deambulans secum defleret casum derelicti fidelis, nunciatur ei a prospicientibus, domnum Fulcherum uenire. Primo stupefactus, dein mentem recolligens, inquirit qualiter id scirent? Illis referentibus, equos quos ille equitare solebat et uestimenta eius se ueraciter  uidisse, suspirans ait: »Potest esse; non est Fulcherus sed fortasse puer ipsius, qui, sepulto domino, nos prosequitur. Nam Fulcherum nisi sola Dei clementia iam non spero uidere. Attamen non diffido de Christi misericordia, que sororibus reddidit Lazarum, uidue unicum filium.« Dum hec secum loquerentur, et intenti uenientes illos prospicerent, adest Fulcherus. O quantum fuerit gaudium, quanta letitia nouerit mens humana! Quid qualiterue contigisset, sibi non erat referre licitum; tantus erat tumultus atque tanta frequentia sese complexibus eius ingerentium.  Recepto comite iussu nautarum domnus pontifex nauem conscendit cum suis. Naute remis insurgunt totis uiribus,

Prosequitur surgens a puppi uentus euntes.
 Linquunt Laoditie portus pelagoque uolant
Crebrisque legunt freta concita terris.
uela pandunt et caua trabe curritur equor.
Postquam altum tenuit nauis nec iam amplius ulle
Apparent terre, celum undique et undique pontus
Illis ceruleus, supra caput adstitit imber
Noctem hyememque ferens et inhorruit unda tenebris.
Continuo inuoluunt uenti mare nigraque surgunt
Aequora.
Periclitantes itaque tempestate ualida quassata ad insulam Cypri appulerunt  .  Ubi cum  iterum Hierosolimam proficisci parant, rursus ad Laoditiam reuehuntur. Sed cum iam nulla spes eundi Hierosolimam superesset consilio Laodicensis episcopi redeundi iter mestus arripuit  .

30. De ecclesia sancti Sepulchri. Post Nicolaum papam, ut supra cap. 16 retulimus, Romanam sedem Anselmus qui et Alexander rexit annis 9, menses 6.  Domnus Lietbertus episcopus regressus ab infecto itinere, quo Hierosolimam ut dictum est cupiebat adire, sed obstantibus diuersis periculis terris iactatus et undis, compulsus est retrorsum abire, alias intendit animum, ecclesiam scilicet in honore sancti Sepulchri, sicut hactenus cernitur, extra murum Cameraci edificare  .  Et quod egregia mente concepit, deuotissime  ad finem usque compleuit. Nam decenter constructam, accitis multorum corporibus sanctorum, ministrante sibi domno abbate Waldrico, anno Dei Christi 1064 solemniter dedicauit; et monachos inibi Deo seruientes uelut mulieres ad Christi sepulchrum excubantes instituit  ; nec non et sepulchrum in eadem ecclesia, in quo et conditus est, sibi parari fecit  .

31. De donis Fulcheri sancto Andree oblatis.  Nec pretermittendum est, quod episcopus a uia de qua supra diximus noluerit intrare Cameracum, ni prius reuiseret Nouum Castellum, sui principatus fidele municipium, quod ob sancti Andree memoriam diligentius excolebat. Quo perueniens domino comitatus Fulchero cumque ceteris sue familie comitibus, officiosissime suscipitur  ab omnibus, susceptusque in templo sancti Andree ducitur ad orationem. Prostratus solo non quesiuit in oratione lacrimas, quas semper familiarissimas habebat. Deinde surgens dedit benedictionem. Quos in tempore potuit exosculatis, processit palam, cunctisque refert quantos uie pertulerit casus. Tunc dominus Fulcherus eo presente procedit ad altare, narrans que quantaue per suam gloriosam genitricem sibi fecisset Dominus sancti Andree meritis et precibus. Post capitis deditione uidentibus cunctis sese sancto tradidit Andree offerens super sanctum eius altare duas uncias auri purissimi. Utque in eodem loco ad honorem Dei et memoriam sancti Andree pro se perpes seruitus esset, filium suum nominatum Fulconem tradidit  ibidem. Quo monacho facto, uictualibus fratrum magna donaria contulit, que priuilegiorum iure pontificis auctoritate firmauit,] altare scilicet de Lelycis, et in emendo allodio de Maretz ipse domnus episcopus decem uncias auri dedit. Alium quoque filium Fulcherus Attrebati monachum effecit, quem postea uenerabilem Hunocurti abbatem uidimus.

32. De bello in Anglia facto. Anno autem Dei Christi 1066 ad occidentalem plagam unus ex cometis admodum uisu terribilis crinitos radios uelut flammigeras hastas emittens, uespere solem sequens per octodecim dies apparuit. Quod genus syderis, quod erunt bella, aut famem aut pestilentiam portendere solet; hoc regni etiam mutationem ipsa sua apparitione presignauit. Nam Wilelmus Normannorum  comes, parata non parua classe, assumpta magna militia, mare pertransiit. Qui terre applicans, naues omnes penitus concedi fecit, scilicet ne suis superesset ulla spes refugii. Itaque rex Anglorum Heroldus, olim contra predictum comitem Wilelmum periurus---nam filiam [385 1Kb] eius se accepturum iurauerat, tunc forte regressus a nece fratris sui Tostini, qui captando partem regni eius contra eum arma commouerat---tunc inquam sinistris excitus nunciis, collecta ingenti copia Anglorum Norwicorum ad prelium paratus contra Normannos, qui iam sibi tres munitiones prope littus maris extruxerant, progreditur. Quid multa? inito certamine Normanni uictores existunt, Angli terga uertunt, maxima pars utrobique interit; rex quoque Heroldus interfectus  occubuit; sicque comes Wilelmus regnum obtinens, die natiuitatis Domini in Londonia ungitur in regem.

33. De prelio apud Cassellum facto.  Bellum quoque in Flandria gestum apud uillam que est Cassellum, ex quo cetera bella circumquaque per terras et multa mala pullularunt, hic dignum duximus inserendum. Rotbertus namque, qui et Friso dictus, pro eo quod in Frisia est nutritus, audiens comitem Balduinum fratrem suum obiisse et duos filios Balduinum et Arnulfum heredes post se reliquisse, dolensque nimis se iamdudum omni honore Flandrie a patre suo et fratre exclusum penitus esse, quia uidelicet eum non legitime conceptum fuisse suspicabatur: non tulit ulterius, sed clam Flandrenses oras ingressus, quorumdam nequam hominum  dolis aliquas munitiones et castella occupare  cepit, et usque ad Cassellum terram sibi uindicauit. Iis auditis, uidua comitissa Richildis quam defuncto Hermanno priori marito supra diximus  nupsisse comiti Balduino, collectis multis [386 1Kb] exercitibus cum duobus supradictis filiis Balduino et Arnulfo, parato quoque rege Francie in eius auxilium Philippo, eo procedit  . Quid plura? commisso prelio , Friso ualidus animo et armis seu ferocibus sociis primam aciem aduersariorum audacter irrumpens contriuit, ceteros uero, interfecto nepote suo Arnulfo in prima flore adolescentie posito et necdum militie usibus apto, multaque strage peracta, in fugam compulit. Ipse etiam rex frena uertit et abiit. Tandem ipse Friso captus a comite Eustachio, apud Sanctum Audomarum in custodia  seruatur; sed non multo post Flandrensibus ui magna liberatus, comitatum totius Flandrie potenter obtinuit.

34. De donariis domni Lietberti ad ecclesiam sancti Andree. Ecce dum gesta imperatorum seu productiori sermone prosequimur, a proposito cepte narrationis longius euagati sumus. His ergo omissis, ad domni Lietberti quam erga ecclesiam hanc tenuit liberalitatem commemorandam paulisper animum intendamus. Nam ea altaria allodia et cetera beneficia que contulit, nonne hec scripta sunt in priuilegio quod ante quinque annos obitus sui in capitulo nostro ueniens corroborari fecit? Altare uero de Lambris quomodo nobis prouenerit, libet paucis aperire. Cum apud Hainensem comitissam Richildem, matrem Arnulphi  quem in prelio Cassellensi a patruo suo Frisone  diximus interemptum, domnus abbas Waldricus non paruam gratiam et locum intime familiaritatis obtineret: illa se ab eo sepius uisitari congaudens, salubri eius consilio frequenter utebatur, et prout secularis cura permittebat, monitis eius parere nitebatur. Interea quidam Rogerus, famose nobilitatis clericus, quippe Sancti Audomari et Sancti Amati Duacensis prepositus, ipsius comitisse obsequiis fideliter inseruiebat, et cuncta eius negotia, utpote totius procurator curie, disponebat. Qui domni abbatis paulatim et silenter considerans continentiam et per omnia religiosam perpendens eius esse uitam, maiori affectu ei adherere cepit, adeo ut multa donaria et tapetia, que in presbiterio pendere solebant, quin etiam altare de Lambris,  domno episcopo Lietberto gaudenter annuente, ecclesie nostre conferret, et in capitulo ueniens, societatem fratrum et ut anniuersarius obitus eius dies, quem agimus 13 Kal. Iunii, semper celebri memoria ageretur impetrauit.

35. De uilla Lambris.  Quia uero predicte uille, id est Lambris, mentio facta est, hoc sciendum quod fiscus regalis fuerit, sed tempore Stephani episcopi a Carolo rege Francorum sancte Marie donatus sit. In ipsa autem uilla rex Childebertus forte sepultus est. Qui cum ad obsidendum fratrem suum, qui tunc temporis Tornaci morabatur, ire pararet, beatus Germanus Parisiensis episcopus presago spiritu predixerat, non posse se consummatum ire illiusmodi negotium, si germane  neci eo spiritu intenderet. Hic autem uerbis surdescens, exequi parat dispositum. Sed ne beati pontificis irritum habeatur presagium, in ipso itinere morte preuentus, in predicta uilla Lambris subterratur.]

36. De Hildebrando uenerabili papa. Post Alexandrum  papam Hildebrandus, qui et Gregorius uII, Romanam sedem suscepit . Hic, zelo domus Domini feruentissimus, multa decreta dedit. Super incontinentiam presbiterorum sententias promulgauit, ne quis scilicet missas eorum audiret; filii eorum sacros ordines nullo modo perciperent; inuestituras ecclesiasticarum dignitatum de manu laici nullus omnino perciperet; qui transgredi presumeret, sacris ordinibus omnino priuaretur. Qua de re non solum inter eum et imperatorem grandis exorta est contentio, uerum etiam per orbem exinde graue scandalum sancta pertulit Ecclesia. Que controuersia usque ad tempora Calixti pape post eum quarti permansit.

37. De obitu domni Lietberti. Remensi metropoli  post Widonem Geruasius preficitur, uir sane utraque scientia preditus, qui rebus bellicis operam dans, militari manu maxime patriam suaque tuebatur. Hic inter cetera ingentis corporis ceruum conflatilem cuprinum, qui hactenus in curia archiepiscopi stans cernitur, opere fusili fieri sua arte excogitauit. In pectore huius cerui hactenus hi uersus leguntur:

Dum Cenomannorum saltus lustrare solebat
Geruasius, ceruos tum sufficienter habebat.
Hunc, memor ut patrie sit semper, condidit ere.
[ Domnus Lietbertus post grauissimas infestationes quas ab Hugone castellano, de quo multa referuntur, perpessus est---nam et ab eo captus, interfecto Wiboldo preposito, et in custodia positus, sed per Richildem comitissam liberatus est---tandem  senio fessus et Dei seruitio fatigatus per triennium graui languore egrotauit, sed ministerio domni Waldrici nunquam carere uoluit. Itaque anno episcopatus sui 26to, 10 Kal. Iulii , astantibus et orantibus clericis, feliciter diem clausit extremum.]


 FINIS SECUNDI LIBRI.



[LIBER TERTIUS.]



[PROLOGUS.]


TERTIUS HIC LIBER EST; PRAECEDENS PROLOGUS HIC EST.

 Hactenus de gestis trium episcoporum, domni scilicet Erluini, Gerardi, Lietberti, aliqua perstringendo magis quam enumerando descripsimus; et ut petarum libri ferunt, aurea quodammodo que in in diebus eorum erant secula rememorauimus. In quo opere dignus mihi uideor redargutione, qui tantorum uirorum uitas et actus qualicunque scripto  presumpsi annotare. Constat enim quoniam qui talia agit, non solum imperitie sue et presumptionis uitium ostentat, sed et eorum de quibus loqui nititur, uerbis ineptis laudes obscurat. Nam pro eo, quod uirtutem et gesta Achillis orator descripsit Homerus, ueniens ad tumulum eius felicem tali precone eum appellauit Alexander Magnus. Precedentibus duobus libellis de tribus episcopis pauca locuti sumus; nunc in tertio quarti, id est domni Gerardi secundi, mentio agenda est; sub quo iam ad argentea, et post eius obitum ad ferrea secula, nos deuolutos esse grauiter sentimus. Igitur  exequendum est promissum opus, et ad ea que nostra etate partim uidimus et audiuimus, dirigenda est oratio.

1. De domno Gerardo episcopo secundo. Defuncto Lietberto episcopo  et in ecclesia Sancti Sepulchri, quam ipse a fundo edificauerat, cum maxima cleri plebisque lamentatione decenter sepulto,  conuenit uniuersa ciuitas, et domnum Gerardum, Bracbatensem archidiaconum, supradicti episcopi Lietberti genere propinquum, totius plebis assensu electum, ad imperatorem dirigunt. Qui acceptis ab eo episcopalibus insigniis, glorianter rediit. Deinde Romam benedictionis gratia expetiit; quem papa Hildebrandus, cognito aduentus eius negotio, nec uidere uoluit, protestans eum excommunicatum, quia contra apostolica sanctorumque canonum et sua decreta, de manu laici et excommunicati, utpote male diffamati imperatoris---qui etiam, quod detestabilius esse probatur, Romane Ecclesie subditus  non erat---baculum pastoralem et annulum accepisset. Quum ergo domnus Gerardus hac obiectione constrictus insignia episcopalia ipsi pape reddidisset, et pro hac comites eius maximeque Alardus archidiaconus et prepositus, quem postea conuersum Martianis  uidimus abbatem, nimio merore afficerentur; tandem papa miseratus precatu suorum et cardinalium, gratiam suam ei contulit, et consecrandum ad Hugonem de Diis  , uenerabilem Lugduni archiepiscopum et totius Gallie legatione functum, transmisit. A quo de more ecclesiastico decenter consecratus, prospere cum suis gaudentibus repatriauit.

2. De uastatione Cameraci. Nec multo post causa extitit, qua curiam imperatoris adire eum oportuit.  A qua rediens, cum ad oppidum quod est Laubias deuenisset, nunciatur ei ciues Cameracenses coniuratione facta statuisse quod nullus ei intrandi ciuitatem daretur locus. Iis auditis perturbatus episcopus, quid facto opus sit, animo tractare cepit. Deinde accita non parua amicorum copia, comite quoque Balduino  , uersus Cameracum uias dirigunt. Quid plura? Appropinquantes portis et illis ad resistendum paratis, dolo simulant iurantes se cum pace uenire; et sic permissi intrare, citius fidem rumpunt, domos inuadunt, cellaria diripiunt, scrinia confringunt, et omnia direptioni tradentes, aurum, argentum, uasa, uestes, et quicquid delectabile erat auferentes, certatim multimodis onerati spoliis, multisque hominibus captis, ad sua quisque  repedarunt. Et sic domnus Gerardus in sua relocatur sede.

3. De quodam homine Ramihrdo. Contigit post hec episcopum ad uillam Lambras, que tunc sui iuris erat, deuenisse, et ibi aliquantulum demoratum esse. Ubi cum ei a narrantibus intimatum esset, hominem quemdam nomine Ramihrdum, apud proximam uillam que est Scherem manentem, multa preter fidem dogmatisare, et iam sub doctrina sua multos discipulos maximamque utriusque sexus plebem sibi consentaneam adquisiuisse: tunc sine mora adductum de uita et de doctrina eius sciscitans, cum eum ad obiecta respondere uideret, ad sedem Cameracensem pertrahi eum iubet, ut ibi  super his plenius discuteretur. Certo itaque die accitis abbatibus et clericis sapientibus, productus in medio de fide catholica exquiritur. Sed ille uere  credulitatis sanctionem per omnia profitetur. Cumque ad confirmandum Dominici sacramenti particeps fieri ab episcopo moneretur, refugit, dicens a nullo abbatum nec sacerdotum nec etiam ab ipso episcopo hoc se percepturum, quod aut Simonie aut alicuius auaritie noxa adstricti tenerentur. Hiis uerbis omnes in ira commoti, pro heresiarcha eum indicant haberi; et ita discessum est. Quidam uero de ministris episcopi et alii multi deducentes eum in quoddam tugurium inducunt, et non reluctantem, sed intrepidum et, ut aiunt, in oratione prostratum, admoto igne cum tugurio combusserunt. Qui multa fecerat et docuerat, hic finis eius. Plurimi tamen, qui ei adheserant, de ossibus et puluere eius aliquid sibi rapiebant. De cuius secta per quedam oppida  multi manent usque adhuc. Et eius nomine censentur textrini operis lucrum exercentes  .

4. De Aquicinensi cenobio. Sub iisdem fere temporibus  duo uiri genere nobiles, Sigerus de Lohes, Walterus filius Ursionis, cum sociis multis, relicta seculari militia Deo, militare disposuerunt; et locum quendam secretum religioni aptum super Ischarb  fluuium, aqua cinctum, ad habitandum delegerunt. Inde domnum episcopum Gerardum Cameraci, quia locus ille eius erat parrochie, expetunt, et habitandi licentiam et construendi ecclesiam ab eo deposcunt. Ille autem non tantum que petebant annuit, sed etiam adiutor eorum et cooperator edificationum, que monachis essent habiles, esse cepit. Hugo quoque decanus Sancte  Marie omni cura totoque animo eo cepit intendere, pecuniam, altaria ceteraque necessaria largiendo toto affectu ministrare, adeo ut in breui locus ille a Deo sublimatus, ecclesia clericis probisque uiris repleretur, et studiose ac religiose seruitus Dei ibi ageretur. Que congregatio in tantum Dei nutu excreuit, ut etiam domnus Alardus Hasnoniensis monachus abbas ibi preficeretur, et nobiles quique pagenses uel ex aliis prouinciis seculo renunciantes, ibi sub norma sancte religionis confluerent. Hoc itaque cenobium usque hodie rebus seculi dilatatum, omni floret religione, et circumquaque monasteria multa sanctitatis illustrat odore.

5. De obitu domni Waldrici abbatis. Rexerat  domnus abbas Waldricus ecclesiam hanc  annis 36, seque boni operis exemplum subditis per omnia prebuerat, multasque possessiones, altaria,  allodia, suo studio adquisierat. Superueniente igitur die, quo diuina pietas eum ab erumnis seculi disponebat eripere, subita corripitur egritudine; et de cidens in lectum, conuocatis fratribus post salutaris monita exhortationis ultimum ualedicens, plenus dierum anno Dei Christi 1083, Idibus Iunii, diem clausit extremum, et in medio ecclesie sepelitur cum maxima lamentatione fratrum et aliorum.

6. De electione abbatis Guiffridi. Conuenientes fratres ad eligendum abbatem, quattuor de suis eligunt, et eos cum baculo pastorali ad episcopum dirigunt, ut cuicumque eorum abbatiam daret, ceteri laudarent. At ille eiusmodi electionem perpendens non esse probabilem, distulit, et acceptis induciis eos redire precepit. Interim domnus Petrus abbas Beluacensis  pro fratre suo domno Guiffrido, et eius petitione episcopus Laudunensis, precatorias litteras domno Gerardo episcopo transmiserunt. Hugo quoque castellanus  cum aliis multis pro hoc ipso precator accessit; et hiis animatus precibus episcopus Geraldus abbatiali dignitate sublimauit. Quam ille susceptam per aliquot annos strennue rexit, sed postea continuis imminentibus guerris et maxime fame magna, ecclesia hec deuoluta est paupertati.

7. De bello apud uillam Castenerias facto. In illo tempore apud Cameracum inter Oilardum preclarum militem et Iohannem Ottonis filium, pro quadam uilla uinciaco  , grauissima exorta est contentio, adeo ut ab inuicem separati, alter eorum, id est Iohannes, cum Fulchone nepote suo Cameraci  manens, bella pararet; alter uero, id est Odardus, in hanc uillam  ueniens, conductorum militum sibi copiam adsumeret. Quadam autem die tempore messis, cum hinc atque illinc egressi ad uillam Castenerias  uenientes sibi obuiassent, armati congrediuntur; et, commisso graui prelio, pauci ex parte Oilardi, sed multi ex Cameracensi exercitu corruerunt. Ibertus quoque nepos episcopi, et Ado de Belen  , egregii uiri, interfecti sunt; Fulcho quoque cum multis famosis uiris captus est. Et sic Oilardus uictoriam adeptus, gaudens recessit, et spolia equos et captiuos militibus suis largissime diuisit. Et predictum Fulchonem, sororium suum, in captione anno uno detinuit; sed postea per episcopum et Theodericum de Auesnis concordati, amici permanserunt.

 8. De muliere a demonio uexata. Quod autem sub occasione predicti Oilardi hic uidimus contigisse, nemini sit onerosum uel legere uel audire. Hic siquidem cum uirtute militie circumquaque famosus uiribus et armis Cameracensem tueretur patriam, contigit eum aliquando more suo in pago uiromandensi  predationem multam fecisse, et capta preda plurimisque captis hominibus, prospero successu citius remeare. Forte mulier quedam, coniugis sui captionem grauiter plus equo dolens et acuti doloris impatiens, quam concito cursu poterat sola sequebatur. Sed non erat facile ut consequeretur. Igitur inclinata iam die, imminente uespera, nox facta erat, cum illa proximam siluam deueniens, nusquam progredi ualens, oppressa scilicet noctis tenebris, merore et lassitudine corporis, se sub reperta arbore lassata uolens requiescere membra . . . [387 1Kb] .

9. De apparitione maligni spiritus. Hec diu semiuigilans iacuerat, cum repente malignus spiritus sub aliqua uisibili specie coram ea adstans, et ut  ipsa nobis postea retulit, quasi cappam unam in manu deferens, induit eam, et sic eam ex toto possedit. Illa mox effera et sui omnino nescia prosilit, et quod reliquum erat noctis, siluam peragrans, tandem mane facto e silua progreditur. Diuque uaga per agros discurrens, ab incolis comprehensa ligatur, et magis ferinis quam humanis uocibus inclamitans, ad hoc monasterium uerberibus agitata perducitur.

10. De liberatione mulieris demoniace. Que dum liminibus ecclesie propinquaret, uelut immane precipitium precauens, retrocedere, et ne intraret toto annisu reluctari; sed a presentibus impulsa, immo illata, in medio templi sparso stramine collocatur. Ibique quamuis stricte ligata, miserabiliter  huc illucque uolutabatur. Horrida facies, flammantes oculi, horrorem quodammodo intuentibus ingerebant. Nam et ore spumans linguamque dentibus masticans sanguineam saliuam in aspicientes expuebat, ut aperte daretur agnosci exterius quo habitatore uexaretur interius. Nos uero diris eius clamoribus et strepitu uulgi concurrentis permoti, post aliquot horas accessimus; et maligni hostis in ea habitationem perpendentes, simulque eius calamitati compatientes, prolatam aquam reliquiis sancti Andree reuerenter signauimus, et sumendam ori eius obtulimus. Illa uero, ac si mortiferum quid abhorrens, quantum potuit a se indignanter repulit. Sed adstantes supinate eique dentes stringenti instanter ori eius infundere ceperunt, donec ipsa  anhelitum retrahens, aliquantulum ex ipsa aqua perciperet in gutture ac deglutiret. Quo facto cerneres in momento sicut ignem extingui aqua, totum furorem eius omnino mitigatum deferbuisse, et ipsam uelut alteram affectam, et iam immutatam, leni uultu, blandis oculis nos respicientem, et lenta uoce loquentem. Porro nos, cum circumstante plebe  uoces laudis emittente, nec a laudibus nec a lacrimis cessare poteramus, quippe qui diuinam gratiam presentem ibi meritis sancti apostoli operatam esse uidebamus. Protinus illa, soluta a uinculis, erigit se, et quassata membra sustentans, pedetentim gressus mouere cepit, admirans unde huc uenerit, uel quis eam desub arbore tulerit, aut quomodo cappa, de qua supra diximus, exuta fuerit. Sed ab hiis qui aderant que circa se gesta erant certius agnocens, et ad se plenissime reuersa, ante altare cum lacrimis prosternitur, et se ancillam sancti in eternum esse deuouit. Ac postea refecta cibo---nam in triduo nichil uictus sumpserat---recepto quoque marito, gaudens et sana remeauit ad propria.

11. De discordia regni et sacerdotii. Hildebrandus  papa Romane sedi cum omni religione presidebat. Sed imperator Henricus Romane Ecclesie et decretis apostolicis concordare nolebat; immo excommunicatus omnes subditos pape episcopos grauiter insequebatur. Nam et antecessores suos talibus decretis numquam consensisse dicebat, quia et episcopalia insignia omni tempore dedissent. Preterea elatum eum faciebat uictoria, qua Rodulfum quendam, quem Saxones sibi contra eum regem prefecerant, ante annos quamplures in bello interfecerat. Filius quoque eius Henricus iuuenis et marchisa Mathildis frequenter ei quamplurima bella parabant. Igitur post prefatum Hildebrandum Odo, qui et Urbanus in Romana sede successit, uir sapientissimus, prius Remensis canonicus, postea Cluniacensis monachus,  dein papa est effectus. Hic per omnia predecessoris sui in ecclesiacticis sanctionibus secutus est uestigia. Remensem uero ecclesiam post Geruasium Rainoldus, Turonensis ecclesie custos, regebat. Domnus uero Gerardus Cameracensi bene presidebat. Patriam autem eius miles Oilardus, quem supra memorauimus, uirtute sua et prudentia pacatam undique et opulentam faciebat. Sed quomodo uel quo infortunio tantum defensorem plebs amiserit, paucis intimandum.

12. De morte Oilardi. Hic itaque cum quadam die de curia Flandrensi reuerteretur, et terram Hugonis castellani, postea monachi  , pertransire uellet, Symon filius ipsius Hugonis cum militari manu eum prosecutus, in ecclesiola uille que est Chaun, cum uno tantum comite---nam ceteri, relicto  eo, dispersi fugerant---inclusit, et mira uirtute gladio pugnantem, clypeo se protegentem donec ferientium ictibus concisus e manibus laberetur, multis confossum uulneribus interfecit. Sicque mortuus delatus ad nos, in claustro nostro sepultus, sub marmore clauditur uno. Hic finis eius, omni patrie dolendus. Ab ipso etiam habemus allodia multa, que hereditarie possidebat, de Mediolanis  , de Beccheniis, de Buhen  , de Formeiis, de Fontanis.

 13. De plaga ardentium. Anno Dei Christi 1089, celebri memoria ubique terrarum innotuit, et libris annalibus traditum describitur, cum iusto Dei et aperto iudicio, peccatis superbe plebis exigentibus, sicut ignis ira Dei exardesceret in his regionibus, maxime Bracbatensi: miserabilis plaga facta est ardentium, in quibus restinguendis, in plerisque sancte Dei genitricis ecclesiis, et maxime Tornaci, piis eius meritis et gloriosa intercessione facta sunt preclara miracula. Tunc ex diuersis terre partibus, non solum uicinis sed et longe positis et etiam transmarinis, plebs innumerabilis utriusque sexus ad ecclesiam Tornacensem confluebat pauida. Nam quod de aliena carne uidebat, hoc unusquisque in se fieri pendulo corde uerebatur. Intrantibus uero  ipsam ecclesiam plenam utique languentibus, stupor ingens et lacrimabile fiebat spectaculum, cernere scilicet alios miserando gemitu rugientes adhuc plaga ignis grauiter cruciari, aliorum uero pedum, quorumdam autem tibiarum, usque ad genua uel usque ad coxas consumptis carnibus, ossa arida pendere; quosdam autem iam extinctos uelut truncos, huc illucque iacere, et nusquam nisi portatos progredi ualere. Sed de his pro tempore iam satis dictum, quamuis pro hac uel alia peste semper et ubique metuendum, et diuina iudicia nobis iugiter imminere sit credendum.

14. De quadam muliere hic sanata ab igne. Eodem tempore mulier quedam, predicto igne in summitate pedum accensa, ad ostium nostri monasterii  curru subuecta deponitur; et lacrimosa suspiria diris permixta clamoribus emittens, suorum manibus, comitante turba multa,---nam de simili pena sibi quisque timebat,---prope altare sancti Andree collocatur. O cui tam saxeum pectus tamque ferrea mens tunc inesse posset, quem illi fletus, illi dolores misere mulieris sanctum apostolum iugiter inuocantis, uel usque ad lacrimas non emollirent? Nam cui humana presidia nullo modo poterant subuenire, hoc solum restabat solatium, pro ea respectum diuine pietatis implorare. Tunc antiquiores seniorum nostrorum cum reuerentia reliquias sancti Andree accipiunt, et locum diri uulneris ex eis signantes, ter pedibus eius modum crucis circumtulerunt. Quod ut factum est, illa paulatim a clamoribus quiescens, summatim  uisa est dormire; uiditque uirum canis crinibus decorum, hilari et reuerenda facie, ueste quoque candida sibi adsistere, et sicut antea reliquiis, similiter eodem modo locum doloris manu sua signare, et sic omnem ardorem extinctum esse. Mox illa excitata, abeuntem sequi conata, exclamat uoce magna sanctum Andream adesse, et non fallitur integre restituta. Ad hanc concurrimus omnes, et ultra quam credi possit, gaudentem et quasi resumpto spiritu suscitatam intuemur, et quid sibi acciderit, attentius  perscrutamur. At illa uisionem gratanter commemorans, Deo et sancto apostolo sancteque Maxellendi laudes et gratias agebat. Sed plebs occurrens quantas pre gaudio lacrimas fuderit, et quanto iubilo ymnum Te Deum laudamus cecinerit, magis credendum quam sermone pandendum.

15. De quodam fratre Alberto. Huius rei spectaculo intererat et ministrabat quidam frater noster Albertus, utpote sacrorum uasorum custos et ecclesie minister; qui quod monachali pretendebat habitu, uite et morum probitate complebat, prout humano iudicio uel experientia potest comprobari. De cuius conuersatione pauca et non cuncta que uidimus, nemini sit onerosum si hic breuiter inseramus. Hic siquidem sub domno abbate Waldrico habitum  nostri ordinis suscepit. Dein psalmos aliquos addiscens, et in dies ad meliora proficiens, tandem uasa altaris tractare et huiusmodi obsequiis iussus est deseruire. Hic custos oris sui et contemptor corporis sui, ueste cilicina usque ad talos subtus utebatur; a uino omnino et cibis lautioribus abstinens, pane contentus seruitorum, portionem suam uini et reliquarum escarum languidis et infirmis exportabat. Certum eius lectum aut uix aut nullatenus quisquam noscere quibat; sed ante altaria, ubicumque somnus uel lassitudo corporis cegisset, prostratus humi quiescebat. Ubi etiam sanctos apostolos Petrum et Andream sibi apparuisse et quedam sibi dixisse, de quibus non est dicendum, per singula  uni ex fratribus nostris confessus est, domno scilicet Dodoni, compatriote et familiarisimo sibi, quem postea abbatem et construendi operis huius templi procuratorem habuimus. Quid referam, prefatum Albertum sepius fasciculos lignorum noctu ostiis pauperum apposuisse, et in uia lupos eum multoties comitatos fuisse? Audiuimus eum etiam fuisse confessum, quia dum quadam nocte de Waldoniscuria quendam solus in humeris crucifixum afferret, omnes arbores secus uiam se ei inclinasse; nimirum quia congruum erat Creatoris imagini creaturam prosterni. Sed ne plus uerba protraham, tandem impetrata a domno episcopo Gerardo et capitulo nostro licentia, Iherosolimam pia intentione et Dominici  sepulchri desiderio cum uno tantum socio intendit. Nobis tamen incognitum quid de eo acciderit.

16. De obitu domni Gerardi episcopi. Domnus episcopus Gerardus, anno pontificatus sui 16, in hac uilla morbo correptus, in domo sua superueniente uocationis sue hora defungitur  , et Cameraci delatus, in medio ecclesie anno 1092 tumulatur. Post cuius mortem undecumque pessimi quique ceperunt emergere, et multiplicata sunt mala in terra  Cameracensi, omni defensore uiduata, que enumerare nec hec nec aliqua sufficit pagina. Multoties igitur Cameracensis cleri plebisque concio ad eligendum pontificem conueniebat. Sed dum quisque pro uelle suo loqui presumebat, omnes in commune nichil proficientes, discedebant. Denique post multas perturbationes clericum quendam Manassem canonicum, Suessionensis comitis  fratrem, eligunt et cum magno apparatu ad imperatorem transmittunt. Sed furtiuis litteris post eum missis accusatus, inanis rediit, et a spe fraudatus remansit.

17. De Atrebatensi ecclesia. Interim  Atrebatenses clerici, tempus opportunum sibi post maximam disceptationem Cameracensium habentes,  quo de iugo Cameracensis episcopi subiectionis colla excuterent, Romam adeunt, Urbano pape causam suam suggerunt; ut Atrebatensem ecclesiam tanto tempore ancillatam iam miserando liberam efficiat, lacrimabiliter implorant. At ille crebris multorum maximeque regis Francorum precibus exoratus, predictam ecclesiam amodo et usque in seculum cardinalem habere dato priuilegio constituit; et ad hoc corroborandum, clericum quendam religiose uite, Lambertum Islensem, episcopum ibi ordinari precepit; sicque ecclesiam Atrebatensem a Cameracensi diuisit  .

18. De electione Walcheri. Manasses itaque repulsam suam grauiter ferens, ad archiepiscopum Remensem se contulit, et ut opem ei conferat, per amicos  suos obnixe precatur. Ille uero recitatam secundum compertam ueritatem ueracium testium tam Cameracensium quam aliorum eius electionem, in conuentu Remensis capituli confirmauit. Preterea Cameracenses Walcherum, Bracbatensem archidiaconum et Tornacensis seu Nouiomensis ecclesie custodem, in episcopum eligunt. Qui missus ad imperatorem, in die sancti Andree donum episcopatus ab eo suscepit, et auctoritate Romani pontificis Urbani ab archiepiscopo Remensi consecratus, ciuitatis Cameracensis regimen obtinuit. Hic multa preclara gessit; castella atque municipia multa Cambrisiacum et ciuitatem opprimentia uiriliter diruit; iustitiam querentibus faciens, omnem prouinciam  subactis hostibus pacificauit.

19. De concilio Aruernensi. Urbanus papa a Roma in Gallias deueniens, anno Dei Christi 1095 apud Aruernensem urbem, que est Clarusmons, concilium innumere multitudinis aggregauit, ubi multa decreta relatu digna dedit, uiam Ierusalem instituit, de statu sancte ecclesie satis et sufficienter tractauit. Tunc Manasses stans in medio clamorem fecit de domno Walchero, electioni sue iniuste subintroducto, episcopatum uidelicet Cameracensem sibi inuasione  detestanda usurpante, et ut uno uerbo eius utar, intrusit se in, inquit, meam electionem. Finito clamore et Walcheri dicta responsione, admirati iudices tandem simul in hoc concordantes protulere sententiam: primam scilicet electionem ratam, secundam uero, id est Walcheri, irritam esse debere. Porro Walcherus iam de concilio recesserat, quia nos qui cum eo ieramus, hac et illac auriculantes, tale ei iudicium fore predixeramus. Data sententia, Manasses in ipsa sede Walcheri ut episcopus substituitur; Walcherus si se deinceps de episcopatu intermittat, excommunicatur. Multa de ipso concilio, plura que de ipsis postea contigerunt, et quomodo eorum [388 1Kb] Cameracensis patria omnino deuastata et ciuitas pene fuerit desolata, quamuis sint stupenda, preterimus,  qui iam amplius hec rememorari superfluum esse et inutile ducimus.

20. De ordinatione Manasse episcopi. Rumoldo Remensi archiepiscopo obeunte , Manasses prepositus succedit, parum quidem litteratus, sed elemosinis et cure pauperum studiose deditus; a quo supradictus Manasses in episcopum est ordinatus.

21. De uia Hierusalem. Anno 1096, per admonitionem sepefati pape Urbani, habitantes terram uiam Ierusalem aggredi ceperunt, et usque in fines orbis terre sonus et amor eundi percrebuit. Comites, principes, nobiles, uulgusque promiscui sexus ire certabant, portenta et signa in celo se uidere multi asserebant. In qua uia quanta pericula, quot  corporum incommoda, quantas fames, quanta prelia, maxime in Antiochia pertulerint, quo labore, quibus pressuris ad Hierusalem peruenerint, qua arte, qua industria quadragesimo obsidionis die, interfectis multis militibus Sarracenorum, eam ceperint, quanto studio sepulcrum Domini et loca sancta mundauerint, non est nostrum describere; que magis proprii et lati codicis indigent inscriptione, presertim cum de eis et cantica ubique diffusa et carmina quedam descripta habeantur

22. De domno Odone episcopo. Postquam episcopi duo, Manasses et Walcherus, diutina dissensione per longa tempora defecerunt, Odo Aurelianensis scolasticus, Tornaci monachus effectus---nam ipsum  cenobium eius predicatione cepit edificari,---postea uero abbas ipsius loci, ad episcopatum Cameracensem eligitur et consecratur . Sed quia donum ab imperatore propter excommunicationem querere nolebat, intrare in ciuitatem minime licebat.

23. Quod imperator in hanc terram uenerit. Henricus imperator, crebra et importuna Cameracensium pulsatus flebili querela, quod scilicet Robertus  comes Flandrensis, dominatum Cambrisiaci usurpare sibi uolens, multas irruptiones in hanc prouinciam hostili manu fecerat, ipsam demum ciuitatem exercitu nimio circumdans, per septem dies obsederat, paratis septem, ut fertur, milibus armatorum, anno 1102 in hanc terram uenit, multa uiriliter et prospere gessit, castella Bulcen, Incy, Sclusam aliasque munitiones comburens igni, solotenus precipitauit, pauorem sui hostibus circumquaque incussit; sed opprimente hieme citius repatriauit. Nec tamen comes ab infestatione Cambrisiaci. . . .

24. De cometis. Anno 1106, unus ex cometis regni mutationem presagientibus mense Martio per octo dies apparuit; uespere post solis occasum radios terribiles emittens, multis prudentibus terrorem ingessit.  Imperator Henricus, quem filius suus sub occasione apostolice sententie regno eiectum usque in exteros fines expulerat, apud Leodium defungitur; sed propter predictam excommunicationem in atrio non sepelitur. Filius uero eius Henricus imperium, quod sibi pater uiuens concesserat et benedici iusserat, obtinuit.

25. De concilio apud Trecas habito. Post Urbanum Romanam sedem suscepit Rainerus , qui et Paschalis, uir per cuncta laudabilis antecessorum suorum firmiter decreta tenens, sed auaritie minus intendens. Hic in Gallias ueniens , apud Trechas concilium magnum celebrauit, et postea Romam rediit.

26. De aduentu Henrici tertii imperatoris. Tertius   Henricus imperator, in hanc terram ueniens  aduersus comitem Robertum, qui sibi Cameracensem patriam uindicauerat, Duacum obsedit; sed illis deintus uiriliter pro se et pro patria pugnantibus et comitis presentia roboratis, nichil profecit. Tandem ergo compacta concordia---nam se alterutrum metuebant---imperator concessit quecunque pater suus dederat ei tenere, scilicet hanc uillam  et alia quedam. Dein per Cameracum iter faciens remeando , duodecim de filiis potentium ciuitatis, obsides uidelicet ne quando ciues ipsi ab eius fidelitate defluerent, abduxit secum, sicque repatriauit.

27. Quod imperator Romam perrexit. Qui non  multo post Romam perueniens , obuiis sibi ciuibus Romanis, simulata pace sub iureiurando nulli eorum aliquam iniuriam se facturum spopondit, et in introitu templi sancti Petri hoc ipsum apostolico iurauit.  Sed citius ingressus templum, cuncta promissa rupit. Nam ipsum apostolicum, ad eum benedicendum et diuina peragenda paratum iamque procedentem, iniectis manibus nichil tale suspicantem accepit, et captum extra ciuitatem  ad castra exercitus sui, quem ibi reliquerat, transduci fecit. Quid seditionis, quid perturbationis, que diuisio regni ac sacerdotii tunc fuerit Rome, quod nemo potest, non est nostrum explicare. Tandem coactus papa, quicquid rex precepit sacramento firmauit. Et sic conficte et dolose concordatis, discessum est. Postea tamen rogabatur papa a Romanis periurum regem excommunicare, sed ille rennuit, et numquam eum amplius uidere uoluit.---uerum nos intermittentes ea que tunc Rome gerebantur, ad nostra redeamus. Igitur comes Robertus, ut dictum est, hanc uillam adeptus, frequenter hanc inuisere, uenationem agere, circumiacentium locorum cepit delectari opportunitate. Denique maximam partem turris que ceciderat, et murum in circuitu,  sicut hactenus cernitur, reparauit, excepta aula cum ecclesia, quam domnus Gerardus II edificauit. Nam et ipse amplas et honestas domos, que hodieque manent, unam scilicet iuxta ecclesiam Atrebatensem Sancte Marie, alteram uero in Bracbant apud uillam que est Melun, lapideo opere construxit. Comes itaque, quoad uixit, sicut dictum est, hanc uillam tenuit et possedit.

28. De obitu domni Odonis episcopi. Manasse Remensi metropolitano carne exempto , Rodulphus preclare scientie clericus et prepositus, in sede substituitur. Sed quidam clericus Geruasius, ui regia fretus, ipsam sedem sibi usurpans, introitum eius primo satis impediuit; sed postea morte preuentus quieuit . Domnus autem Odo  Cameracensis episcopus, egritudine graui preuentus, ad monasterium Aquicinense se deferri fecit; ibique defunctus , in medio ecclesie sepelitur. Cuius sepulchrum inciso lapide decoratum usque in hanc diem demonstratur  .

29. De aduentu domni Burchardi. Hoc ita finito, cum in Cameracensi ecclesia nulla pro dissensione obloquentium fieri posset rata electio, aditur imperator, qui, reperto consilio, clericum unum sibi fideliter obsequentem Aquisgrani, Burchardum nomine, cum legatis suis ad episcopatum Cameracensem transmisit. Qui susceptus et electus, fere per biennium propter excommunicationem imperatoris inconsecratus mansit; sed tandem miserante apostolico,  quia donum episcopatus de manu regis non acceperat, adeptus est benedictionem. Hic a comite Balduino iuuene, dum egritudine diutina, quam ex uulnere insanabili contraxerat, laboraret, non sine pretio magno consiliariis eius collato, hanc uillam cum turri recepit, et deinceps liberam Cameracensi ditioni restituit. De hoc comite Balduino paucis dicendum,  quod iuuenis optime indolis, cultor fuerit iustitie et pacis, adeo ut pro conseruanda quiete patrie iuuenem unum furti reum inaudita et miserabili morte apud Brugias in chaldaria fecerit bullire; cum admirantibus turbis et flentibus, nec ipse a lacrimis posset temperare; unde et terror eius per omnes prouincias malefactores fecit omnino quiescere. Sed cum in Normanniam, quam crebris exercitibus opprimebat, profectus esset, accepto letali uulnere reuersus, per annum fere unum egrotauit, et sic demum apud Sanctum Bertinum effectus monachus et paulo post defunctus , ibi requiescit.

30. De domno Gerlando abbate. Interea  domnus abbas Guiffridus, tum hostili furore qui totam  patriam depopulabatur, tum fame que uehementer omnem terram premebat fatigatus, uelut magna tempestate quassatus amisso clauo nauim uagantem mediis fluctibus, ecclesiam hanc detinebat; sed tandem in se reuersus portum quietis adiit, et prelationis onus deposuit. Nos statim habito concilio, Aquicinensem monachum, magne religionis et humilitatis uirum domnum Gerlandum, eligimus, et a domno episcopo Burchardo Cameraci benedictum, anno Dei Christi 1117 abbatem suscepimus. Qui quam strennue, quam prudenter susceptam ecclesiam rexerit, si ei diu uiuere datum fuisset, et ipsis quotidianis nostrarum rerum argumentis patuisset.

31. De successione apostolicorum. Paschalis Raineri, de quo supra retulimus, in sede Romana [successor  [389 1Kb] ] Ioannes Gaitanus , qui et Gelasius, sedit uix anno, uno et ueniens in Gallias, apud Cluniacum defunctus sepelitur . Huic Wido, qui et Calixtus, uiennensis archiepiscopus, ad sedem apostolicam prouehitur , uir tam probitate morum laudabilis quam etiam illustris dignitate generis; frater scilicet Clementie Flandrensis comitisse, matris utique comitis iunioris Balduini, de quo aliqua supra diximus. Hic papa famosissimum concilium Remis anno Dei Christi 1119 [390 1Kb] celebrauit , in quo non tantum de tota Gallia, sed etiam de Lotharingensibus, archiepiscopi episcopi abbates et clerici cateruatim confluxere. Tunc quidam Fredericus, frater comitis de Namu,  post multas contentiones de episcopatu  inter eum et quendam Alexandrum, ab apostolico ibi consecratur. Ad cuius post biennium defuncti sepulchrum multa signa facta feruntur; que assertores eius, uiri quoque legales, uera, detractores uero falsa esse contendunt. Sed soli cognitori omnium utrum uera an falsa fuerint innotescit.

 32. De obitu Gerlandi abbatis. Domnus abbas Gerlandus cum fere per quinquennium decenter gregem sibi commissum in hac ecclesia rexisset, aderat dies uocationis sue; et graui [391 1Kb] febre correptus, 14 Kal. Maii, feria 3 pasche  defungitur, et ante altare sancte Marie sepelitur. Huius tempore Gerardus infans  allodium de Fontanis, pro sua et patris sui anima, ad altare sancti Andree tradidit; cuius partem arature Gerulfus quidam, monachus noster effectus, a canonicis sancte Marie nobis redemit. Sepulto itaque domno Gerlando, domnus Dodo, uir honeste uite monachus, Flandrensis natione, in loco eius substituitur. Hic caput monasterii nostri iam edificare ceperat.

 33. De obitu Henrici tertii imperatoris. Imperator Henricus, post multa prelia, post plures per quas sibi rebelles multos fecerat expeditiones, tandem domno pape Calixto concordatus, diem clausit extremum , et apud Spiram cum patribus suis sepelitur. Cumque cognati eius Conradus et Fredericus hereditarie regnum sibi uellent usurpare, congregati principes terre, relictis illis, quendam ducem Saxonie Lutharium nomine ad imperii dignitatem promouere. Hic uir tam religiose quam uirtutis militaris pollens efficacia, non minus religiosam uxorem et elemosinariam habebat,

34. De obitu comitis Flandrensis. Supradicti Henrici tempore contigit, Calixtum papam Rome generale  concilium anno Dei Christi 1123 [392 1Kb] , mense Martio, in Lateranis celebrasse, ipsumque et imperatorem post diutinam regni sacerdotiique, ut supra diximus, dissensionem firma pace concordasse. Tunc etiam domnus Burchardus apud papam super diremptione Atrebatensis ecclesie a Cameracensi grauem querimoniam intulit. Cuius clamorem  ille benigne suscipiens, tempus tractandi de hoc negotio illi constituit. Sed morte occupatus , quendam episcopum Offensem  Lambertum quem et Honorium, successorem accepit. Qui nichilominus clamorem episcopi libenter attendens, se determinaturum causam eius spopondit; sed regis Francorum multorumque interuenientibus epistolis, parum profecit.---Domno Rodulfo Remensi metropolitano carne exempto , Rainoldus Andegauensis episcopus in loco eius substituitur.---Iisdem fere temporibus comes Flandrie Carolus, cum apud Brugias in templo prostratus oraret , a quibusdam militibus suis, ad hoc ipsum antea coniuratis, multis confossus uulneribus perimitur; necnon et quidam  castellanus eius, dum se se ferientibus ictibus pro liberando domino medium obiiceret, similiter gladiis eorum super ipsum interemptus occubuit. Protinus fama tanti sceleris percurrente, meror ac timor uniuersam terram perculit. Et mox ad ulciscendam tanti principis iniustam necem, potentes quique, maximeque quidam nobilis Daniel ira frendens, unanimiter insurgunt; nec prius quieuere quam homicidos illos omnesque complices eorum diuersis ac turpissimis mortibus deditos, omnino de terra delerent. Porro quis luctus, quis dolor Flandrensem populum attriuerit, que prelia, que seditiones, que incendia totam patriam deuastauerint, non nobis uacat, quia impossibile est uerbis uel scriptis commemorare. Super huius comitis morte  multi multa carmina flebili uoce finxere. De quibus monachus unus lugubre carmen, sed memoria dignum, metricis uersibus composuit, quod nos ob auctoris laudem et lectoris admirationem hic etiam inserere curauimus:

 Huc ades, Calliope,
uires mihi suggeret
Carmen fingo lugubre
Nobili de principe,
Quem produxit Dacia,
Satum stirpe regia.
Mater fuit Athala,
Frisionis filia.
Pater cuius, hostia
Factus in ecclesia,
Mortem pro iustitia
Pertulit in Dacia.
Noster autem Carolus,
Clam sublatus hostibus,
Fugit ad auunculum,
Comitem Flandrensium.
In qua proles regia
Marchionis curia
Creuit sapientia
Atque morum gratia
Ubi uero inclitus
Obiit auunculus,
Balduinum patrio
Statuunt in solio.
Hic uicinis regibus
Terror fuit omnibus,
Cultor sue patrie,
Hostis iniustitie.
Morbo insanabili
Fracta carne fragili,
Sithiu fit monachus,
Et successit Carolus.
Quo regnante, Flandria
uiguit militia;
 Cuius sub imperio
Floruit religio.
Auxit patrum gloriam,
Comitum potentiam.
Plurimas Flandrensibus
Terras iunxit finibus.
Heu, heu! magne marchio,
Digne regni solio,
Forma digna principe,
Digna tanto nomine!
Heu, pater ecclesie,
Nostre decus Flandrie,
Ultor iniustitie
Et munimen Francie,
Dux bonorum preuius,
Cleri defensor pius,
Monachorum clipeus,
 Terror malis omnibus!
Te Flandrorum comite,
Quiescebant semite,
Nec audebat quis tuam
Conturbare patriam.
Preda nunc efficimur,
Undique diripimur
Fit pastore mortuo
Ouium direptio.
Nemo iustum sequitur,
Paxque tecum moritur,
Et abscisso capite,
Membra pugnant undique.
Dole, plange, Flandria,
Quasi patrem filia.
Nulla sunt solatia,
Perit tua gloria.
Ad lamentum conuoca
Queque regna proxima,
Et ad tua funera
Planctus pulset ethera.
Cum facit iustitiam,
Passus est inuidiam,
Et pro causa pauperum
Pertulit martirium.
Ergo pro iustitia
Coronatur gloria;
Et letandum potius,
Sed tamen non possumus.
Cogit nos continuo
Flere desolatio,
Cuius in absentia
Conturbantur omnia.
Flent pontus et Anglia
Totaque Normannia,
Te [393 1Kb] plus his, o Francia,
Sed minus quam Flandria.
Flandria, tu misera,
Tua tunde pectora,
Scinde genas unguibus,
Neque parcas fletibus.
Hinc dolet Italia
Totaque Sicilia,
Duraque Germania
Atque Lotharingia.
Nostra nam miseria
Terre pulsat intima,
Doletque cum Dacia
Thule remotissima.
Glacialis Rhodope
Stupet tanto scelere.
Geticusque Ismarus
Et exclusa Bosphorus
Ploret, et Hispania
iuncta cum Galatia;
Nec letetur Grecia,
Lacrimante Flandria.
O Flandrenses miseri,
Porta patens inferi
Deuoret uos penitus,
Nec euomat amplius.
Que uos, serui, furia
Compulit ad talia?
Sicut Iudas proprium
Tradidistis dominum.
Superatis nimium
Facinus Lemniadum,
Danaique funera
uestra uincunt scelera.
Ergo Iude perditi
Facti estis socii;
Secum in supplicio
uos exspectat mansio;
Immo pene miserum
 Fecistis innoxium.
Tradens enim Dominum,
Implet uaticinium,
Multis quippe profuit,
Dominum quod tradidit;
Sed uestra traditio
Multis est perditio.
Fecit ergo nescius
quod prodesset pluribus;
Sed uestra uesania
Multis erit noxia.
Que iam uestro sceleri
Pena possit fieri
Querere non desino,
Nec tamen inuenio.
Non est tam sacrilego
Pena digna populo.
uos expectant omnia
Tormentorum genera;
Tantalus purgatus est;
uester eius locus est.
Et nocentum agmina
Cedunt uobis omnia.
Ixion iam exilit;
Rotam uobis deserit;
Saxumque uolubile
uos oportet uoluere.
Stupet mundi machina;
Pauent Ditis abdita;
Horrent celi sidera
Tam nefanda scelera.
Et nos exhorrescimus
Unde finem facimus.
Ne sordescant secula
Talium memoria.

 35. De comitibus Flandrie. Hoc ita finito, post multimodas patrie perturbationes, rex Francorum Atrebati ueniens , iuuenem quendam nobilissime indolis, Willelmum Normannum, Roberti comitis Normannorum fratrisque regis Anglorum filium, comitem Flandrie constituit. Qui non multo post, cum uiriliter contra resistentes ageret et castellum quoddam  sibi repugnans obsidione graui opprimeret, subito lethali uulnere in manu accepto, uita priuatur , et apud Sanctum Bertinum non sine magno dolore suorum, cum planctu etiam hostium sepelitur. Post hunc Theodoricus quidam de Alsait, de genere Flandrensium comitum, qui iam aliquas partes Flandrie sibi uindicauerat, eo mortuo, totam terram possedit, ac sic demum Flandria quieuit.

36. De obitu domni Burchardi episcopi. Domnus  episcopus Burchardus, posteaquam sedecim annis Cameracensem ecclesiam rexit, anno Dei Christi 1129, pridie Nonas Ianuarii uita excedens, in monasterio sancte Marie sepelitur. Et post eum ecclesia ipsa mensibus quindecim episcopali caruit administratione.

37. De aduentu Gregorii in hanc terrum. Ipso quoque tempore Honorium papam, Rome noctu defunctum , pars quedam cardinalium mox in ipso crepusculo lucis quasi furtiue sepelierunt, et unum ex suis, Gregorium, quem et Innocentium uocauerunt, in cathedra Romana constituunt . Quod ubi cardinales ceteri parsque ciuium compererunt, raptim conuenientes, sepultum corpus effodiunt, ac debita funeris officia complentes apostolico more denuo sepeliunt; ac deinde unum ex suis scilicet Petrum Leonis, quem et Anacletum  dicunt, papam constituunt. Et sic uterque, ille scilicet et predictus Gregorius, ausu nefario sedem sanctam sibi non est reueritus usurpare. Commota plebs Romana dum duorum contentioni turpiter adulando bipertita seditione tumultuatur, multe fiunt cedes hominum, et pro pontificali sede adipiscenda in ipso templi aditu execranda perpetrantur homicidia. O dolenda ecclesiastici ordinis miseria! o miserabilis et ceca litteratorum uecordia, dum periti diuine legis uiolenter nec sine effusione sanguinis rectores ecclesie affectant esse, et, quod grauius est, apostolici! His ita sacrilego spiritu concertantibus, alter eorum, id est Petrus, fortiori Romanorum genere preualens, sedem obtinuit; alter uero, id est Gregorius, a Roma diffugiens in Gallias deuenit, et  a Remensi metropolitano maximeque abbate Clareuallis  ut papa susceptus, in has prouincias peruenit. Et per Cameracum iter habens, atque ad colloquium imperatoris Leodium tendens, sumptibus suis ecclesias, nostram quoque, admodum grauauit. In ipso conuentu Leodii, domnus Liettardus Traiectensis prepositus, episcopus electus , urbi Cameracensi dirigitur; et Remis 6 Kal. Maii a domno metropolitano honorifice consecratus, in episcopali sede locatur.

38. De discessione domni Petri abbatis. Sub iisdem fere diebus , domnus abbas noster Petrus episcopum Liettardum adiit, et abbatiali dignitate deposita, absolutus discessit. Cui post menses sex, domnus Adam, Sancti uincentii Laudunensis  monachus, anno Dei Christi 1132 successit, et 13 Kal. Iulii in ecclesia beati Aichadri, que est Haspre, a domno episcopo Liettardo honorifice sacratus, eodem die a nobis honore debito est susceptus septimus abbas huius loci.

39. De uastatione huius uille, et conflagratione ecclesiarum nostrarum. Sequenti uero anno , cum in pace et religionis quiete, omni quoque rerum opulentia nostra floreret ecclesia, ipsa quoque uilla domibus amplis opibusque largis dilatata in pace habitaretur et letitia: Gerardus Malusfiliaster cognominatus, iam olim ab ipso pueritie sue tempore hostis pessimus huius uille, et adhuc in eam spirans nequitie sue, 5 Kal. Maii, collecta peditum  militumque innumera multitudine, accersito etiam Haynensi comite, uillam inuadit, tuguriisque extra positis ignem admoueri fecit. Cui etiam ad supplementum malitie sue, diuino tamen, ut credimus, iudicio, uentus uehemens ab austri partibus repente in aduentu eius exurgens, famulando ut ita dicam uoluntati eius, adeo uidebatur deseuire, ut arreptum ignem flando et uires ei addendo per totam uillam diffunderet. Quo grauiter exardescente et circumquaque solotenus debachante, celerius quam  credi possit, domus omnes funditus consumpte sunt. Ecclesia autem nostra cum omnibus edificiis, sancti Martini, sancti Andree cum domo episcopali flammis furentibus exusta, deforme sui spectaculum prebuere. Interea uiri cum mulieribus, iuuenes cum pueris, pressura flammarum circumsepti, huc illucque a facie seuientis ignis diffugiunt; donec in castello tutum sibi fore refugium frustra sperantes, gregatim irrumpunt, nec tamen mortis discrimen euadunt. Nam cum ignis peruolans domum episcopi ceterasque edes occupasset, infra ambitum castelli omnes qui confugerant, furentibus flammis angustiati, nullum effugii aditum habentes, fortiores quique utriusque sexus, alli per murum exilientes saltibus euadebant; alios uero uideas de muro precipites, quassatis  membris, uix posse resurgere; alii autem, id est pueri, nusquam progredi ualentes, sed se mutuo complectentes---o miserabile uisu!---usque ad duodecim uno in loco ita sunt igne deuorati, ut, cum postea requirerentur, uix tantum capita et grossiora eorum ossa reperirentur; ac in uase uno delata, in atrio nostro sepeliuntur.

40. De eiectione prepositi Adam de Turri. Adam itaque, quem prepositum et custodem turris prepositus socer eius, Hierusalem adiens, prefecerat, tanto discrimine presentis incendii et hostilis gentis---nam et armata manus hostium circumiens urgebat---uidens nichil sibi iam superesse, quo scilicet Gerardi uiribus uel artibus ualeret resistere, facto  pacto libere egrediendi, turrim reddidit. Sicque Gerardus, quod semper male affectauerat, pessime possedit. Qui uoti compos, non tantum in circumiacentem regionem malignitatis sue uires [394 1Kb] effudit, sed et ipsam Cameracensem uexando sepius urbem, uiciniam omnem depopulans, uillas incendit, rapinis crebris et taxationibus plebem oppressit. Et ne plura loquar, in omni patria per manum eius multiplicata fiunt grauia mala et homicidia. De his iam tedet plura referre.

41. De admirandis interdiu ortis tenebris. Post hec, mensibus tribus emensis, 4. Non. sequentis Augusti, feria 4, hora 6. diei, subito, uisibiliter obscurato sole, in omnem terram facte sunt tenebre, et nobis diuina agentibus, fere dimidie hore spatio permansere.  Que res cum omnium mentes admiratione simul ac stupore concuteret, quidam quasi prudentiores eclipsim solis ex oppositate lune dicebant accidisse. Quod nequaquam fieri posse ratio patet  ---solem scilicet eclipsim a luna, nisi in interlunio, pati posse---; cum constet, ea die lunam 24am fuisse. Quidam uero probabilius asserebant, hoc signum tenebrarum aliquid noui prodigii presignare. Dictum est multo post a redeuntibus de Hierusalem, ipsa die, ea hora tenebrarum, quadringentos quinque  minus milites de templo a Sarracenis trans flumen esse peremptos. Nec mirum, si in suorum membrorum occisione placuerit Deo tenebras mundo inducere, in cuius morte solem et totum mundum constat obtenebratum fuisse.

42. Operis peroratio. Fiunt itaque ab exordio mundi usque in presentem annum, qui est ab incarnatione Domini 1133us annus decennouennalis cycli, Romani imperii sceptrum tenente Luthario, in sede apostolica dissidentibus Gregorio dicto Innocentio, et Petro Leonis, Francorum rege Ludouico, Rainoldo Remensi archiepiscopo, domno Liettardo Cameracensi episcopo---fiunt induam anni 6227. Residuum  seculi tempus humane inuestigationi incertum est. Omnem enim de hac re inquisitionem dominus iehsu abstulit dicens: »Non est uestrum nosse tempora uel momenta que Pater posuit in sua potestate .« Et alibi: »De die autem illa et hora nemo scit, neque angeli celorum, nisi solus pater .« Unusquisque ergo de suo cogitet transitu, sicut sacra Scriptura dicit: »In omnibus operibus tuis memorare nouissima tua, et in eternum non peccabis .« Quando enim unusquisque de seculo migrat, tunc illi consummatio seculi est.




CIRCA ANNUM DOMINI MLXXX.
GODEFREDUS STABULENSIS MONACHUS.





NOTITIA HISTORICA IN GODEFREDUM


Auctor triumphi S. Remacli de Malmundariensi cenobio fuit religiosus ordinis S. Benedicti Monasterii Stabulensis, ut ex prologo lib. II, patet, uir in sacris litteris eruditus, ut cuiuis hec legenti uidere est. Scripsit hunc S. Remacli de Malmundario Triumphum accurate et fideliter, ut pote qui rebus in eo gestis partim interfuit, partim a fide dignis audiuit, ut ipse de se testatur, lib. I, cap. 18, 26 et alibi.

Floruit circa annum Dominice Incarnationis 1085.

Desumpsimus hoc scriptum ex uetusto ms. codice monasterii Stabulensis.





TRIUMPHUS SANCTI REMACLI DE MALMUNDARIENSI CeNOBIO.



PROLOGUS TRIUMPHI SANCTI REMACLI. [1Kb]

 Fratribus Ecclesiarum Dei, que sunt in orbe Romano, fratres Stabulenses, salutem et pacem bonam ex animo.

Regnante Henrico Iu, postea Romanorum Augusto, anno Domini 1071, regni autem ipsius anno Xu, de his que erga Dei confessorem almifluum Remaclum, nosque eius famulos et locum nostrum acta sunt scribimus uobis, exsultantibus animis in Domino, cum antehac quidem utrobique intus et extra uehemens incubuerit nobis dolor et tribulatio. Sed de his omnibus a Deo magnifice liberati, tam uestris qui compatiebamini orationibus, quam meritis  eiusdem patroni nostri Remacli interuenientibus, gratias ipsi plenissime agimus, ut pote qui tali domino fideles, malis semper obnoxii, usque in finem perseueremus.

Acturi igitur, septenis Idibus Maiarum, omnibus etatum successionibus, commemorandam celebritatem huius diuine operationis, que manifeste fieri uisa est ad honorem tanti et incomparandi Christi confessoris, dignum duximus uobis significare ut et uos quoque, si placet, agatis diem glorificationis habite, in quo beneplacitum fuit Deo in populo suo notam facere suam uirtutem , ut  sua gratia exaltaret mansuetos in salutem .

Itaque et nunc et semper magnificate Deum nobiscum, et exaltemus nomen eius in idipsum , qui in sanctis suis iure mirabilis  predicatur in seculum. uellem siquidem nostris eum utcunque laudibus efferre super his mirabilem, sed excellenti ipsius magnificentia, qua fecit hunc sanctum omni uirtute commendabilem, nostrum exile succumbit ingenium. Unde efflagitandum est erigi nos ab ipsius cooperatoris Spiritus sancti gratia, ut, et aspirante astipulatione ueritatis, et ex simplicitate uerborum, libere currat pure narrationis historia. Neque enim adnitentum est ut ipsa, cuiuslibet artis fucata mendacio, quasi quedam meretricula,  procedat in publicum sermone pompatico, quesitura tantum fauorabilis aure plausum a populo, et non potius que et quanta fecerit nobiscum  Deus predicatura humili simplicique colloquio.

Ergo, ut dictum est, glorificans mirabilis Deus suum antistitem, dicemus suis in locis qualiter fecerit per se diuinis eque beneficiis admirabilem. Sed nunc interim, ne diutius immorando proemii uelut simile quiddam protrahamus, ut queque digna memoria gesta sunt, hoc primo in opere, ab incepto singula percurramus.



INDEX CAPITUM LIBRI PRIMI.


     CAP. I. De dissidio cenobiorum sepius elaborato, et episcoporum Coloniensium adnisu super id per tempora multa frustrato.
    CAP. II. De pactione Malmundariensium cum Annone episcopo, et de corpore sancti Ailulphi Colonie translato.
    CAP. III. Conspiratio Coloniensis et Pregmensis simul habita, et abbatiarum Corbeie, Laurisamni Stabulaus; et inde traditio ipsis a rege iniuste facta.
    CAP. Iu. Curia apud Treuiros habetur, et ibi, abbate nescio, traditio confirmatur.
    CAP. u. Abbas Theodericus et dux Fredericus simul consulunt; munitio fit super Malmundarium; ad curiam simul euocantur; dux uero respuens de iniustitia conqueritur apud regem per internuntium.
    CAP. uI. Conradum nepotem dux redarguit pro aduocatione Malmundarii, et cum abbate ad  curiam coacto Roricum procuratorem dirigit, a quo relictus a rege diu est detentus.
    CAP. uII. Ducis obitus, et luctus, et miseria subsequitur, et ut iusserat Stabulaus sepelitur.
    CAP. uIII. Archipresul ad Malmundarium sibi uindicandum et abbatem eligendum Conradum dirigit, et abbas Theodericus monachos de promissione sibi facta requirit.
    CAP. IX. Sacramentis Malmundarienses episcopo confirmantur; persecutio grauis super nostros agitur; corpus S. nostri in medium exponitur.
    CAP. X. Tegeno abbas Malmundario preficitur; abbas uero noster ad marchionem Longobardie Godefridum se pro auxilio confert.
    CAP. XI. Narratio super natura et moribus et distantia horum duorum Frederici et Godefridi ducum.
    CAP. XII. Abbas noster sancti corpus loco suo restituit; abbatem super se statutum obtestatur sub  interminatione diuina ut discedat et iniuste possessa relinquat.
     CAP. XIII. Dux Godefridus effectus recte iudicat sancto bonum suum debere restitui; quod episcopus protelando facere non acquieuit, et, templo et erario nostro spoliato, res nostra irrita mansit.
    CAP. XIu. Corpus sancti apud curiam Aquis defertur, ubi iussu episcopi nullo honore excipitur.
    CAP. Xu. Nobis lugentibus et cum populo proclamantibus proterue Spirensis episcopus glebam nostram efferri iubet, et ad ultimum cum graui merore, simul etiam cum sancti corpore, a nobis illinc discessum est.
    CAP. XuI. Rex graui infirmitate apprehensus sancto redditurum cuncta pollicetur, itidem dolore grauatus episcopus facit, sed post parum procedit.
    CAP. XuII. Archiepiscopo Treuirorum defuncto, inuentus cum illo quem inuitus substituerat Anno etiam ille proteruus Spirensis episcopus, uelut canis immundus, colaphizatus cum dedecore propellitur.
     CAP. XuIII. Iterum abbas licere sibi reuindicare locum a rege impetrat; Malmundarium repedat, et, delato secum sancti corpore, omnes, et monachos et laicos, sub sacramento prelato refrenat.
    CAP. XIX. Abbas Romam ueniens apud Alexandrum papam suas prosequitur causas, qui etiam pro eo suas Colonie mittit epistolas, sed totum id fuit frustra.
    CAP. XX. Gerlasius procurator episcopi, ex ipsius nomine, iterum inuadit Malmundarium, sed audito rumore incerto, citius festinat reditum.
    CAP. XXI. Abbas a Roma reuertitur, parum epistolis apostolicis adiutus; imo per Fredelonem quemdam acrem uirum persecutio ipsi et nobis innouatur, et per Gerardum, qui, Deo iudice, postea est pessundatus.
    CAP. XXII. Episcopus Romam proficiscitur, abbas eum insequitur, ante papam et senatum discutiuntur,  ad ultimum sine aliquo nostro profectu dirimuntur.





INDEX CAPITUM LIBRI SECUNDI.


     CAP. I. Quod in progressu uersus Legiam baiuli corporis S. Remacli conquerebantur posteriores se trahi a precedentibus, et precedentes se impelli a posterioribus.
    CAP. II. De reliquiis S. Simetrii, et quod per noctem in ere uia ostensa sit ab oratorio Stabulensi usque ad domum S. Lamberti.
    CAP. III. Leodiensis episcopus corpori sancto obuius procedit, et cum clero omnique populo honorifice suscipit.
     CAP. Iu. Regem de iniustitia penitet; episcopus uercellensis super hoc archipresulem monet; ille negat constanter.
    CAP. u. Fratres pedibus suis prostratos ad S. Ioannem in insula archipresul dimittit sub responsione incerta.
    CAP. uI. Ad Deum intenta supplicatio, et clericorum ac laicorum intuentium pia compassio.
    CAP. uII. Scrinium sancti ab altari cum sonitu  subleuatur, et inde consolatio plurima cernentibus datur.
    CAP. uIII. Regem super prandium fratres circumueniunt; Bauebergensis episcopus iustitiam protelat in crastinum.
    CAP. IX. Corpus sancti in presentiarum afferunt super mensam, et de induciis conquerentes petunt iustitiam.
    CAP. X. Regem et episcopum a mensa exsilientes insecuti fratres a palatio sunt prohibiti, et relato corpore super mensam, fabrica ipsa solo decidit.
    CAP. XI. Tibia Gonteruli oppressa et contrita resolidatur; et usque ad fores regias perducitur.
    CAP. XII. Ceca mulier ibidem illuminatur.
    CAP. XIII. Regem perturbatum episcopus obiurgat, referri corpus ad sanctuarium imperat, et tandem missis cubiculariis id fuit frustra, quoniam uelut saxum immobile perdurat.
    CAP. XIu. Episcopus, hec omnia phantastice accipiens, corpus sancti e medio auferri iubet, sed  missi reuertuntur inanes, pecuniam pro hoc ipso offerentes.
    CAP. Xu. Rex episcopum Leodiensem et cancellarium suum ad fratres misit et parum profecit.
    CAP. XuI. Abbas ipse ad satisfaciendum regi cum ultraiectensi episcopo uenit ad uesperum, quo descendente, in uacuum nocturnas excubias fratres ibidem peragunt.
    CAP. XuII. De duobus cecis assidentibus, unus est ibi insperato illuminatus.
    CAP. XuIII. De columba de scrinio progredi a quibusdam uisa.
    CAP. XIX. De ioculario inter excubias de casibus ipsis cantilenas protrahente, et de rege auscultante et in laneis et nudis pedibus pernoctante.
    CAP. XX. Mane facto sacrum corpus communi consilio ad sanctuarium reuehitur.
    CAP. XXI. A rege fratribus cruciatus et pene parantur, et Bauebergensi episcopo corpus sancti destinatur.
     CAP. XXII. Concussione non modica in templo facta, scrinium sancti cubito subleuatur in era, et episcopus Cameracensis orans in crypta, diuina et sanctorum perlustratur presentia.
     CAP. XXIII. Ad exemplum commemorantur dicta sanctorum.
    CAP. XXIu. Mulier nimium contracta ad sanctum deportata statim est sanata, et ad hoc confluente populo impletur ecclesia.
    CAP. XXu. Campana maxima sonitum dat nullo impellente; multitudo languentium dicto citius restituuntur sanitati pristine.
    CAP. XXuI. Contractus quidam in crypta, episcopo Cameracensi presente, erigitur, et alter debilior cetero, a cubiculariis duobus delatus coram omni populo sospitati redditur.
    CAP. XXuII. Dum pro his in dubio pendet animus regis et archiepiscopi, quidam in presentia ipsorum defert baculum paralytici curati, sub attestatione capitis sui.
    CAP. XXuIII. Cameracensis episcopus utrisque uisa denuntiat, et regi exterrito archiepiscopus bonum restituit per baculum quem manu tenebat.
    CAP. XXIX. Rex, ui suorum irrumpens in ecclesiam,  accepto baculo sancti, bonum reddit, satisfactione humiliter facta; contractus quidam erigitur eadem hora.
    CAP. XXX. Relatio quare Aquisgrani quondam deportatus nil simile fecerit, sed hic, in sua sede pontificali.
    CAP. XXXI. De matrona quadam ipsius urbis orbata, et lumini pristino restaurata.
    CAP. XXXII. De ceca nata et uisui condonata.
    CAP. XXXIII. De misero strumam habente in capite et sanato.
    CAP. XXXIu. De puella septenni paralytisa et sanata.
    CAP. XXXu. De clerico distortis pedibus ab ortu, et sanato.
    CAP. XXXuI. Altero mane facto, consilium agitur, ut glorificatum corpus ad locum suum referatur.
    CAP. XXXuII. De statione eis Mosam facta, et de puerorum scholarium laude nominatissima, et de ipsius loci traditione a possessoribus sancto firmata.
     CAP. XXXuIII. Ad propria leta regressio, Malmundarii reuindicatio; et postero mane Stabulaus tendentibus auicule ignote super scrinium sancti sessio, et ossium sanctorum suo loco repositio.





LIBER PRIMUS.



CAPUT PRIMUM. De dissidio cenobiorum sepius elaborato, et episcoporum Coloniensium adnisu super id per tempora multa frustrato. [2Kb]


Cum igitur perspicuum sit hunc sanctum, de quo loquimur, Remaclum hec duo struxisse cenobia,  quem apud Deum singularem patronum se gaudet habere tota pene Gallia itemque suis successoribus ea reliquisse conditione, qua rexerat, habita, ut, utrisque non longe sepositis, sub uno rectore, sub una lege, cor esset unum et anima una , alterius partis fuit semper quodam morbo dissentire magis quam uinculum fraternitatis sinceriter retinere. Hic morbus, inquam, erat anime, ut, quia unum eorum respiciens erat ad metropolim Coloniensem, nostrum uero claudebatur precinctu parochie Leodiensis, nitebantur qui erant illius partis, aut dominationis ius sibi uindicare, aut non uiolande pactionis dissidium facere.

Que res ridiculosa, clandestinis sepe agitata concertationibus, cum aliquando peruenis et in medium,  repressa est et offuscata priuilegiis et auctoritate maiorum. Ipsi etiam Agrippine archipresules inducti in hanc eorum casso labore sententiam antistites predecessores nostros fatigatos, sed non permotos reddiderunt, siue per occasionem, siue per uim.

Nunc uero, quia ex uoto proficiebat eis hoc tempus  quibusque bonis incommodum, ac perinde corrupti mores, et  ambitio consenserat principum, aggressi sunt hoc se posse perficere quod, retroactis temporibus, satis licet elaboratum, non contigit ad effectum peruenisse. Ab initio enim alii, pro aliis succedentes causamque ad hoc pulchrum facinus perpetrandum suscipientes, ad hec usque infortunata nobis tempora pertraxerant, semper id fieri adnitentes.



CAPUT II. De pactione Malmundariensium cum Annone episcopo, et de corpore S. Ailulphi Colonie translato. [3Kb]

Aderat festiuitas S. Petri, que uocatur ad uincula, in qua contigit apud nos curiam regalem haberi magna principum frequentia. Rex adhuc puerulus annos infantie non excesserat, sed mater imperatrix pro eo uices in republica satis agebat.

Inter plures cepiscopos affuit et Anno Coloniensis archiepiscopus, qui postea non sine iniuria regie dignitatis, iniectis in dominum suum manibus, ac quasi tutandi gratia, puero a matre per uim abstracto,  non dubitauit ad se transferre ius dominationis ausu temerario. Hunc, quia uir erat magne industrie erisque ingenii, adeunt Malmundarienses monachi, talemque consulendum utile sibi profuturum putant de intentione sui consilii. Post plura, quibus cautum hominem in sui familiaritatem asciscunt, ad locum suum, Malmundarium uisendi gratia, inuitant, tutoremque rerum suarum, quasi in quo site forent spes opesque omnes, fortune sue conciliant.

Habebant tunc corpus cuiusdam probate fidei sanctitatis, quem dicunt Ailulphum, quem etiam tradunt annales primo abbatem Stabulensem, postea fuisse Agrippine archiepiscopum. Hunc, ut a domino abbate Theoderico sibi expetat, praua sollicitant suggestione, ut, eo translato, quasi eius obtentu  speraretur eadem locus sub ipsius ditione. Quod utrum eius uoluntate sit factum, nescimus, tamen ita euenisse indignum tulimus. Dominus abbas tanquam ignarus eius rei, rogatus annuere, non distulit, quod postmodum, licet eo non animaduertense, totius sequentis mali occasio claruit. Nam ut tunc plerique quodam presagio mali significauere, eo ex tempore cum illis pene omnia ei aduersa fuere. Igitur archipresul susceptas uenerabiles reliquias huius quem prefati sumus sancti honore condigno recondidit in loco quem decebat martyrem Christi.



CAPUT III. Conspiratio Coloniensis et Bremensis simul habita, et abbatiarum Corbeie, Laurisanni Stabulaus, et Inde traditio ipsis a rege iniuste facta. [1Kb]

Post hec quidam qui consultores dicebantur in ipsis, quique auctores erant huius, ut uidebatur . . . Coloniam adeunt, et cum archiepiscopo confirmato consilio sue quam prediximus intentionis uoti sui  compotes domum redeunt.

Hi regressi improbe nobis insultando, sibi uero congaudendo consodalibus suis dicuntur hoc nuntium ab archiepiscopo detulisse, nichil eos de se uel suo promisso diffidere, sese illis, tanquam patrem, affuturum in omni iuuamine, preterea se esse securum ac si eos iam in manus haberet cum loco omnique loci possessione.

Quibus uerbis in spem illi certam adducti feliciores se nobis deinceps fore iactitabant, ut pote quos contingeret pacatius diutiusque sub illo uiuere non secus quam uolebant. Ac ne forte ab illis falsa pro certis finxisse arguamur, idoneis quibusdam ex ipsis pro teste utimur, dixisse uidelicet hec uerba Lambertum, unum ex his qui adierant episcopum, qui  post immatura morte preuentus cum uita in medio reliquit consilium.

Non ergo quis estimet hec mala de confratribus nostris idcirco nos meminisse ut malimus eos perperam quam recte fecisse; sed nefas putamus pretereundum silentio quidquid dicere postulat suscepti operis ratio.

Eo igitur ex tempore archiepiscopus animum illo intendere, moliri, oportunitatem querere quoquo pacto potiundi. Nec suberat ei strenuo ualentique ingenio fidere quodlibet factum tam esset difficile quin ceptum posset ad quos uellet exitus uir cautissimus perducere.

Post illam quam prefati sumus uiolatam regiam  dignitatem, qua rex puer haud spontaneam deuenerat sub ipsius pontificis tuitionem, indigne ferebant magistratus et optimates regni, quasi expotestatiuum suum regem; preterea administrationem reipublice in dispositionem noui hominis cecidisse. Etenim eo tempore infamabatur a nonnullis quod exactam commutationem reciperet pro dignitatibus cuique adipiscendis, et maxime pro honoribus ecclesiastici ordinis.

Quam inuidiam sibi conflari intelligens, ac non ignauo astu honori fameque sue consulens, egit strenue ut sub honeste rei occasione administratio illa tuitioque regia transferretur in alterum, Pregmensis uidelicet Ecclesie archiepiscopum. Quem statim ita sibi deuinxit familiaritatis gratia, ut alterutrum  paciscentes inirent hoc inuiolabile fedus, quatenus alter os esset alterius. uidens itaque Pregmensis ille omnia sibi ex sententia cedere, nitebatur patriarchatum in sede sua constituere. Sed quia uires ad supplendum deerant, tentauit augere ex his que regii iuris erant. Et quia, ut dictum est, inter utrosque statutum ius erat eius pactionis ut alter alterius faueret commodis, ad hoc etiam non erat eis difficile obtinere que uellent ab regis simplicitate.

Actum est ex consensu Agrippine Colonie antistitis, ut ille duas imperiales abbatias, Corbeiam et Laurisannum, uindicaret sue diecesi. Sed frustra uindicatas quomodo ualuerit obtinere, alias inquirenti  satis poterit patere, nos nostra habemus exsequi non sine merore.

Ipse, compari suo uolens rependere uicissitudinis gratiam, de regalibus beneficiis, que nouerat illum sibi competere, facit eum obtinere dono regio Malmundarium et Indam. Qualiter ea sit facta quasi furtiua traditio, preter ius fasque, ac non preter iniuriam regie dignitatis, quamuis memorari sit dolor, tamen non incongruum duximus tradere posteris.



CAPUT Iu. Curia apud Treuiros habetur, et ibi, abbate nescio, traditio confirmatur.

Eo tempore, recurrente principis apostolorum martyrio decorata annua solemnitate, curia regalis apud Treuiros habebatur, non sine detrimento huius Ecclesie. Susceperat hospitio dominus abbas apud S. Maximinum archiepiscopum Coloniensem, cui magno deuotionis et caritatis obsequio impenderat omnem humanitatem, utpote qui nichil aduers suspicabatur ab eo sibi moliri, ob ante actam familiaritatem. Sed ille, ex amico factus inimicissimus, non inueniens quid ex equo inferret iratus, quesiuit astutus, quod ex iniquo auferret, temerarius. Nam ignorante eo, retro tendens insidias, ut leo, pro  nichilo duxit in se adimplere luctuosam Psalmiste decantationem: Qui edebat panes meos magnificauit super me supplantationem . Ipso etiam tempore in ipsa curia, impetrante domino abbate, recitate erant charte nostre inpresentiarum, et ipse rex auctoritate sua renouauerat precepta predecessorum imperatorum, et ut inuiolata permanserant ad usque suum tempus, sic deinceps permanere confirmauerat per subscriptionem manus. Porro, ut erat puer in utramlibet partem flexibilis, male consultus horum decurionum suasibilibus uerbis, statim sua et antiquorum statuta infirmauit, uiolauit, in manus alienas sine iure et iudice contradidit. Denique discessum erat iam undique de curia, cum nil adhuc dominus abbas perceperat de  huiusmodi ueritate clanculo perpetrata. Nam nefas putabat credere quem habebat uelut amicum unanimem in se potuisse committere sine causa tantam impietatem. uerum in redeundo ubi etiam ipsi rogatum dabat seruitium, quid actum sit primum sibi est indicatum, bonum uidelicet S. Remacli per legatos suos illum inuasisse, uindicasse Malmundarium. Quis hec memorando tenere potest animum, nisi quod tristitia illa modo magis uersa est in gaudium? Cum fama illa nostrorum attigit aures, quantus dolor et mestitia nostras eque cum illa mentes perculit? Quid ageret, quo se uerteret in dubio erat animus, nisi quod hanc iniustitiam Deo commendare id esset melius.



CAPUT u. Abbas Theodoricus et dux Fredericus simul consulunt; munitio fit super Malmundarium; ad curiam simul euocantur; dux uero respuens de iniustitia conqueritur apud regem per internuntium.

Itaque reuersus dominus abbas Malmundarium, non inutile sibi ratus est de huius rei instanti necessitate consulere ducem Fredericum communem, uidelicet ex iure antiquitatis utriusque Ecclesie aduocatum. Nam is tunc erat uir tam probate fidei tanteque probitatis ut non frustra speraret post Deum in eo fidere pro defensione huius offensionis. Ad hec ipse dux egregia nobilitate non minus quam pietate itemque iustitia prestantior omnibus ac ueritate, spondet se omnimodis affuturum re, consilio,  atque iuuamine; se quidem quod factum erat grauiter ferre, nunquam uero, quoad uiueret, permissurum separationem fieri boni huius ecclesie. Aiebat preterea se malle occumbere, quam non sic relinquere, ut in aduocationem acceperat, inuiolabile.

Statim ergo mandat per internuntium archiepiscopo, ut si quidquam de uita curare haberet cum honore terreno, ab hac intentione et inceptis desisteret omni modo. Interim cum militari manu Malmundarium uenire disponit, commeatum abunde precedere facit, non ignauiter defensurus locum, que usui forent parat et instruit. Dein pro repellenda hostili manu munitione quadam montem proximum occupat, iuxta ac si hostes adessent uallo, atque fossa muniendo cum suis inuigilat, ubi etiam mensem  integrum cum expeditione consummat.

Dum hec his partibus geruntur, res huiusmodi ad curiam delata per aulicos uentilatur; et reus uterque, dux et dominus abbas, quasi contra rempublicam fecisset, hostis publicus adiudicatur. Igitur ab his decurionibus, quorum consilio, ut diximus, corrumpi uidebatur dignitas regie potestatis, tanquam ex nomine regis diriguntur littere, hos utrosque rationem reddituros ad curiam proficisci debere. Quod dux indignum sibi factum ratus, legationem hanc indignatus respuit, conquestus multum de iniustitia, quam rex consilio deprauatus sacerdotum S. Remaclo sibique fecerit. Preterea comminatus regi hoc remittit nuntium, nisi restituat sancto quod  subtraxerat bonum, se illi regnoque suo cum suis omnibus obesse plurimum.



CAPUT uI. Cuonradum nepotem dux redarguit pro aduocatione Malmundarii, et cum abbate ad curiam coacto Roricum procuratorem dirigit, a quo relictus, diu a rege est detentus.

Ea tempestate qua usurpauerat archiepiscopus bonum Christi confessoris, nepotem ipsius ducis Cuonradum, scilicet acrem uirum, asciuerat sibi militem pro beneficio huius aduocationis. Is quidem ante infestus domino abbati dicitur ex uoto suscepisse aduocationem Malmundarii, ut eo grauiores inimicitias exerceret ultioni. Quod ut inopinate peruentum est ad ducis ipsius patrui auditorium, non  minor quam de priori fama indignatio eius perculit animum. Accito tamen illo, paterna correptione redarguit insolentiam eius animi, conquestus multum cur offensa sui gratia, itemque non seruata reuerentia debiti honoris et prouectionis, ausus sit super se attentare quod sui erat iuris et negotii. Illo quidem se expurgare uolente, non quidquam contra bonum honestumque eius affectasse; preterea, salua eius gratia, nichil preter morem cequalium fecisse, comminatus est, id ulterius ne auderet presumere quod nouerit sibi in prosperum non cedere.

Iterum ergo mandatur dominus abbas ex regis nomine, ut si non properaret ad curiam indicto die uel tempore, preiudicium pati haberet totius boni quod tenebat ex rege. Qui diffidens quidem sue prosperitati,  sed non desperans de misericordia Dei iter illud tristis est aggressus, non minus se Deo quam fidelium suorum commendans orationibus. Huic dux suum procuratorem Roricum functum legatione itineris comitem adhibet, qui pro se uices causasque coram rege suisque satis ageret. At ille, ubi propter que uenerat coram exponit, alii aliter assensere, alii uero a quibus, ut dictum est, priuato magis quam publico negotio curia regi uidebatur, rem omnem perturbauere, utrosque uidelicet, quia uim contra regnum fecissent, meritos preiudicium subire. Quod malum ille intelligens non minus sibi parari quam suo domino, inconsultus rediens domum, abbatem reliquit in periculo. Hic archiepiscoporum consilio detinetur ad curiam, que tunc habebatur  apud Triburias sedem regiam. Illic cum rationem sui in medio habitam ex recto iustoque firmare conaretur, iudicantis magis odio quam iure iudiciario discutitur, calumniatur, iniuriis quoque secus quam dignum pati erat egregie nobilitatis uirum attrectatur. Nam sepe iussus pastoralis cure baculum reddere, dicitur adeo retinendo uirtutem tenuisse constantie ut diceret non nisi in partes e manibus ereptum iri, quia teste Deo et conscientia non erat quid euidens unde deberet iuste preiudicari. In qua sententia fixus totum pene mensem preter spem detinetur exsilio, multas incommoditates itineris non minus quam famis passus, denegato sibi totius humanitatis adminiculo. Tandem amicorum precibus qualicunque emissione a rege impetrata, tanquam  quam qui uix ereptus rabiem leonum declinat, celeriter remoauit ad propria. Nobis ergo non sine dolore saluti uiteque illius iuxta timentibus, ex eo quod per internuntios audieramus reditui eius diffidentibus, improuisus adest de se semper sollicitis et inquirentibus.



CAPUT uII. Ducis obitus et luctus et miseria subsequitur et ut iusserat Stabulaus sepelitur.

Statim eo recepto, cum lacrymas fundimus inuicem pre gaudio, ecce iterum, super ingruente tristitia, inopinato perculsi turbamur gaudio, de quo non minus quam de priori irremediabiliter dolemus infortunio. Audimus, proh dolor! ducem, quem non nisi  preoccupante morte indefessum prediximus, Ecclesie nostre defensorem inualescente languoribus molestia ad extrema laborantem. Confestim Dominus abbas uisendi eum gratia illo se proripit, et cum episcopo Leodiensi peractis omnibus que ritu catholico competebant eius uiatico, non letior quam si pariter occumbere contingeret rediit. Postera die uir, cui fide et honestate omnis erat mundus inferior, excessit e medio, nobis eque ac suis uerum et omnibus bonis, non tam miserum de se dolere quam pium flere relinquens in seculo.

Erat igitur ea tempestate uidere miseriam; dolebat quidem inconsolabiliter tota illius familia. Sed non minor ob instans periculum destitutos nos omni humano iuuamine possidebat tristitia. uerum non  minima nos tenebat admiratio, quod, cum magis prodesse uideretur, facta sit nobis tanti uiri repente sublatio, nisi quod peccatis promerentibus, que per eum reprimi posset transire habebat in nos hec tribulatio. Ergo ut uiuens statuerat nunquam discedere a S. Remacli patrocinio, sic mortuus impleuit, ut honorificam haberet sepulturam in eius monasterio.

De his pro re satis meminisse sufficiat, dum ad ea que meroris sunt plena prosequenda necessario accingi non pigeat.



CAPUT uIII. Archipresul ad Malmundarium sibi uindicandum et abbatem eligendum Cuonradum dirigit, et abbas Theodericus monachos de promissione sibi facta requirit.

Archipresul comperiens occubuisse, quasi cedendo,  sibi unum aduersarium, statim quod timore illius intermiserat, repetit, ad id quod ceperat peragendum. Continuo Cuonradum comitem, cuius supra fecimus mentionem, illo dirigit satis ad id uoluntarium, ut sibi quod alterius iuris erat uindicaret, solidaretque Malmundarium. Preterea ex ipsis monachis omnes priores ac quoscunque ualentes indicto die ad se conduci iubet, ut si forte inter eos idoneus reperiretur, abbatem eis preficeret. At ille non ignauiter facturus quod iussus erat propere aggreditur, quod patrui sui reuerentia omiserat, utpote qui abbati nostro plurimum obesse ardebat.

Parum quid, quod supra pretermisimus, his inserenda repetere non incongruum duximus. Dominus  abbas post eam, que sibi facta est, iniuriam ab archipresule, diffidens suis uiribus obniti posse contra potentiam illius et ingenium ualentius omni humano conamine, admonuit Malmundarienses monachos de sibi seruanda fidelitate, itemque secundum regulam S. Benedicti de obedientia et professione. Quibus simulata perfidia spondentibus se illi omnia seruare, interdixit, sub Christi obtestatione, ne preter se susciperent alium quemlibet, nec paterentur admitti alienum, dum ipse aduiueret. Que qualiter seruauerint luce clarius post patuit. Credebat nempe se illis quadam simplicitate, tanquam fidissimis, nec quisquam tam manifesta referre poterat de illis, quin semper uelut immunes eos estimaret huius facinoris.



CAPUT IX. Sacramentis Malmundarienses episcopo confirmantur, persecutio grauis super nostros agitur, corpus sancti nostri in medio exponitur.


Ergo ubi Cuonradus de aduentu suo illis opinantibus mandat et apparatum sibi abunde fieri imperat, uideres eos letos festinare, discurrere, illum uelut angelum Dei uenientem suscipere, seipsos sumptusque, itemque alia que usui forent officiose impendere, ne quam offensam nouus aduocatus uideretur incurrere.

Postquam ex nomine archipresulis obligauit sacramentis homines Ecclesie, admonuit illos de his que in mandatis habebat, si abdicato Theodorico abbate, ei, cui donati erant, uellent obedientes esse.  Paucis quidem non assentientibus, pars maxima sine cunctatione profitentur se ita facturos uelocius. Que res nobis luctuose comperta, uelut nox lucem ingruentibus tenebris, sic nos operuit mestitia. Quidam tamen ex nostris cum baculo patroni nostri illuc adeunt, reuindicatoque loco ex nomine eius, quod irritum fuit, ab illis inuisi redeunt. Comes predictus satis indigne tulit id factum iri super se, efferatisque animis cupiebat hoc ulcisci tam super monachos, quam super laicos Ecclesie. Unde et maxima persecutio incubuit nostris, ut nec quoquam auderent palam progredi, diffusis ubique locorum militaribus insidiis. Placuit ergo communi consilio fratrum uenerabile corpus domini nostri Remacli exponi in medium, sicque cum eo, cui fiebat iniustitia,  propensius esse supplicandum, hoc modo, qualecunque dolor exigebat remedium. Iusta enim causa dolendi erat suis omnibus, proprium uidelicet bonum, eatenus inuiolatum, ereptum iri ab iniustis mortalibus. Eo ex tempore non defuit nobis dies noctesque luctuosa decantatio: Aspice, Domine, quia facta est Ecclesie tue desolatio; eam, que sedet in tristitia, non est qui consoletur, nisi tui solius miseratio.



CAPUT X. Tegeno abbas Malmundario preficitur; abbas uero noster ad marchionem Longobardie Godefridum se pro auxilio confert. [1Kb]

Malmundarienses igitur tametsi ex nomine domini abbatis progressus eis contradiceretur, tamen, uti res  erat pro uoto, Agrippinam Coloniam proficiscuntur. Inquisiti ab archiepiscopo de sua uoluntate et abbatis ordinatione consulti, referunt se magis aliunde quam ex suis id uelle. Quibus ad sua remissis, euocatur abbas Tegeno ex cenobio Broulwilre, quem propriis priuatum non sine industria facit episcopus aliena suscipere. Nam eum abbatem uere exordinat Malmundariensium, quem uelut furem aliunde cogit intrare, sed non per ostium. Ergo fiducia et conductu comitis Cuonradi uenientem suum abbatem suscipiunt Malmundarienses monachi, nocte uidelicet qua erat celebritas Michelis archangeli. Cui intranti, tanquam ad subripiendum, per noctis tenebras, illi uoluntarii ad suscipiendum adhibent faces et lampadas. Nec iniustum hoc quidem fuerit, ut  qui nocte latenter intrauerit, uelut fur, fugatus rapina caruerit. Dominus abbas tunc temporis inter nos non aderat, quia post obitum ducis re consilioque destitutus, quid ageret, quo se uerteret in dubium uenerat. Neque enim illius similem inter mortales inuenire habebat.

uerum quia Godefridum, qui tunc marchio erat Longobardie, non ignorabat ualere pre ceteris potentia et dignitate, itemque apud regem et optimates posse plurimum consilio et familiaritate, ad illum recuperandi gratia se totum contulit pretio precibusque. Is nimirum tunc affectabat in ducamen predecessoris sui succedere, cui dominus abbas Stabulensem aduocationem annuens malebat etiam simul ab rege appetere. Enim uero  in hoc minus recte fecisse reprehenditur quod in humanis auxiliis spe recuperandi nimium fidisse dicitur, cum minime sit tuta defensio, que per hominem posse consistere putatur.



CAPUT XI. Narratio super natura et moribus et distantia horum duorum Frederici et Godefridi ducum.


Igitur Godefridus, uir quidem potens, et strenuus bonusque consilio, fide tamen ac ueritate longe discrepabat a Frederico. Quos utrosque uiros egregios, quoniam res obtulit in presenti narratione, indignum putauimus de uirtute et eorum moribus silentio preterire.

His genus, etas, potentia prope erant equalia; magnitudo animi, par et gloria. Sed alii aliter alia: Frederico innocentia et uite integritas inerat, cui seueritas cum honestate reuerentiam dignitatemque addiderat, rebus etiam ipsis palam dabat intelligi quod neque amicitiam, neque propinquitatem generis, ad hoc nec sublimitatem regni iustitia et ueritate unquam potiora habuerit.

 Ast in Godefrido ingens uirtus corporis et animi, bellis militaribusque exercitiis enitens, claritudinem uiro parabat, in quo eloquentia eque ac prudentia acri ingenio preeminebat. uerum uerbis non minus quam factis sui famam nominis extendere, item honores dignitatesque seculi ambire, magnum exercitum parare, bella interdum mouere, laboribus dies noctesque inuigilare, cedes, incendia, predasque bellicas facere, his omnibus pro re et tempore non inglorius uti habebat delectabile, qualia nunquam in altero locum inuenere.

Huic, id est Frederico, semper pax fuit carior bellis, pacatumque reddebat prudenti ingenio quidquid in bella et seditiones moueri sentiebat ex aduerso.  Cum in altero esset malis exitium, in isto miseris perfugium. Nunquam in eo dominus suus inuenit contrarium sibi aut reprehensibile, quia mentiri, uel peierare semper illi fuit pro crimine. Bonus esse quam uideri malebat, et ideo magis gloriam assequebatur quam minus appetebat.

Fatemur et in Godefrido fuisse artes optimas, quas tamen aliquando prepediebat cupiditas. Id erat in illo unum minus laudabile, quod sepe rogatus, cum posset auxilium ferre, dicebatur pollicitando magis differre quam prodesse, ut animaduerti potest in huius textus prosecutione.

Cum ergo dominus abbas illum, ut diximus, adiisset uelut fidissimum amicum, magnificis pollicitationibus dat satis fidere, tanquam per se quod  perdiderat recuperaturum; sed minimum profuisse in hoc rerum genere satis habemus compertum. Itaque pro hac eiusque sui utilitate suadet secum proficisci ad curiam, ubi pro eo spondet plurimum impendere sui operam.



CAPUT XII. Abbas noster S. corpus suo loco restituit; abbatem super se statutum obtestatur sub interminatione diuina ut discedat, et iniuste possessa relinquat.

Interea dominus abbas fratres, quos tristes reliquerat, habuit reuisere, ueniensque uenerandum corpus domini nostri S. Remacli inuenit depositum in pauimento iam multos dies iacuisse. Insuper quo tristius nil audire poterat, alienum loco suo audit Malmundariensibus presidere. uisum est ergo  ipsi rectius, inito consilio, ut si corpus Sancti referretur in locum suum honore debito, non idcirco nobis minus deesse suo, cum uellet, auxilio. Quod et ita factum est.

Post hec non inconsulte agens, se regente patientia, cum facile suas ulcisci posset iniurias in illo suo aduersario, continuit se magis beneuolentia, et per quosdam seniores ex nostris mandat illi secundum hec uerba: Si iuste agis, quisquis es, contra me, tuimet sapientumque iudicio estimandum uide. Si malum esse scis supplantationem fieri, cur in hoc reprehensibilis sedem meam alienus inuasisti, quam non iure nec iudicio unquam culpatus amisi? Ne ergo durius, cum recte possim, uidear tecum agere, precor et moneo sub Christi nominis obtestatione  et S. Benedicti regule, ut si habes Deum aliquando timere pro hac iniustitia, ne fraudulenter retineas aliena, sed discedens nobis relinquas propria. At illo nil certi ad hec respondente, non ex uoto consulti nostri rediere.



CAPUT XIII. Dux Godefridus effectus recte iudicat Sancto bonum suum debere restitui; quod episcopus protelando facere non acquieuit, et templo et erario nostro spoliato, res nostra irrita mansit. [1Kb]

Post hec cum marchione Godefrido ad curiam Goslar abbas proficiscitur, ubi ille ducamen cum aduocatione Stabulensi adeptus, magister militie Lotharingie denuo sublimatur. Dominus uero abbas,  de illata sibi iniustitia conquestus, priuatim et publice quibuscunque potest Romani imperii episcopis et ducibus non cessat rem suam notificare, quos etiam sibi suffragari postulat in hac sui necessitate.

Multis ergo, huiusmodi compassione suscepta, hoc iniustum esse factum profitentibus, ueritatemque regi non occulendam benigne suggerentibus, decretum est tandem iudicari debere si licitum fuisset id fieri sine causa et iudice. Godefridus dux admonitus legem dare iudicii, recte iudicat uicario S. Remacli bonum debere restitui, quod ab eo nefas fuisset auferri. Cuius sententie multis ex equo assentientibus, solus ex aduerso obnitens contradicit archiepiscopus.

Sed ut multi tunc dixere, post iudicium latum  contradicentem illum satis ex iusto rectoque posset euincere, si fidelis aduocatus eque ac Fredericus retinendo ac propugnando uoluisset bonum sancto solidare, nisi quod suspectum habens eum pro beneficio quod ex eo tenebat facere dubitauit, idipsum auaritia prepediente. Nam et item impleta prophetia uidetur, que dicit: Factum est iudicium et iudex accepit, propterea lex subuertitur, et ad finem iudicium non perducitur . Interpellatus ab omnibus qui aderant rogatur episcopus acquiescere iusto iudicio, sed ut erat uir inflexibilis a sua sententia, cum aliter non posset euadere, induciis acceptis consilium differt in proxima curia.

Ex tunc de curia in curiam induciarum semper extenditur dilatio. Et dominus abbas uanis licet  frustratus pollicitationibus fatigaretur sepe numero, non tamen defessus quieuit, id iniustum sepe proclamando, donec respectus misericordie proueniret ab Altissimo. Quidquid pretiosius uidebatur in rebus Ecclesie, semper in spem recuperandi adductus, profuturum sibi putat liberaliter distribuere per amicos, uidelicet quos his beneficiis habebat sibi acquirere: rex pluris estimans erarium captus est ipse auaritia, expetit in partem suam ex his cedere aliqua. Erat commutationis indicta uicissitudo, ut si quantitas pecunie regis inferretur erario, statim boni quod subtractum erat absoluta fieret redemptio. Sed exspoliato templo, et his que supererant sublatis, hic cumulus malorum nostris accessit infortuniis, nam irrita nobis mansit promissio imperialis.



CAPUT XIu. Corpus sancti apud curiam Aquis defertur, ubi iussu episcopi nullo honore excipitur. [1Kb]


Eodem anno Aquisgrani celebratur regalis curia, quo tempore agebatur quadragesimalis parcimonie obseruantia. Dominus abbas, annuente rege, placitum acceperat illic adesse, in propatulo locuturus tam de sua quam de sanctuarii rectitudine. Rex enim de  his quibus res erat in dubio se iuste facturum promiserat, si preceptis et priuilegiis predecessorum posset infectum iri quod fecerat, sed id iterum frustra fuit. Nam animo episcopi male fixa sententia minime auelli potuit, imo ipsius regis animum, quem possidebat, uelut quoddam mancipium, prauo ingenio a recti sententia deduxit.

Effecerat insuper apud eumdem de cetero nil profuturum eiusmodi clamorem. Quod ut nobis compertum est ita euenisse, uisum est communi consilio fratrum corpus patroni nostri Remacli illuc deportari debere, ut, eo presente, uel sic compuncti uererentur aduersarii bonum eius retinere. Itaque deatum est ad locum, eius quondam diecesin, non  sine dolore et gemitu, prosequente non paruo eiusdem familie comitatu.

Ubi Malmundarienses de sacri corporis euectione percipiunt, statim cum celeritate archiepiscopo id intimare non differunt, obsecrantes eum contra tenere sui constantiam fidemque, quam cum eis firmauerat non facere irritam. Qua de causa ille rege adito, ex eius nomine dominum abbatem constrinxerat grauis necessitatis articulo, quod nisi uetaret nos propius accedere, dono regio haberet omnino carere.

uenit ergo quasi sic facturus tristis et merens nobis obuius, sed eum super hac re minime audiuimus. Continuo enim illo inuito, seque infelicem proclamando prosilimus, apprehensoque lipsano sancti  oppidum Aquense intramus. Audires luctum et uociferationes quales nunquam fuerint nostris temporibus, qualibusque lacrymis nisi peccatis prepedientibus etiam ipsum celum petere non diffideremus.

Sed his motus non est a sua sententia Agrippinensis ille, imo quia secus processit quam uoluerat, dicitur dedisse operam contradictionis. Nam debitum honorem, quem decebat patronum totius Gallie, exhibere prohibuit a clericis ipsius quondam parochie. Cuius uenerando corpori exsequias incessanter celebrant angeli, cuiusque anima gaudium possidet paradisi, hunc iniuriando, uelut sui similem, unum ex infimis mortalibus repellere presumpsit a suis conspectibus.



CAPUT Xu. Nobis lugentibus et cum populo proclamantibus, proterue Spirensis episcopus glebam nostram efferri iubet, et ad ultimum cum graui merore simul etiam cum sancti corpore nobis illinc discessum est.


Continuato ergo planctu et lamentatione, iniustitiam hanc proclamantibus in domo Dei Genitricis, missus a rege Spirensis episcopus, causam inquirit proclamationis. Paucis pro re auditis, nichilque certi ab eo cognito, nos, quibus pro muro erat animus  fidens in Domino, ascendentes palatium ad usque regias fores procedimus, ubi pauci intro ad missi cum baculo nostri domini flentes coram assistimus. Rex nichil dat responsi sedens uelut mutus et attonitus, sed eius uice pro uoto respondet archiepiscopus, nil iniustum dando proprium fecisse dominum nostrum, nec se recipiendo quidquam peccasse in sanctum nostrum; quibus respondentibus hoc posse animaduerti ex preceptis et priuilegiis maiorum, si licitum fuisset id fieri, dilatum est in crastinum id diligenter examinari.

Populis autem, quibus uidebatur nil satis esse factum, adhuc proclamantibus, desuper proterue inclamat ille Spirensis episcopus: Efferte hinc, ait, glebam uestram, cum importunis clamoribus, quos  indecens est pati dominum meum cum suis fidelibus. Quod infame dictum grauiter quidem tulimus, sed persuadente Godefrido duce, ne quid mali in nos fieri post doleremus, in ecclesiam Sancte Aldegundis, que nostri iuris erat, sacrum corpus obseruandum detulimus.

At ille Coloniensis ueritus posse superari premissa auctoritate, uel etiam iussu regio, tergiuersationem faciens, festinus abit ex palatio, duci Godefrido committens uices suas pro se satis agere super eius fidei sacramento.

Postero mane, uelut iam fisi eo potiundi quod differebatur, palatium repetimus, nam sero ad balneas rex, pro quibus petebatur, omnia se facturum erat pollicitus, sed nefas illi fuerit, pro quo nos  fefellisse criminis arguitur.

Ducem Godefridum multis aggressum precibus prolocutorem nostri se pollicitantem, ad illum premittimus. In eo solo una omnium pendebat fiducia, quasi ex animo nobis tunc adesset impensa sui opera. Sed secus id processit quam de illo a nobis credi debuit. Eo enim in tempore omnes interdum principes expetentes, et iudices uerba ad gratiam loquentes promissionibus omnino fidem non facere quasi quedam inuaserat tabes. Recitatis ergo impresentiarum preceptis imperatorum ipsiusque genitoris, non fuit quidquam contradicere obniti uolentibus aduersariis.

Dum ergo id esset eo deductum, dictante iustitia, ut recte facere cogeretur rex auctoritate suimet atque  paterna, dux intercepit consilium huiusmodi, dicens se fidei gratia nullo modo posse perpeti domino suo absenti uim ullam fieri, sic induciis acceptis ubi adesset episcopus in aliam curiam. Dies illa, frustrata omnium spe, nobis adauxit tristitiam. uideres iterum cum sancto corpore clamores fletusque tales fieri, qualibus putaremus ab ipso throno diuinitatis ipsam misericordiam compati, nisi peccatis exigentibus compleri uideretur illa prophete uaticinatio, oppositam esse nubem ne nostra transiret oratio . Sed tribulatis corde nondum uenerat tempus miserendi, reseruabatur enim ex diuina prouidentia tempore oportuniori maior glorificatio confessoris Christi. Qui uiderant nos uenire  cum tristitia, dolebant tristiores redire ad propria, cum aduersariis nostris ex uoto ueniret letitia. uerebamur preterea uelut inquietando iniuriam fecisse tanto sacerdoti, ne forte propter nos ab iniustis mortalibus in contemptum ueniens, tanto habitus esset neglectui. Sed impie agere in electis Dei impune non cedit, ut sequens tempus etiam in hoc declarauit.



CAPUT XuI. Rex graui infirmitate apprehensus, sancto redditurum cuncta pollicetur; itidem dolore grauatus episcopus facit, sed post parum procedit.

Necdum annus in se reuolutus transierat, cum de his iudicium Dei agitari iam ceperat. Rex apud Frideslarense oppidum morabatur, ubi grauis infirmitatis  apprehensus molestia cruciabatur; qui, morbo inualescente in secretioribus locis nature, per singula momenta clamabat exanimari nimia pressus doloris grauedine. Suggestum est a fidelibus ob iniustitiam S. Remaclo illatam id illi non immerito contigisse, diuinam prouidentiam sui confessoris iniuriam ulcisci in eo cepisse; porro si uellet hoc euadere iudicium, quod iniuste subtraxerat sancto reddere non differret eius hereditarium. Ille, ut lubens, sed tamen astrictus necessitatis articulo, adhibitis fideiussoribus Maguntino et Frideslarensi episcopis, ac duce Engliberto bonum hoc committit eorum fidei sacramento, ut item eo recepto ab Archipresule qui tunc aberat, manu fidei sancto restituerent, cui abstraxerat.

 Euocatur iterum dominus abbas ad curiam; fideiussores deliberationem fidei manus sue fieri dant operam; sed archiepiscopus scire recusat huius deliberationis conuentionem habitam, illis aliisque fidelibus nitentibus eum hoc modo persuadere non sine Dei iudicio id actum fuisse, tam salubre consilium non renui debere, quo remedium sanitasque domino suo uideretur peruenisse. Ille ut anguis lubricus ad latebras tendit, perspectoque aditu quo trilingue caput efferat, inducias petit. Nam qua nescio conditione inter se habita nil erat tam difficile quod illi auderet rex, licet iurato, abnuere. Sic et hac uice ad augendam nostrorum omnium miseriam obfirmauit ille in nos sui constantiam.

Etenim non multo post tempore uisitatur et ipse  plaga non dissimili in occultioribus item nature. Torquebatur eger non immerito doloris angustia, sed durabat animo male fixa sententia. Cumque de uita desperatus de re nostra moneretur ab amicis  dicitur pollicitus fuisse se facturum omne quod iustum erat fieri de bono uidelicet confessoris Christi. Sed quomodo sperabatur ad uoluntatem eius id posse fieri, non ita dispositum erat ex sententia Altissimi, qui sine illo mirabilius id habebat operari.



CAPUT XuII. Archiepiscopo Treuirorum defuncto, inuentus cum illo quem inuitus substituerat, Anno etiam ille proteruus episcopus Spirensis, uelut canis immundus colaphisatus cum dedecore propellitur.


Archiepiscopus Treuirorum obierat, ipse prepositum suum eius loco substituerat. Pro qua re a Treuirensibus iustas odii causas sibi consciuerat, quia spreta eorum electione suam inuitis proposuerat.

Iubetur ille magniloquus Spirensis episcopus conductum prebere nouo archipresuli, ut ille etiam diuino actus iudicio crimen infamie experiretur in se uindicari. Deuenit in uillam Biettemburghe non paruus utrorumque episcoporum comitatus, quibus erat abunde supellectilium copiosus apparatus. Cumque dormitum esset, ecce aduocatus Treuirorum Theodoricus comes cum hostili manu irruit, omnia  uastat et diripit, ipsum nouitium pontificem inhumane tractans in uincula coniicit, Spirensis autem episcopus in ecclesiam secus altare se preripiens delituerat, qui, requisitus inuentusque, non immeritas soluit penas, ob uicissitudinem quam sancto irrogauerat dum glebam nostram efferri tumidus proclamauerat. Nam colaphizatus et propulsus a sanctuario, uelut canis immundus abstrahitur, et ut erat intectus nudisque pedibus, uili iumento impositus, sic ad sua redire precipitur. Nec tamen ista sufficiunt eius iudicio qui per prophetam loquitur: Mihi uindicta, et a me erit retributio . Denique pro his que sibi non ex sententia obtigerant dolore et tristitia confectus plurimum uita excessit infra illius anni curriculum. Quid illi  de suo fecerint episcopo hic nunc persequi non uacat, quantum ad nos attinet de his satis dixisse sufficiat. Attamen ad malum hoc illi a Deo in futuro non reputetur, propter quem tantum crimen tamque nefandum homicidium perpetrari potuisse creditur. Sed iam ad narrationis seriem redeamus.



CAPUT XuIII. Iterum abbas licere sibi reuendicare locum suum a rege impetrat, Malmundarium repedat, et delato secum sancti corpore, omnes, et monachos et laicos, sub sacramento prelato refrenat.

Exacto tempore induciarum quas acceperat archiepiscopus, dominus abbas ad curiam redit in ipsis natalitiis diebus. Erat in ipsa celebritate rex apud Bauenbergam ciuitatem, ubi coram eo et  optimatibus eius, non insolito repetit proclamationis sue mentionem. Sed obstinato corde, etiam renuente archiepiscopo, totus pene conuentus curiarum domino abbati fauebat ex animo. Ipse rex consentiens ueritati, beneuolus erat ad reddendum bonum Christi confessoris, nisi quod in dubio erat, ne id faceret preter eam quam suspectam habebat uoluntatem episcopi. Nam ante hac infra ipsum annum, cum apud nos esset cum regina, bonum hoc ipsi sancto per baculum ipsius reddiderant, cum etiam sacrum lipsanum expositum hac de causa in medio, ipse reuehens in loco eius condignis laudibus relocauerat. Nos testes sumus, qui audiuimus et uidimus hoc fieri, quamuis postea timore pontificis nefas illi  fuerit hoc inficiari. Attamen nunc animaduertens abbas tam eius beneuolentiam quam ipsius optimatum, aggressus est eum deprecari, ut salua eius gratia, tametsi nollet episcopus, liceret ei reuindicare locum in ius proprium.

His iustis petitionibus rege non renuente, imo cunctis assentientibus id iustum fieri debere, dominus abbas Malmundarium rediit, ac ne illud frustra per se uideretur reuindicare, per ipsius presens corpus, cuius predium erat hereditarium, maxime id fieri decreuit. Nos non inuiti statim illo maturauimus, sed uie nostre illos contradictores inuenimus. Ut enim auditum est apud illos de nostro aduentu cum sancto corpore, uideres omnium rerum dubios trepidare, exsangues pallescere, ac ne quasi  uinculo debite seruitutis astringerentur, totis nisibus elaborare. Nam pudor erat eos dici, quod tamen diffiteri non poterant, seruos sancti Remacli, cuius reuera ipsi beneficiis et opitulationibus uiuebant ingrati. Monachi laicos, laici monachos in hoc cohortabantur se inuicem, ut domino abbati, qui aderat, contradicerent uenerandi corporis susceptionem, aut si inuitis eis per uim inferretur, ipsi de contra monasterium uel locum egrederentur.

Quibus abbas cognitis, nunc blanditiis, tum terroribus repressit contumaciam seruilis audacie, ut tandem acquieuere sine offensa dominum suum suscipere. Cum ergo dominus abbas ad presens celebraret mysterium humane Redemptionis, ad laudes Deo nobiscum referendas, nec unus quidem  eorum interfuit missarum solemniis; adhuc enim fidentes, de potentia episcopi et suffragatione presumebant, quia id eius non esse uoluntatis non ignorabant.

Sic loco reuindicato, reuocatisque abbas hominibus Ecclesie sub suo sacramento, itemque monachis, licet infidis, sub regulari instituto, Stabulaus rediit, nichil aduersi suspicans illos moliri de cetero.



CAPUT XIX. Abbas Romam ueniens apud Alexandrum papam suas prosequitur causas, qui etiam pro eo suas Colonie mittit epistolas, sed totum id fuit frustra.

Ipse paucos infra dies Romam petiit, Ecclesieque nostre priuilegia auctoritate apostolica innouaturus,  Alexandrum papam Romanorum adiit. Illic pro se, pro loco, pro aduersis casibus, itemque pro iniustitiis, quas sancto Remaclo sibique intulerat Agrippine Colonie episcopus, satis pro tempore causam prosecutus, gratam admodum consolationem inuenit ab illo et a reipublice consulibus. Nam ipse papa, relectis predecessorum suorum decretis, non mediocre periculum agnoscit, archipresulis miratus tam sapientis uiri deceptam prudentiam, tam inconsulte potuisse desipere in his. Itaque tam rogatu domini abbatis quam pro eo quod sollicitudinem de omnibus, utpote uniuersalis pastor gerere habebat, ex auctoritate Petri apostoli in suis scriptis illi denuntiat, ut ne quemquam pro his iuste damnare  habeat, ulterius alienis, que sui iuris non erant, uim inferre timeat. Multa  ex te bona opera ad sedem usque domini mei Petri delata cognouimus, que, uelut quadam nube, mihi offuscari uidentur his tuis presumptionibus. Non ergo eget Deus offerri sibi quid ex iniustitia: Quare sic fiunt ei uictime ex rapina, quomodo si mactet quis filium in patris presentia , ac ne dando uidearis offendere Petrum, relinque quod sancto illi est proprium, cuius uicaria uice abbas Theodoricus nostrum implorat iudicium.

Horum exemplar ab ipsius legato cum accepisset archiepiscopus, non magis quam adamas ferro emollitur eius animus. Nam cum Romam iter ageret abbas, necdum excesserat patria, cum Malmundarienses  de his que erga se et locum acta sint, illi mandauerant omnia. Et quia tunc non erat ipse in prouincia, dicuntur Gerlasio procuratori eius dedisse premia, ut ex ipsius nomine cito reuindicaretur locus uice contraria. At tum his ille cognitis, animi sui constantia retinens iracundiam, ueniebat de loco Sareuelt, quo tunc morabatur, quasi aduersus locum nostrum sui uindicaturus iniuriam. Ferebatur etiam tunc decreuisse formari castrum in eisdem Malmundarii munitionibus, quas sibi contrarias ante firmauerat, dum aduiueret dux Fredericus. Sed ne id faceret dissuasus amicorum consiliis, alia uia parat ulcisci suam iniuriam aduersis iniuriis.



CAPUT XX. Gerlasius procurator episcopi, ex ipsius nomine iterum inuadit Malmundarium, sed audito rumore incerto citius festinat reditum.


Igitur Gerlasius Malmundarium iterato inuadens ex nomine pontificis reuindicat, non ueritus manum inexpertam possidentis ipsum locum, quem protegendum adhuc ex toto non reliquerat. Neque enim, ut nunc palam est, quis unquam illi auferre poterit, nisi, quod absit, pro presentia inhabitantium ipse primum, ut Ieremias ait, hereditatem suam ultra non curans reliquerit . Ac non ideo toties calumniando, toties remancipando, manum alienam super se patiebatur, quasi inualida manus eius ad defensionem illam deficere uideretur, sed uolens in aduersis corripi seruos suos ad tempus, quos uidebat ex somnolentia labi in deterius, preuidebat  opportuniori tempore recedentes etiam aduerso humero, ad se retrahere beneficiis et mirabilibus.

uix patratis his pro quibus uenerat miles temerarius, monachis etiam non minus quam laicis, utpote in quorum arbitrio res huiusmodi pendebat, relapsis ex uoto sub alienis ditionibus, difficile moras in redeundo patiebatur fugiens fure properantius. Nam rumor exierat tanquam ex nostris partibus multum exercitum superuenire, quo terrore perculsi per fugam . . . . . . se inuicem adeo debilitauere ut equis deficientibus ad sua quisque uix posset proripere



CAPUT XXI. Abbas a Roma reuertitur, parum epistolis apostolicis adiutus, imo per Fredelonem quemdam acrem uirum persecutio ipsi et nobis innouatur, et per Gerardum, qui Deo iudice postea est pessundatus.


Interea dominus abbas reuersus de sede apostolica nil certi ad nos retulit preter auctorizata priuilegia; nam et epistolam illam, cuius exemplar penes se habet, quam dicebant ab apostolico missam esse archipresuli, nil profuisse persensimus rerum nostrarum utilitati.

Post hec archiepiscopus Cuonradum comitem suosque familiares de sui fidelitate admonet, ut in abbatem eiusque fideles suas ulcisci iniurias operam dent. Sed cognitam in abbatem et comitem grauiter ferebat amicitie conuentionem, infidelitatis  arguens suum militem, quod iniussu suo inimicis suis communicans non satis ageret pro se uicissitudinem. Quare aduocationem Malmundariensem ex nomine suo uice illius uicarii, commendat acri eque uiro Fredeloni, ut opportunior acriorque insisteret loci illius defensioni. At ille accepta potestate, tanquam maiorem adepturus ob hoc gratiam aut premium, toto adnisu cum suis inuigilat dies noctesque ad huiusmodi negotium.

Maxima iterum nostris incumbit persecutio, adeo ut seruos se esse S. Remacli, non nisi discrimen passuris, libera esset professio. Unde et quosdam ex melioribus Ecclesie dire captionis pergrauauit infestatio. Sed sic ualeant omnes in nos uolentes exsurgere quo modo ille gaudere habet cum suis ob  hoc pulchrum facinus in sanctum Dei surrexisse. Nam defluxisse liquet hunc de bona fama ad infamiam; itaque ex magna opulentia ad inopiam. Preterea suorum quemdam intolerabilis audacie, nomine Gerardum, qui ad cedes et incendia non minus quam ad predas et latrocinia promptior efficaciorque in nostros efferebatur, uelut animal rabidum, diuino potius quam humano iudicio constat pessundatum.



CAPUT XXII. Episcopus Romam proficiscitur, abbas eum insequitur; ante papam et senatum discutiuntur; ad ultimum, sine aliquo nostro profectu dirimuntur.

Post hec episcopus non diffidens suis uiribus tanquam austeritate sua deuictis omnibus, nam et  regem acquiescere fecerat, ne de hac re se interpellaret ulterius, Romam parat profectionem, quasi ab apostolico recepturus super hoc bono priuilegii auctoritatem.

Dominus abbas, satis utiliter necessarieque consultus a suis fidelibus, decernit illo pariter adesse, auctoritate uidelicet maiorum contradictionem illi facere. At ille regia legatione functus, ibat potens per Italiam quasi perfecturus regis negotium, sed longe aliter ac ratio erat, ea res cessit in dubium. uentum est ergo ad beati Petri confessionem, sed abbas preueniens, eisdem, quos ante adierat, eamdem repetit proclamationem, de qua re sane consultus a domino apostolico, aduenienti episcopo in  satisfactionem se exhibens, humiliat coram ipsius scilicet altari cuius deuotionis gratia ueniebat. Sed, proh nefas! neque timore, nec amore dulcissimi Petri dolentem consolari, humiliatumque non respexisse dignatum dicitur, imo cum ea pertinacia ad celebrationem diuinorum sacramentorum progreditur. Rursus inter ipsa sacramenta que celebrat, abbas efflagitans se miserari humiliat, sed neque sic a sua sententia pertinax animus discrepat. Ipse, ut iussus erat, si non impetraret, ad sedem apostolicam reuertitur. Papa cum suis non magnipendens illius religionem, hanc impietatem exsecratur.

Uterque apud Lateranas ex eius precepto ad publicam audientiam inuitatur: habebat preterea apostolicus in archiepiscopum iustam causam iudicii,  quod suo iniussu communicauerit emulo suo, Parmensi uidelicet episcopo, quem anathematis perhibebant subiacere iudicio. Igitur ex senatus consultu iubetur ob hoc arceri a conspectu pape totiusque Romani concilii, nisi publica satisfactione purgaret offensam quam commiserat contra ius honoremque uicarii Petri apostoli. Pro qua re ille consultus, pro delicto conductu marchise Beatricis nudis pedibus procedit in publicum, postque satisfactionem, data indulgentia, suscipitur in consortium.

Illic Dominus abbas, coram Romane Ecclesie iudicibus ac reipublice consulibus exponit omnia, quibus ille tenebatur obnoxius, omnem uidelicet supplantationis consequentiam; preterea contra fas usurpando bonum S. Remacli, factam ab eo iniustitiam;  postremo tam presentis pape quam antecessorum auctoritatem decretorum uiolatam. Quibus ille ex conscientia tanquam reus facti confusus expallet, ac maxime omnibus in conuentu illo id iniustum proclamantibus. Pauca ex industria locutus, satis pro se ad presens respondet legato regis Romanorum  per dedecus inferre uim ullam non debere, preterea ut concessa sibi dono regio perderet, non ideo se illuc aduenisse.

Cum ergo rogaretur a papa, ut amore beati Petri suique in illo iustam humanitatem faceret, spondet se omnino facturum, dum in patria coram rege uterque ueniret. Igitur post hec et alia quamplurima, discessum est ab utrisque de Italia. Atamen nil horum obtinuit episcopus quarum maxime rerum ierat gratia. Reuersus in patria, non solum que promiserat fecit irrita, uerum et ipsum regem despectum aiebat in sua iniuria, ut in abbatem illius animum graui permutaret inimicitia. Sed de diuersis partium studiis, itemque de abbatis nostri laboribus maximis, postremo de qualitate totius aduersitatis,  si singillatim disserere uelimus tempus quam res non deficiet maturius. Quamobrem his finem facere, que meroris plena uidentur, tanquam earum rerum tedio fessis animo libeat; ad ea uero que gaudii sunt et letitie propensius accingi non pigeat.


Finis libri primi.



LIBER SECUNDUS



PROLOGUS.

 In textu prioris operis de aduersis casibus, qui nobis obtigerant, tristem admodum expleuimus historiam, exercitium uero sequentis operis ex secundis rebus, que ad glorificationem sui confessoris a Deo successerunt, iam nunc percurrat parem apostolorum ex resurrectione letitiam. Quemadmodum enim illis tristibus Magistri sui morte, gaudere contigerat in ipsius resurrectione , nichil nobis minus eque tristibus, et iam quinquennio et eo amplius afflictis, prouenisse quodammodo gaudemus, ipso eodemque tempore,  in confessoris sui tam admiranda glorificatione. Tu uero, noster domine, Theodorice abbatum reuerendissime, letioribus uidendum animis accipe et hoc opusculum, inculto quidem stylo ex archa nostri ingenioli prelatum, sed tuo maturiori sensu examinando, corrigendum. Petimus ergo tua corroborari auctoritate, priusquam in publicas aures diffundatur incorrecta garrulitate.



CAPUT PRIMUM. Quod in progressu uersus Legiam baiuli corporis sancti Remacli conquerebantur se trahi a precedentibus, precedentes se impelli a posterioribus.

Regalis curia condicta erat Legie celebrari, Dominice uidelicet resurrectionis adueniente tempore  solemni. Illic omnes qui habebant causam iudicii iussi sunt conuenire de singulis partibus Romani imperii, inter quos etiam cenobialis Pater Theodericus aderat, cui rex de damno ecclesie placitum  illic indixerat, ut si ullo modo flectere posset Annonem archiepiscopum, qui sibi Malmundarium, quod S. Remacli iuris est, cum omnibus appenditiis suis usurpauerat, ipse iuberet et laboraret reddi quod abstulerat.

Predictus quoque Pater noster pro eo quod in uanum plurima dederat de Ecclesie thesauris, tandem affectus tedio, et diffidens omnibus humanis auxiliis, licet sero, seniorum nostrorum acquieuit consiliis; quibus placuit ad eamdem curiam corpus deferri eiusdem S. Remacli nostri protectoris, in qua uilla quondam ipse prefuit magister pontificalis  honoris. Quo consensu uoti compotes facti quod inceperant ad effectum, prouidentia Dei suffulti, producere maturabant. Sed aliquantulum nostra profectione tardante, Dominus abbas pridie processerat nosque, digne tractato sacro corpore, sequi mandauerat. Quapropter in exitu nostro cum progrederentur celerius anteriores baiuli sacri corporis, quam sequentes possent ferre labores itineris, conquerebantur posteriores se trahi a precedentibus, itemque precedentes se impelli a posterioribus. Ductis namque diuino impulsu sacris reliquiis, prohibiti sunt portantes immorari uestigiis. Unde non dubitabatur S. Remaclus S. Lambertum uelle uisitare, cui pridem in carne factus est ipse refugium singulare; ut quomodo alteri compassus est in persecutione,  ita nunc alteralteri subueniret in redimenda possessione. Quippe satis euidenter ostendit eorum subsecuta coniunctio quam pia coniunctione illam precederet intentio. Ex eorum denique sacratissima  societate corporum, nobis quidem incomparabile gaudium, infirmis autem et debilibus peruenit salubre suffragium. uerum hec alias.



CAPUT II. De reliquiis S. Symetrii, et quod per noctem in ere uia ostensa sit ab oratorio Stabulensi usque ad domum S. Lamberti [2Kb]

Cum autem uenissemus in uillam nostri iuris Louincias nomine, S. martyris Symetrii a Ladernaco nobis obuiam delatas reliquias suscepimus honorifice, que non frustra in nostrum adiutorium simul delate sunt Leodium cum sacro patroni corpore, sine dubio adaucta omnium spe ex utrorumque digna presentia profuture nobis Dei misericordie.

 Nobis igitur illa nocte in uilla eadem cum sacris reliquiis quiescentibus, hora matutinorum ostensum est Leodii quibusdam signum mirabile, S. Remaclum eo deferendum nescientibus. uidebatur ab oratorio Stabulensi usque ad domum S. Lamberti quasi quedam uia lucida splendifero tractu in ere protendi. Cuius rei species quid pertenderet dum uidentes mirarentur, illico tanti hospitis aduentu soluebantur, cui rem uisam procul dubio seruire fatebantur.

Nos quoque primo gallorum cantu surgentes de loco in quo quieuimus, difficultatem uie sine labore et impedimento faciles gaudentesque peregimus. Nec deerant inter eundum laudes Domini per posse  et nosse comitantis populi.

Non longe tamen ab urbe prestolabamur nuntium premissum ad dominum abbatem, qui reuersus nuntiat preter spem fidemque procedendi fieri contradictionem, nec audere dominum antistitem nostrum Theoduinum uenerabile corpus sancti ut dignum erat, suscipere, quia timebat id indignanti metropolitano displicere. Nos, tametsi res in dubio pendere uidebatur, tamen diffidentes properanter illo progredimur.



CAPUT III. Leodiensis episcopus corpori sancto obuius procedit, et cum clero omnique populo honorifice suscipit. [1Kb]

Interea episcopum adeunt, iniuriam sancti graue ferentes archidiaconi, ac de domo quique sanum sapientes clerici, protestantes preter equum bonumque id fieri, consulere debere non minus sibi quam etiam totius urbis saluti, ut tantus pastor quondam eorum mirificus, inter precipuos Gallie  sanctos famosos honorifice, ut decebat, susciperetur cum Dei laudibus.

Item, ipsi adeuntes archiepiscopum ad consensum flectere nitebantur eius animum. Qui licet alias aliter sentiret, in hoc tamen ne tam iuste cunctorum uoluntati contraire uideretur, prebuit assensum. Illico parat se ad procedendum cum omni clero suo dominus noster episcopus, metropolitano remanente in palatio cum sibi consentientibus. Fiebat nobis interea maxima impressio undique cum laude Dei populis accurrentibus, in qua nec modice quidem ledebatur quisque ex conuenientibus, cum multi ui substernerentur impellentium pedibus.

In quo conuentu, quis abstinere potuit a lacrymis, cum unus ex militia celestis imperatoris iam  diu palmam obtinens perennis glorie et immortalitatis, expetende iustitie causa uideretur adire curiam hominis regis? Maxime clericorum super hoc iusta erat consideratio, quorum corda ad lacrymas compunxerat de tanta iniustitia pia compassio, itemque de humiliatione tanti confessoris, non sine pauore digna admiratio.

Ceterum dominus noster episcopus, licet ab initio huius mali, satis pro tempore, re et consilio sese impenderit, nunc tamen cum optimis clericis suis, cum ducibus et presentibus ceptis id adnitendo totum biduum impensius peragit, quatenus regem et archipresulem utrosque huius facti reos ab incepti sententia deduceret.



CAPUT Iu. Regem de iniustitia penitet; episcopus uercellensis archipresulem super hoc monet, ille negat constanter.

Admodum quoque penitebat regem in eas manus hoc bonum tradidisse, a quibus cum uellet, non preter iniuriam poterat retrahere; quem etiam susurrabant parem esse in crimine propter lapsus  imperialis potentie. Nam ipse archiepiscopus eo inflexibilem obfirmauerat animum ut, si quando de hac re consuleretur, displiceret ei cum auctore omne consilium. Episcopus uercellensis, quasi familiarior, rogaturus de hac re illum adiit, ac ei persuadere cupiens, hec auribus eius humillime suggerit: Si iustis, inquit, consiliis, summe archipresul, acquiesceres, tueque saluti rite consuleres, iustissimum uideretur oportere te honorem Deo facere, sanctoque huic iustitiam impendere quam iuste uidetur expetere. Agnouimus id iniustum esse quod agis, agnouimus et ob hoc tibi imminens periculum, ni sententiam mutaueris, eoque monemus ut rectum suum recognoscas sancto illi, cui hoc adiudicat consensus principum totiusque  populi; hoc uult ipse rex magnopere, qui non frustra timet inuolui eodem discrimine. Quid sane consilii referam edicito, nam ad te consulendum ueni transmissus ab illo. Ille refert motus sic indignando locutus: Desine me his, frater et cepiscope, desine me his importune obtundere, quibus animo nil grauius unquam fuit intendere, nam definiui apud me sub iureiurando uelle me satius emori quam ex me infirmari sententiam huiusmodi. Quid tibi uis dicam? non his mutabimur unquam. Etiam ipse quem dicunt sanctum, si, corporali specie resumpta, per se rogaturus ueniret, nequaquam meo permissu sue petitionis compos fieret. Bona, inquit ille, bona, queso, uerba, ne ad pontificalis ordinis  infamiam in publicas aures diffundantur hec minus honesta, uel etiam occasione huius sententie abutantur potentes ceteri quasi quadam auctoritate. Ergo etsi non precibus neque consiliis amicorum, tamen credimus te id uel uirtute Dei facturum. Si hoc, ille inquit, dum uita comes fuerit de manibus istis uideris ereptum, spiritum simul eripi sit a Domino preceptum. O mira Dei clementia, sanctique confessoris sui patientia! non statim cum erepta possessione subsecuta est uindicta, licet secundum suam optionem archipresul pateretur iudicia recta; sed non est Deus ut homo, gratis propitians conformari limo.



CAPUT u. Fratres pedibus suis prostratos ad Sanctum Ioannem in insula archipresul dimittit sub responsione incerta.


In crastino, qui dies erat Dominice resurrectionis, nostri seniores ad templum Sancti Ioannis in insula ubi dedicationis eiusdem templi agebat mysteria, prostrati pedibus eius, Misericordia Domini, inquiunt, plena est terra . Ne ergo alienum ab illa te contingat fieri, fac eam, quam queruimus misericordiam, uel ob nomen Domini. Ille non preter solitum usque cauta locutione dubios dimisit sub incerta responsione.



CAPUT uI. Ad Deum intenta supplicatio et clericorum ac laicorum intuentium pia compassio.

Igitur ipsa die conuocatis principibus et episcopis  coram rege ad placitum presente domino abbate nostro cum archipresule, cepit de nostra re agitari consilium.

Interea cum pre foribus prestolaremur rei euentum, incidit nobis omnibus his melius consilium pro instanti necessitate auxiliatori Deo soli magis esse supplicandum. Itaque assistentes in spiritu humilitatis Sancte Trinitatis altari, super quod iacebat uenerabile corpus piissimi nostri patroni: ueni, creator Spiritus, usque ad finem hymnificauimus, quo cum dulcissima supplicatione perfinito, septem psalmos cum litania percurrimus animo contrito. Deinde processionem fecimus decantando Magna uox, laude, etc., ad Sanctum Lambertum in crypta. Inde ad Sanctam Mariam cum responsorio  Christi, uirgo dilectissima; unde et reuersi sumus ad Sanctam Trinitatem cum antiphona Te Deum Patrem ingenitum, subsequentibus aliis orationibus ad impetrandum eiusdem S. Trinitatis auxilium.

At uero quique clericorum ac laicorum intuentes uultum nostrorum immutatumque colorem indicantem internum animi dolorem mente uulnerabantur, confluentesque publica supplicatione nostri similes efficiebantur. Protendentes ergo manus in celum uniuersi deprecabantur Deum nobis propitium fieri. Non modica uero erat nostrorum obsecratio, imo et trepidatio, pro eo quod in contemptum uenire tanti confessoris uidentes reuerentiam, loci desolationem timebant affuturam, amplius insultantium perpessuri blasphemiam.

 Sed qui non obliuiscitur misereri Deus , extulit hac occasione sanctum suum sublimius.



CAPUT uII. Scrinium sancti cum sonitu ab altari subleuatur et inde consolatio plurima cernentibus datur. [1Kb]

Post expletam namque supplicationem, que predicta est, ambientes regis presentiam, ut coram fandi saltem consequeremur licentiam, manifeste Regis omnipotentis experti sumus prouidentiam, per uirtutum suarum insignem et admirabilem potentiam. Etenim scrinium sancti, quod impositum erat Sancte Trinitatis altari, cum repentino sonitu uisum est in era subleuari. Quod nimirum in admirationem promouerat eos qui astiterant, quique  una cum custode sanctarum reliquiarum excubias celebrabant, et quod uisum est digna fide nobis dubitantibus exponebant. Unde plurimum consolati toto nisu Deo commendauimus finem facti.



CAPUT uIII. Regem super prandium fratres circumueniunt, Bauebergensis episcopus iustitiam protelat in crastinum. [1Kb]

Cum ergo moras nobis protendi ab rege et archiepiscopo intelligeremus  consilium hoc in commune inimus, ut adeuntes regem pro nobis ipsi, ut res poscebat, coram eloqueremur. Intrantes itaque pomarium, ubi regali magnificentia discumbebat rex cum suis optimatibus ad prandium, assistentesque cum pia supplicatione, uni commisimus preloquium:

Rex, inquit, domine, felix per secula uiue,
Et uictor regnes, uelut optamus Stabulenses.

Suggerimus humiliter tue maiestati ut quod facto opus sit, uideas; et quid commiseris in sanctum Dei, cui seruimus, recognoscas, factaque recognitione, cum patribus tuis in eternum uiuas. Obsecramus quoque te pro statu regni quod possedisti, pro bono sancti, quod cupiditate quorumdam deprauatus  infirmasti, quodque sibi contulerunt et confirmauerunt potentissimi predecessores tui, quod etiam inuiolatum et inconuulsum permansit, usque ad hec tempora tui dominii, ut sic precipias illud restitui, quomodo priuilegia testantur monasterii; uel si secus uis fieri, erit tibi causa periculi. Locus enim noster, quondam honorabilis et opulentus, uidetur penitus desolari tuis temporibus, quem ante te coluerunt imperatores summis honoribus. Contraria namque illata conditione, undique distrahuntur illius optima queque. Ergo ne consistas illis inferior, uel in aliquo regni statuto deterior, plantetur in corde tuo iustitia, et firmabitur thronus tuus in secula .

 Rex autem cum in archiepiscopum intenderet, quasi docendus ab ipso quid fieret, ipseque cupiditate boni tentus conticesceret, apposuit adhuc noster orator, ut diceret: Quid, domine rex, propter hunc solum hominem obmutuisti, cui contra decus regni indecenti discipulatu te subdidisti? Conuersusque ad circum sedentes: Quid uos, inquit, episcopi regnique optimates? cur coram conticescitis, pro iustitia loqui timentes?

Ad hec uultu mutato archiepiscopus: Quid  uobis auferendo admisi reatus? aut quo sancto uiro sum obnoxius? Nil cause ad impetrandum habentes frustra nitimini, quia nichil unquam uestri iuris attigi. Ille econtra, non nisi rectum iusta causa querimus, prebendam scilicet nostram, quam inconsulte,  annuente domino rege, inuasisti temerarius. Qui enim ab initio constructa hec duo cenobia presul et abbas rexerat, sicut in ambobus constitutis cor esse unum et animam unam uoluerat, sic ut una esset prebenda omnibus etatum successionibus tenendum reliquerat. Sic ergo et nos uelle tenere non est iniustitia, sed te abstulisse quantum nefas uide, quantaque sit iniuria. At episcopus Bauebergensis, qui prouisor regie domus erat tunc temporis: Si iusta est  uestra petitio, cras Dominus meus statuit examinari id generali iudicio, non enim patimur quidquam iniustum crescere in eius imperio, donec auctoritas huius ordinis reipublice aderit consilio.



CAPUT IX. Corpus sancti impresentiarum afferunt super mensam et de induciis conquerentes, petunt iustitiam. [1Kb]


His episcopi uerbis increduli, imo dubii facti de crastino, quia nichil satis festinatur cupienti animo, corpus patroni nostri impresentiarum afferre necessarium duximus communi consilio; quo ex improuiso  exposito super mensam regiam, En, diximus, ipsum cui, rex, facis iniustitiam, recognosce ergo ei quod totus orbis ipsi adiudicat proprium. Ecce pro ipsa iniustitia tuum super terram requirit iudicium: uide ne negligas, ut non in celis aduersum te querat iudicem Deum. Propter te  fit nobis hec importuna inuectio. Sed quandiu preter morem maiorum meorum hec pati habeo? Animadue te quod nisi mutata sententia aliud decreuerimus, de salute nostra periclitari ob hoc in proximo poterimus. Sed illo nil nobis proficuum ad ea respondente sed magis pronuntiante nos nimie presumptionis et audacie, rex iterum sponsionem fecit per inducias in crastinum, se nobis omnem iustitiam pro uoto nostro facturum, non  esse, inquiens, opportunum tempori rem diffinire talis negotii. Identidem omnis consessus episcoporum hortabatur, rogabatque ut interim referretur in templum corpus uenerabile. Incertum est, diximus, quid paritura sit dies crastina, dum modo eque bene facere non minus sit licitum imperiali potentie. Pro salute sua itemque pro stabilitate sui imperii regem petimus ne diutius nos suspendat his induciarum dilationibus. At bone indolis regina coniux ipsius, cum prodesse quidem non posset, lacrymas fundebat pro precibus.



CAPUT X. Regem et episcopum a mensa exsilientes insecuti fratres, a palatio sunt prohibiti, et relato corpore super mensam fabrica ipsa solo decidit. [1Kb]


Cum persisteremus in his petitionibus et hac lucta, archiepiscopus exsurgens, apprehensa regis dextra: Quid , rex, ignominiose hic sedes? Assultum tibi fecerunt cum sua rusticana manu hi procaces monachi, uim inferentes contra fas regie potestati, quasi ad cogendum nos obtemperare sue uoluntati. Non tui est honoris temeritatem illorum diu spectare,  quos etiam pudor est palam audire. Sic rex spreta mensa prosiliens cum suis omnibus, inconsultos nos, sed non defessos reliquit et ipse inconsultus, habentes nobiscum illam fiduciam, qua nil poterat esse securius, quid tunc fieret in promptu non erat consilium, nisi regem, pro quo ueneramus, si forte prodesset, abeuntem sequi in palatium, quo dum fuisset peruentum, precedentes cubicularii indignam sancto fecerunt repulsam ad introitum.

Quis uero planctus repente quantusue meror excreuerit nostrorum omnium, quantus denique in celum clamor popularium, qualesque uoces hanc iniustitiam Deo proclamantium, quis fluctus eloquentie, que lingua potest euoluere? Cum quo inter hec non pateret aditus quoquam honeste progredi? Nam undique  clausum erat pomarium confluentia tumultuantis populi: monentibus ipsis curialibus, qui erga sanctum et nos benigne se habebant pia miseratione commoti, relatum est corpus sancti ad eumdem locum super mensam regiam sub aspectu omnium miserabili. Quod estimandum uidetur non preter uoluntatem ipsius confessoris Domini. Nam statim ut materies illa insensibilis quodam modo sensit sancti lipsanum quasi non ferre preualens pondus illud diuinum, facillime instar cereorum dissoluta est in frusta, uidelicet firmissimum robur illud tripodarum, demissumque ad terram humillime iacuit ipsum pignus sacratissimum. Implebatur illico de uicinia et tota urbe utroque sexu amplitudo totius illius pomarii, multiplicabatur in celum clamor dolentis  populi: Cur, iuste Domine, iniustum hoc sinis in terra fieri?



CAPUT XI. Tibia Gonteruli oppressa et contrita resolidatur et usque ad fores regias producitur.

In eius itaque, quam diximus, humiliatione, quidam ex nostris seruientibus ipsius familie dum  mense inuisus pedem supposuit incaute, ex ruina molis irruentis fractum crus ad se non potuit retrahere, iuuantibus uero sociis seorsum extractus, subtritam pelliculam per quam pes pendebat precidere uolebat dolore constrictus. Gonterulus erat nomen seruuli, qui premente angustia temere aiebat, quasi derogando sancto confessori: Heccine est uirtus tua, mi domine, ut quod inimicis tuis promerentibus forte differebas facere, mihi tuo fideli tibi obsequenti maluisti contingere? Necdum uerba finierat, cum subita facta ossium collisione, ex diuine uirtutis cooperatione, resolidatur fracta tibia, surgensque sanus stetit utrisque pedibus, uelut insomnis, exacta angustia. Cucurrerunt undique plurimi ad hoc miraculum, multi etiam ex palatio conuenerunt ad hoc  spectaculum. Ad comprobandam igitur rem diuine operationis discalceari iuuenem fecerunt, et in loco lesionis pro cicatrice quoddam signum instar rubri fili tibie circumducti non sine admiratione conspexerunt. Rei ergo ueritatem ad dominum suum regem continuo retulerunt, ipsumque usque ad regias fores pro teste deduxerunt. Sed propter impressionem concurrentium, non est admissus in medium.



CAPUT XII. Ceca mulier ibidem illuminatur. [1Kb]

Interea clarescentibus meritis glorificandi confessoris, factum est quoddam aliud mirabile in presentia uidelicet omnium qui aderant in ipso loco quo corpus iacebat uenerabile. Ceca mulier de proximo Leodii territorio deducta stabat ad uenerationem  cum pia supplicatione, que noctem continuam cecitatis se incurrisse deplorans iam longo tempore


Dicitur exclusis lucem meruisse tenebris.

Hec accipiens crucem que ibi erat, nemine sibi dante, cepit uenerabiliter deosculari, ac sic omnibus predicare factam in se uirtutem confessoris Domini.



CAPUT XIII. Regem perturbatum episcopus obiurgat; referri corpus ad sanctuarium imperat, et tandem missis cubiculariis id fuit frustra, quoniam uelut saxum immobile perdurat.


Cum hoc utrumque factum celebre diuulgaretur in palatio, et rex, in re aliquid diuini operis inesse intelligens, non frustra timeret ne sibi repente diuina superueniret ultio, Non bene  nobis consulimus in hoc nostri ac reipublice negotio. Potestne nobis hec lux grata, aut celi iucundus esse spiritus, quandiu tantam proclamationem, tantam super nomine nostro infamiam tamque importunam insecutionem sustinuerimus? Num uides ora omnium in nos conuersa non solum popularium, uerum etiam totius regni mei principum,  iure, ut reor, non iniuste reum operis huius incusantium? uere fateor egisse me unquam nil insipientius quam quod a te male consultus iniuriam sancto huic faciens quod suum erat tuis contradidi manibus. In me sit, ait ille, hoc peccatum, et hec imprecatio, mihi totum imputa quidquid ob hoc facinoris tibi obiicitur ex aduerso. Ne facile his credas, rex inuictissime, quos iustius punire censendum est pro inaudito ausu eorum superbie. Quid enim simile estimari potest huic eorum temeritati, qua, quod dici pudet, te tuosque de mensa regia surgere compulerunt, te, inquam, dominum totius Romani imperii? Putasne, si sapis, hoc paruipendendum, ac non imperiali censura tanquam in reos maiestatis animaduertendum? Non ergo perturberis ex his que  modo dicuntur hic fieri mirifice, quia non nisi ad commouendum nos hic sanctus uirtutes operari fingitur eorum molimine.

Audi tamen ex consilio quod interim saluo tuo honore faciendum censeo. Corpus sanctum, quod quasi pro acceleranda super nos ultione iactauerunt in terram, iube referri ad sanctuarium, quia importunas has proclamationes te tuosque ferre incongruum est. Cucurrerunt illico cubicularii deferentes nobis hoc, ut fieret secundum iussum sui domini. Abnuimus omnino uelle nos id facere, remissa per illos ad regem satis congrua excusatione, nimirum debere credi hanc iniuriam et despectionem displicuisse Deo omnipotenti, qui in electis suis etiam nunc patitur quidquid illis ingeritur aduersi; decere  saltem ut post contemptum ipso cum penitentia redeunte, sic facta illi iustitia referretur honorifice, quod si aliter rex uelit, id casso labore experiri poterit. ualde enim indecens ut tantus Domini confessor, ab illo repudiatus eatenus, illum se auertentem rogatum eat ulterius.

Reuersi igitur qui ab rege uenerant obstinatos nostrorum animos renuntiant. Mandatur statim domino abbati, ex regis nomine, cum tam proterue monachos suos in dominum suum sineret agere, preterea non impune putaret sibi cedendum, uelut in quo conscio facti esset animaduertendum quidquid a discipulis temere uidebatur admissum. Porro si pro eo quidquam haberet facere, reuehi quantocius faceret corpus uenerabile. Asseruit abbas sub Christi  testimonio penitus id factum esse se nescio, nedum consilii conscio. Cum lacrymis insuper aiebat nunquam se fuisse tristiorem, quia prorsus diffidens timebat consilium nostrum uerti in perniciem. uenit ergo ad nos cum ministris illis et curialibus, estimans ui cogi, aut dirimi posse illos populares tumultus, sed obsistentibus multis uelut ad propugnandum millibus, non magis illic eius ualuit potestas, aut humilis precatio quam antea per internuntios ipsius regis iussio.

Post hec quidam de cubiculariis irruperunt in turbas, accensis animis, et ad sacrum corpus irruerunt quasi fortiter pro uoto facturi. Cum igitur arriperent undique ad subleuandum illud sancti  scrinium, tanto pondere sentiebatur diuinitus affixum ut ex eodem loco leuari non posset uelut immobile saxum. Quod illi, admirantes tanquam deificum, uoto frustrati redierunt, ac dominis principibus non sine admiratione retulerunt.



CAPUT XIu. Episcopus hec omnia phantastice accipiens, corpus sancti de medio auferri iubet, sed missi reuertuntur inanes, pecuniam pro hoc ipso offerentes.

Cum his adhuc fidem archiepiscopus non adhiberet, imo omnia phantastice fingi assereret, iussit ex nomine regis ire quamplures ex palatio, ut nobis grauissime multatis, corpus sacrum ui auferrent e medio. Illis ergo illo irruentibus, factus est commiste  multitudinis clamor ingens et strepitus. Nam uniuersis nostre partis obsistentibus illis aduersariis, satis pro re actum est, non tamen sine diuinis auxiliis.

Hoc illi uiso, nutu diuino facti uelut attoniti, nec quidquam uirium habentes iussa maiorum exsequi, reuersi ad eos, illis inquiunt, Res est pro anima, nichil, domine rex, ad hoc ualet tuorum uis atque presentia. Experti enim sumus illic quoddam inesse diuinum, nisi beneuolentia et amore id feceris, aliud quodcunque uelis manebit irritum.

Crede, quauis potestate non sunt cogendi sancti illius fideles monachi; utrum moueri debeat an non sanctus annuit eorum uoluntati. Omnes ergo prostrati pedibus eius cum lacrymis, Domine rex, inquiunt,  si bene, ut suademus, in hoc tibi consulis, eis, penes quos res agitur, nichil aduersi feceris, fac satis uoluntati eorum, quia iustam, ut concepimus, causam habent ad impetrandum; nichil enim tuorum terrori est illis, defensorem habent fortissimum, quapropter tibi timemus imminens periculum. uolumus id potius quolibet pretio ab archiepiscopo ipso redimere, quin non impetret hic sanctus quod requirit magnopere.



CAPUT Xu. Rex episcopum Leodiensem et suum cancellarium ad fratres misit et parum profecit.

At ille considerans satius esse bono uinci quam malo uincere, dominum nostrum episcopum ad nos  oratum misit cum suis aliis optimatibus, ut quod ipse uellet nos incunctanter faceremus, si quod petebatur ab eo impetrare uellemus; mandans preterea hoc esse regiam dignitatem deturpari nota infamie, si, uelut pre potestate, cogi uideretur ad obediendum subiectorum potentie. Ille egressus a rege, ab alto circumspectans undique pomarium refertum populis, diffidens peruenire ad locum deficiente ualetudine, utpote uir debilis cum abbate Sancti Laurentii, premisit regis cancellarium, ut pro se legationem regiam perferret ad Stabulensem cetum. Quibus auditis ut rex mandauerat, responderunt pauca, prout animo res inerat. Si habet, inquiunt, rex pro se timere, tanquam instante periculo, quod facillime potest, dummodo uacat effugere  iustitiam exercendo, cur sibi salutem hanc differt, ignarus quid futurum sit in crastino? satis agnouimus eius induciarum officia, quibus toties quesitam et promissam differt huc usque iustitiam. Quid amplius opus est nos utrobique uerbis diffluere? Nisi rex ipse ueniens per se id fecerit, si tamen sic S. confessori placuerit, ut confidimus hac, die hinc moueri non poterit.


Pars, his mota minis, reddunt contraria dictis.

Sed et hi similiter redeuntes, Nihil , domine rex, nichil in hoc promoues; quoslibet uelis modo labores, fixos sua sententia illos inuenies. Quia parum, ait, ut uolui, proficio, proficient et ipsi minus ex me quam uelint hoc consilio.



CAPUT XuI. Abbas ipse ad satisfaciendum regi cum Ultraiectensi episcopo uenit ad uesperas, quo discedente in uacuum nocturnas excubias fratres ibidem peragunt.


Igitur in tanta tamque continua impressione, que ineuitabiliter fiebat piissimi confessoris Dei amore, in qua alii alios supergressi, ab aliis impellebantur assidue, nemo lesus, nemo perturbatus dicitur doluisse, nisi pauxilla satis anxietate, que tamen, nimii estus incremento collecta, statim aura soluebatur aspirante gratissima. Dominus abbas uolens manifeste purgari ab ea qua impetebatur falsa suspicione ab apparatoribus regis, tanquam obnoxius eis ipse auctor esset huius contradictionis, tentauit iterum tam per se quam per amicos potentes remouere  huiusmodi consilium a suis.

uenit ergo iam aduesperascente cum Wilhelmo episcopo Traiectensi, sed nec modo magis pro reuerentia tante dignitatis admissus est ab illa populari multitudine, que, ut dictum est, amore tanti confessoris, in unum confluxerat pro ipsius defensione. Qui cum obsistentibus illis nichilomagis proficere possent, id responsi a nobis acceperunt non adeo inconsulte nec contra se putarent id a nobis fieri temere, quia non erat locus, ut ipsi uidebant, quidquam eiusmodi nos pro uoto nostro facere; preterea ualde incongruum uideri ut, qui eatenus diuina uirtute affirmabatur non posse moueri, nos preter sui uoluntatem id presumendo efficere conaremur ingrati.  uideo, inquit episcopus, casso uim ullam his posse inferri, satius est sic dimitti quam quidquam, quod cum periculo fiet, moliri. Post hec claudente diem uespera, nocturnas excubias peregimus non sine diuinitatis ope mirifica.



CAPUT XuII. De duobus cecis assidentibus, unus est ibi insperato illuminatus.

Ipsa hora procubuerant duo ceci remedii gratia coram sancti corpore, iuxta quos assedimus, acturi congrua pro re et tempore. Contigit ergo ex oblatione illuc offerentium de scrinio cadere nummum ante uultus eorum qui uidebantur expertes luminum, hunc unus ex illis accipiens nobis uidentibus, quasi cuius monete esset cepit inspicere diligentius, qui  tamen eumdem statim porrexit uni ex astantibus. Interrogatus si quidquam antea uidere fuisset illi possibile, respondit se cecitatem pertulisse iam longo tempore, sed tunc primum aliquid cernere diuinitus refuso lumine.



CAPUT XuIII. De columba de scrinio progredi a quibusdam uisa.

Eadem nocte, que nobis erat in uigiliis celeberrima, ostensa fuit illic quibusdam glorificandi confessoris magnificentia. uidebatur prodire columba candida de scrinio, que locum illum excubiarum circumuolans perlustrando, instar illius que de arca Ne in diluuio prodierat, mentes merentium quiddam diuinum portendendo lenibat, et ut illa per  oliuam pacem terris redditam, sic ista significabat iram Dei conuersam in misericordiam; que cum gyrasset per totum illud spatium, uisa est reuolare ad eumdem unde prodierat loculum. Ipsi qui hoc meruerant intueri, non sine diuine maiestatis fideique communis obtestatione, facta die, quibusdam ex nostris indicauere rem tanti prodigii.



CAPUT XIX. De ioculario inter excubias de casibus ipsis cantilenas protrahente, et de rege auscultante et in laneis et nudis pedibus pernoctante.

Cantor quidam iocularis ipsa nocte cum sodali suo apud hospitium dormitum ierat, qui statim somno excitus:

 Sodes, ait, surge, nos illo prestat abire,
Non est hoc uanum, non est hic, crede, morandum,
Excubias illas celebrare iuuat uenerandas.

Cumque ille renuens eum erronee uisionis argueret, Non fallor, ait, somno ludificante, sed testor Deum, quemdam uenerandi habitus quasi manu apprehensa me illuc trahentem uidisse. Quibus dictis prepeti cursu se contulit inter uigiles, ac ignarus quid caneret, fortuitu

Cepit de sancto percurrere plura canendo.
Ac nostros digestim referendo casus, tristes sua quodammodo solabatur cantilena, choreis concinentibus. Rex autem desuper auscultans per fenestram de se metuenda memorantem intendebat sollicitus, qui pro eo quod acciderat, indutus laneis et  factus nudis pedibus iugiter pernoctabat cum timore et obsecrationibus.



CAPUT XX. Mane facto sacrum corpus communi consilio ad sanctuarium reuehitur.

Facto igitur mane unum item omnium erat consilium reuehi oportere sacrum corpus ad sanctuarium, satis illud ostentui esse potentium arrogantie, nichil actum esse, quod eo iniuriarum expositum dicebatur magis conuiluisse. Alii sic, aliter alii nuntiabant nobis ex curia, consiliarios regis in nos tractare nimis contraria, humana uidelicet iudicia secundum leges debere perpeti, quod inauditam contradictionem fecissemus impresentiarum regie  potestati. At unus ex principibus quosdam ex nostris aduocans eisque condolens ex animo, fixam in nos aperuit sententiam, quod nisi referretur sanctus, nil nobis profuturam esse omnem humanam industriam, dominum suum nil pensi habere, uel quidquam posse disponere, dum a nobis sic detineri contingeret corpus uenerabile, prorsus omnes bonos estimandum uidere nil nos uelle aliud, quod nefas erat, sic ulcisci de nostro communi principe.

His auditis, consulto domino abbate aliisque in commune fratribus, statim honorifice nostri spem unicam in templo uirginis Matris retulimus.



CAPUT XXI. A rege fratribus cruciatus et pene parantur, et Bauebergensi episcopo corpus sancti destinatur. [1Kb]


Post hec, expletis missarum solemniis, dominus noster, testamenta priorum deferens, palatium petiit cum suis, facturus solitam proclamationem coram dominis, ubi cum intellexisset proposito nostro aliisque uniuersis, uidelicet qui regali imperio contradixerant, nouissime cruciatus exsiliumque parari, remissos a se iussit cauere, ne forte penas darent inuenti. Nam iusserat rex iratus suos in nostros armatos se circumferre, nec cuiquam monacho uel laico quin raperentur ad penam parcere. Etenim hoc erat consilium archipresulis rem nostram toto conamine perturbantis; eius etiam instinctu  et studio dicebatur rex id habere consilii, ut concessum eius dono corpus patroni nostri sibi auferret episcopus Bauebergensis.

Sed quid iam morabimur eloqui quod omnibus auditu eque delectabile credimus non sine gaudio lacrymabili? Non ferre diutius potuit fidelium suorum diutinam afflictionem pia patroni prouidentia, imo deficiente omni humano iuuamine, statim apposuit se in adiutorium nostrum, cooperante diuinitatis potentia. Diu sustinuit probra et infamiam, satis spectauit suorum perseuerentiam; despectus quodammodo in terris ab principum tyrannide, totum pene orbem in momento fecit agnoscere quid posset in celestibus apud Omnipotentem, ut seu uellent, siue nollent, aduersarii diuina flexi uirtute  obedirent eius uoluntati.



CAPUT XXII. Concussione non modica in templo facta, scrinium S. cubito leuatur in era, et episcopus Cameracensis orans in crypta diuina sanctorum perlustratur presentia. [1Kb]

Annus erat ab Incarnatione Domini 1071, sextus autem discissionis Ecclesie Malmundariensis et Stabulensis, cum, septimo Idus Maii, gratie diuine  placuit eam restitui, et hora qua uergit sol ad meridiem, celi nobis misericordiam distillauerunt desiderabilem. Morantibus nobis Leodii in domo S. Lamberti, factus est denuo sonus tanquam aduenientis uehementis spiritus, qui humanos replens auditus templum pariter repleuit, quo multi conuenerant ex diuersis partibus. Facta igitur concussione non modica ubi sancti ossa quiescebant sacratissima, uisum est palam moueri scrinium, ac subleuari quasi uno cubito in era. Non minor quam superius factus est subtus in crypta eodem momento sonitus, ubi pretiosi martyris Lamberti quiescit sacratissimum corpus. Illic ea hora intentus erat psalmodie cum suis clericis Lietbertus episcopus Cameracensis, qui ex eo quod acciderat  aliquantulum pauore perterritus, fugientibus aliis, ut uir Deo plenus et altioris ingenii intelligens quiddam diuinum, restitit, nosse desiderans quis esset rei exitus que tam prodigialiter insonuit. Nam, ut ipse testatus est, densa nebula primitus locum illum offuscatum reddidit, qua statim disparente, subsecuta lux sole clarior resplenduit. In medio illius splendoris uelut in excessu mentis effectus antistes conspicatur duos apparuisse mira claritate fulgentes, Remaclum uidelicet et Lambertum, sanctissimos eque pontifices, quos audiuit arcano quodam murmure de his que acciderant inter se colloquentes.



CAPUT XXIII. Ad exemplum commemorantur dicta sanctorum.

Non ergo sit onerosum intento lectori quod paululum uidemur hic ab historia digredi, ut ad confirmandam fidem huius miraculi gratia quedam colligamus de simili. B. papa Gregorius ibi, inquit, sanctos necesse est maiora signa ostendere, ubi de eorum presentia potest mens infirma dubitare; quod utique hunc sanctum manifestum est idipsum de se dubitantibus ostendisse. Ubi uero, ait, iacent sancti in suis corporibus, ac maxime ubi plerumque contingit ossa sua reuisere beatos spiritus, non dubium  est quin ualeant, sicut et faciunt, pura mente querentibus innumera monstrare miracula, sicut de nonnullis legitur, et de Eliseo Regum testatur historia.

Egit ergo pius iehsu pietate sui solita cooperans sancto suo diuinitatis sue gratiam, ut puncto temporis toto pene agnoscente mundo innotescere daretur etiam futuris sanctis quanti esset meriti apud se sanctus iste, qui ab iniustis tanto contemptui ducebatur in terris. Nunc ad rem redeamus, ut que sequuntur fideliter disseramus.



CAPUT XXIu. Mulier nimium contracta, ad sanctum deportata, statim est sanata, et ad hoc confluente populo impletur ecclesia.

 Interea coram glorificato patroni nostri corpore deportatum est quiddam monstri simile, creature quidem, sed non hominis habens effigiem in miserando corpore. Erat enim mulier, ex parochia Parisiensi ad sanctorum merita non sine nutu Dei delata in hanc nostram prouinciam, quam morbus paralysis in modum globi constrinxerat, cum uexatione corporis horrifica. Erat huiusmodi uidere quod ad predicandam omnipotentiam Saluatoris monstri simile diximus, utrosque uidelicet talos retrorsum adherentes renibus, utrarumque manuum in uolam reflexis unguibus, contractisque neruis, cute tantum supraducta, siccis obriguisse ossibus.

Talis ut coram sanctuario est deposita, reuiuiscere  diuina uirtute membra ceperunt arida, paulatimque uidebantur reformari uultus et habitudo corporis in uirtutem pristinam. Ac primum extensis manibus trementia membra contrectabat diligentius; ac sensim nitebatur se extendere, una tantum tibia remanente debili, ceterorum dissolutis artuum contractionibus. Fluunt totis ex partibus, adsunt:

Notus et ignotus, ciuis simul et peregrinus.
Ast illud templum uenientes non capit amplum.

Implentur patentes porticus et claustrorum edificia una uoce proclamantium in celos Christi magnalia. Ut sese habet fides tunc illic assistentium, quid ad laudem Creatoris potuit adiici potissimum? Omnis creatura uisa est in confessore suo collaudare  Christum Dominum, sicut animaduerti potest ex adiectione sequentium.



CAPUT XXu. Campana maxima dat sonitum nullo impellente, multitudo languentium dicto citius sanitati pristine restituuntur.

Facta igitur tanti confessoris glorificatione, campana maxima repentinum sonitum cepit dare nullo impellente. Post hec cum alie simul ob hoc miraculum pulsate laxarentur, illa, ut ceperat, perseuerans ob solemne Dei miraculorum semper audiebatur, quia ut putatur ex Dei prouidentia innotescere uolens uniuersis cooperari Deum in sancto suo uirtutum incrementis, quibus ualebat protestabatur  indiciis. Suspicantibus uero quibusdam ne forte, ut est mos humani ingenii, hoc opere cuiusquam latenter fieret, ascensa turri editus nil reperit quod huiusmodi fictitium reprehenderet. uulgata ergo fama unius salutem recuperantis, cecorum, claudorum, aridorum confluxit mox multitudo miserabilis, ex quibus multos palam fuit uidere, ex diuersis regnis presentibus dicto citius restitui pristine sanitati, gloriosissimi patroni meritis interuenientibus. Quis hominum sigillatim potuit dignoscere genera sanitatum in diuersis egrotantibus, que illic celitus exhibita sunt diuinis medicaminibus? Nam, sicut ualens medicus gnarus cuiuslibet egritudinis, ut cuique nouit prodesse, potionem aut antidotum porrigit inualidis, sic diuina gratia quibus  placuit celeste medicamentum infudit aduenientibus singulis. Qui alienis aduecti fuerant manibus ad sua propriis remeabant gressibus. Quis illic tenere se potuit a Dei laudibus? Ecclesia, ut diximus, usquequaque plena erat Deo gratias clamantium congratulantiumque uocibus.



CAPUT XXuI. Contractus quidam in crypta episcopo Cameracensi presente erigitur, et alter debilior ceteris a cubiculariis duobus delatus coram omni populo sospitati redditur.

Sicut ergo hunc Dei confessorem magnifice superius, sic et martyrem Christi operari manifestum fuit inferius. Nam eadem hora qua illic aderat memoratus episcopus, aderat et quidam eleemosinam  ab eo postulans accipere, totis contractis artubus. Audita uero huiusmodi forinsecus operatione, postulabat se iuuari ne impediretur illic se turbis comprimentibus peruenire. At episcopus: Noli, inquit, ne non peruenias diffidere, potens est Dominus eamdem tibi misericordiam per eadem merita sanctorum hic impendere. Que uerba statim secuta est uirtutis efficacia, nam restitutus ille peregrinus gressibus antiqua firmauit uestigia. Festinauerunt inde quidam ex cubiculariis ad regis palatium, irruerunt alter quisque post alterum. Quiuis ergo posterior quasi nouum id nuntiabat quod alius prior identidem edixerat. Domine rex, inquiunt, audi et intellige quid possit sanctus ille, quid nunc operatur magnifice; uere testamur hodie uidisse nos  mirabilia, que ipse Deus operatus est per sui confessoris merita.

Cumque necdum fidem dictis adhiberet archiepiscopus, fecit experiri factis hoc modo rem omnem diligentius. Cucurrerunt statim duo ex cubiculariis, et arripuerunt quem inuenerunt iacentem in porticu debiliorem ceteris, non dissimilem illius, quem descripsimus in uirtutum exordiis. Hunc deportatum coram sancti presentia in pauimentum proiecerunt, uelut sarcinam, non se ponitus mouere ualentem in parte altera. uideres illico diuina uirtute dissipati membra compingi, neruos stringi, iungi ossa, compleri uiscera, ualetudine firmari singula membra. Qui paulatim se suberigens apprehenso cornu altaris in pedes constitit, sicque  formosus facie et habitudine alter quodammodo quam uidebatur apparuit.

Hec non nisi uisa scribimus; que pariter uiderunt millia populi ex diuersis nationibus.



CAPUT XXuII. Dum pro his pendet in dubio animus regis et archiepiscopi, quidam in presentia ipsorum defert baculum paralytici curati sub attestatione capitis sui.

Nuntiata sunt hec ita se habere regi et archiepiscopo, propter que pendebat eorum animus in dubio. Astitit interea in medio quidam, cuius nomen excidit, de curialibus, ostendensque pro teste baculum: En, inquit, hoc indicium uirtutis accepi  ab uno qui erat paralyticus, quem coram diuinitus sanari et exsilire uidi utrisque pedibus.

Quis uero potest esse tam auersus a uero, tam mente captus, qui neget hec omnia que uidimus, imo sine Dei nutu ac potestate administrari credimus. Non est meum, o rex, te fallere; si quid in hoc mentior, caput ex me accipe.



CAPUT XXuIII. Cameracensis episcopus utriusque uisa denuntiat, et regi exterrito archiepiscopus bonum restituit per baculum quem manu tenebat

Dum ista dicuntur, et illa referuntur, cum necdum archiepiscopus quod iniuste tenebat ad reddendum ullo modo flecteretur, Lietbertus Cameracensis  episcopus adueniens admissus est, que uiderat uerbis euidentibus coram elocutus est. Non est tibi, ait, utile sedendum, domine mi rex, quia quod tandem es facturus, credo serius quam uelis facies. Noueris duos illos celestis imperatoris milites graues super te causas inter se agentes, et quia timeo tibi imminens periculum, nuntiaturus inde uenio tibi sanum consilium. Sine mora, si non uis perire, que iniuste tulisti sancto sua restitue. Adiungunt se huic tam episcopi quam duces cum cubiculariis, idem deprecantes fieri non fictis lacrymis.

Tunc rex his uelut exterritus exsurgens de solio, conuersusque ad episcopum, Non amplius, inquit, differre possum id, ut uideo, nec enim in  hoc tibi plus consentio. Quod a me non bene consulto accepisti, si uis, restitue, quoniam ei qui tam euidenter a me suum requirit, uelis nolis, meum erit reddere. At ille, Quando quidem, inquit, sic Deo placet, nec aliter potest fieri ; en, inquit, domine, bonum recipe quod dedisti.



CAPUT XXIX. Rex ui suorum irrumpens in ecclesiam accepto baculo sancti bonum reddit, satisfactione humiliter facta, et contractus quidam erigitur eadem hora. [1Kb]

Procedens itaque rex de palatio stetit super gradus qui preeminebant in templo; persultabat  ergo ecclesia uocibus gaudentium Deumque laudantium. Ipse autem admirans, Tarde, ait, ut reor, illuc perueniam, ut, sicut sancto placet, ei satisfaciam. uix igitur, irrumpentibus ministris iter, per populi medium peruenit in presentia, ubi fiebat opus diuinitatis celeberrimum.

Accepto itaque statim a custode pastorali baculo sancti,

Stans, ait: En recipe quod reddo tuum tibi, sancte,
Ignoscendo mihi ueniam concede roganti.

Sic rex, reposito baculo super corpus uenerabile, confitens peccatum humiliato capite, regressus est celerrime, eadem, ut comperimus, hora, qua facta est sancto ab rege iustitia;

Quidam contractus gressu stat sospite sanus.

 Protinus ergo dantur Deo altissimo ab uniuersis laudes et gratie, concinitque pariter clerus ciuitatis Te Deum laudamus officiosissime.

Que uel quanta miracula post hec facta sint impossibile est cuiquam scribendo perstringere, ex quibus nonnulla propter concursum strepitumque tumultuantis populi, ad nostri notitiam non potuerunt peruenire; ea tamen que uidimus, uel ab aliis uisa fideli relatione didicimus, silentio preterire nefas putauimus.



CAPUT XXX. Relatio quare Aquisgrani quondam deportatus nil simile fecerit, sed hic in sua sede pontificali.


Hoc etiam adiiciendum opere pretium est huic operi, quod cum efficere non dissimiliter posset hoc alibi, uel in suo quo requiescit loco, aut quo similiter deuectus est Aquisgrani palatio, maluit hoc effectum iri in sua quondam sede pontificali. Egit enim diuina gratia digna recompensatione, ut ubi pro contemptu seculi olim honores dignitatesque  reliquerat, eligens Deo arctius inherere, illic magnificentius exhiberetur ei honor et gloria Dei administratione.

Neque uero reticendum est hoc eius patientie pietatisque exemplum quod eos, qui aduersari sibi uidebantur, in hoc iam plurimum magis beneficiis attraxerit quam qualibet plaga uel ultione meritos cercuerit.



CAPUT XXXI. De matrona quadam ipsius urbis orbata, et lumini pristino restaurata.

Matrona quedam de ipsa ciuitate per multum tempus priuata fuerat oculorum lumine, que ut ex uoto pro se rogatura peruenit ad corpus uenerabile,  statim ex diuine clarificationis presentia, detersa tenebrarum caligine, lux orbibus refulsit gratissima, ipsa pro huiusmodi munere diuinitus adepto duos e familia sua tradidit sancto.



CAPUT XXXII. De ceca nata et uisui condonata.

Quedam item mulier ad hoc solemne miraculum deducta fuerat, cui lumen oculorum ex matris utero, ut ipsa fatebatur, natura negauerat; hec orando fideliter cum ceteris, non casso promebat talia ab intimis cordis: Sancte Dei, pie et exaudibilis, qui tanta tamque mira deifice hic operaris;

Qui prestas aliis citius quecunque rogaris;
Quem non nosco diem da cernere, pelleque noctem,
 Que me tetra diu miseram possedit ab ortu.

Statim ut caput erexit cum oratione, aperti sunt pariter ocelli cum sanguinis profusione;

Nam uirtus tetris splendens iubar intulit umbris,
Mox et amica dies uacuos illuminat orbes.

Illa uero uidens lumen insolitum, ut iure, laudauit letissima medicum, ac pro teste huius miraculi stillantem ob oculis cruorem protulit in aspectum populi.



CAPUT XXXIII. De misero strumam habente in capite et sanato.

Cuidam misero struma creuerat in capite, que intumescens aurem occupauerat cum facie, que pestis non minus misero uidebatur incommoda,  quam erat omnibus uisu turpissima. Hic ubi cum ceteris astitit coram sanctuario, repente disparuit omnis uitiosa illa inflatio. Nam his qui eum antea uiderant intuentibus, non sine admiratione uisa est remissa cutis suo loco equaliter resedisse, nec quidquam ex eo morbo remansisse, preter cicatricem in capite.



CAPUT XXXIu. De puella septenni paralytica et sanata.

Mulier filiam suam septennem, scilicet paralyticam, illic deposuit, cuius fides filie salutem statim impetrauit. Hi ergo qui Dei uirtute sanatam puellam uidebant erectam, super populum manibus offerebant, ac meritum confessoris Christi teste miraculo  magnificabant.

Cum autem ignoraremus que esset uirtutis huius efficacia, mater prope assistens cum lacrymis exclamauit letissima. Hec ait, quam uideo, processit ex meo utero, de cuius paulo ante solo funere mihi erat exspectatio, quia ex omni parte premortua, spiritu tantum palpitabat tenuissimo. Tunc uero tantus ab utroque sexu factus est clamor admirationis, ut non uideretur posse finiri uox continuata cum lacrymis. Exsultabant enim omnes in laude Dei uoce sine uerbis, tanto sonitu quantum uix ferre posset auditus quilibet capabilis.

uidebatur preterea cuique foris aduenienti repletam fuisse totam illam ecclesiam gloria et maiestate  Domini, ubi delectabantur inhabitantes tanquam ex Dei presentia suauitate inenarrabili, ut reuera illic posset dici, sicut et dicebatur non immerito: Dominus est in loco isto . Ipso ergo die celebritatem hanc diuinorum operum gauisa est et terra quodam modo se sentire non minus quam celum. Que enim tribus exactis mensibus non maduerat aquis, herbis cum germine pene arescentibus, eadem nichilominus die diuina operatione omnem uirorem recepit largiter infusis imbribus.



CAPUT XXXu. De clerico distortis pedibus ab ortu et sanato.

Cum iam sol uespertinus ad occasum declinaret, et adhuc populus frequens in laudes Christi confessoris  acclamaret, factum est aliud quoddam diuine operationis mirificum, ad predicandum eiusdem pii protectoris meritum. Ad illam uenerationem salutiferam quidam clericus a patre est deuectus, qui transuersis uestigiis distortos pedes ab utero matris fuerat passus. Nec mora, uisitatus est ab eodem medico in medio circumstantium, qui singulis, prout nouerat competere, porrigebat eiusmodi medicamentum. Ille statim salutem se sensisse indicabat; sed eiusmodi res intuentibus non ad liquidum fidem prestabat, quia cum priori similitudine adhuc calcei pedibus herebant.

De curia uero cubicularii ac plerique nobiles aderant, ipsi, discalceatis pueri pedidus, uirtutem Dei  admirantes Christique confessoris in ipso meritum efferentes magnificabant.



CAPUT XXXuI. Altero mane facto consilium agitur, ut glorificatum corpus ad locum suum referatur.


Clauditur illa dies retinens per secula laudes,
Acta quies nocte, redeunt spectacula mane.

Requisiuit ergo dominus abbas de reuehendo ad locum suum glorificato sancti corpore consilium a suis, et datum est sanum consilium minime reditum differri, ne postea id quod ex uoto cesserat, quidquam nobis fieret impedimenti.

Igitur cum honestissima clericorum S. Lamberti cooperatoris, ut uere fatemur, earum uirtutum tam processione quam pari deuotione decessimus exsultantes  ab illa ciuitate: erat autem uox una omnium in laudes Christi confessoris acclamantium:

Aueto, presul agie, patrone noster inclyte,
Spes o tuis fidissima, nos tua iuua gratia;
Tu lux decusque Gallie, cum plebe clerum protege,
Cui posse scimus plurimum, cura languores criminum.
Huc te delatum plurimis effulsisse miraculis,
Hinc redire cum gloria tota congaudet patria:
Ab huius cetu curie redduntur tibi gratie,
Que tota tuo ex nomine celebratur magnifice.



CAPUT XXXuII. De statione cis Mosam facta et de puerorum scholarium laude nominatissima, et de ipsius loci traditione a possessoribus sancto firmata. [1Kb]

 Nec minus his dignum uidetur illud commemorandum quod, ad illorum similitudinem puerorum Dominicum Hossanna Redemptori proclamantium , in laudem quoque huius sancti factum esse creditur, non tamen preter diuine gratie placitum.

In redeundo itaque, transmisso amne, cum cis Mosam peruentum esset in locis campestribus, stationem illic fieri ad audiendam missam impetrauit a domino abbate omnis ille ciuium extraneorumque populus.

Interea facta mora, dum parabatur celebrari diuinum officium, de tota ciuitate puerorum schole conuenerunt tanquam ad eius uenerandi Patris obsequium. Qui scandentes proximi montis cacumina,  extulerunt uoces, uelut angelicas, per nubila. Nam dispertiti a se, quasi tribus per choros ordinibus, laudem Deo cecinerunt pro confessoris sui triumpho et Christi mirabilius.


Introitum cantus magna uox laude tenemus,
Inde Crucifixum laudate in carne secundo,
Salue, festa dies, resonant hoc ordine laudes.

Non abs re ergo creditur estimandum id actum esse quod nullius magisterii professio, uel humana suaserit suggestio; sed hec, sicut et alia, fieri destinauerit fideliter inuocata sancte Trinitatis opitulatio. Nam sicut quod ante cecinerat Psalmista futurum, ita etiam credimus in Christo impletum, sic sane et in hoc sancto propter inimicos a Domino  manifestata perfectaque est laus ex ore infantium .

Finitis itaque predictis modulationibus, descenderunt acturi nobiscum diuinorum mysteriorum celebritatem, que omnia completa sunt cum fidelium uotiuis oblationibus.

Eodem uero die, sancto tradiderunt locum, in quo facta statione quieuerat, hi qui erant heredes eiusdem cespitis, eiusque in honore pie perseuerante solemni deuotione plebis, fundamenta ecclesie statim iactata sunt ab accolis, que postmodum ad perfectum deducta creuit in opus diuine seruitutis.



CAPUT XXXuIII ET ULTIMUM. Ad propria leta regressio, Malmundarii reuindicatio, et postremo mane Stabulaus tendentibus auicule ignote super scrinium sancti sessio, et ossium sanctorum suo loco repositio.

Inde digressi ad propria festinabamus leti; ipso uespere Malmundarium protectorem nostrum atque triumphatorem detulimus. Quem locum cum triumpho nobili reacquisitum ipse per se reuindicauit Pater legitimus.

Hunc, inquam, locum nunc eternaliter reuindicauit,  quem in initio, uepribus omnique spurcitia eliminata, primus incoluit, electumque sibi habitaculum diuinis cultibus mancipauit, traditumque sibi  a rege Sigiberto decentissime regendo tenuit, regendumque sua uice suis successoribus eatenus reliquit.

Reuocatis ergo legitime tam monachis quam laicis sub ditione abbatis, ex eius nomine, Stabulaus reuersi sumus, potiti optata securitate.

Taliter ergo post innumerabilia diuine uirtutis miracula, uictricia diuini patroni nostri ossa suo loco sunt reposita.

Unde gaudeamus, tanti confessoris adepti patrocinium, qui nobis, cum deesset humanum, meritis suis diuinum obtinuit auxilium.

Gaudeat etiam cenobialis Pater noster, eatenus confectus merore diurno, cui ad hoc labor impensus nil profuit exacto amplius quinquennio.

 Gaudeat, inquam, preter spem sibi prouenisse tantam gratiam quam non potuit adipisci per humanam gratiam.

Non potentum ac principum iuuit priuata gratia; nil ad hoc ualuerunt humana consilia, nil profuit ad curiam frequens itus et reditus, nil preterea promouit huic exhaustus erarius, nil auri uel argenti, que prima mortales ducunt, largitio facta iusto profusius.

Gratia autem Dei solius per meritum sui confessoris, cum uoluit, his finem imposuit miseriis.

Et nos in his finem facere cupientes, paulo cessandum ab hoc opere decernimus, ut si ad alia scribenda que post hec apud nos per eum magnifice claruerunt intendimus, interim uires scribendi per  otium reparemus.


 FINIS.





Diploma quo antiqua controuersia Malmundariensium contra Stabulenses sopitur.

LEO episcopus, seruus seruorum Dei, religioso abbati uenerabilis monasterii S. Petri, sanctique Remacli Stabulao positi, tuisque successoribus perpetuam in Domino salutem.

Cum summe apostolice dignitatis . . . . Reliqua uide inter epistolas S. Leonis IX, Patrologie tom. CXLIII.




ANNO DOMINI MLXXXu.
SAMUEL MAROCHIANUS EX IUDAEO CHRISTIANUS.





NOTITIA HISTORICA IN SAMUELEM MAROCHIANUM


 Samuel, qui uulgo Marochianus cognominatur, Iudeus, Fessanus patria, an. 1085 Toleti ad fidem Christianam conuersus, scripsit libellum utilem de aduentu Messie quem Iudei frustra exspectant  . Multis autem rationibus probat Iudeos esse in ira Dei, quodque pro graui quodam peccato, in quo sunt, in hac graui sint dispersione. Mox, de uana obseruantia legis eorum deque cecitate, et quod peccatum illud maximum fuit quo Christum tradidere. Preterea, de duplici Aduentu ipsius, deque Ascensione in celum ac  reprobatione Iudeorum. Deinde, de electione gentium, apostolorum autem loco prophetarum, et de electione sacrificii Christiani, reiectis omnibus Iudaicis, ac tandem agit de cantu Christianorum, quem ostendit esse gratum Deo. Postremo, ex ipsis hostibus Mahometanis, et Alchorano Iudeos confutat. Erat autem hic libellus, siue epistola ad quemdam rabbi Isaac missa, anno Domini millesimo, quam ex Arabico Latinam fecit Alphonsus Bonihominis Dominicani ordinis, ann. 1339.





RABBI SAMUELIS MAROCHIANI DE ADuENTU MESSIAE PRAETERITO LIBER






ALPHONSI BONIHOMINIS HISPANI IN SUBSEQUENTEM SAMUELIS LIBRUM Quem ex Arabico Latinum fecit AD MAGISTRUM HUGONEM ORDINIS PRAEDICATORUM EPISTOLA.

 Reuerendissimo in Christo P. F. HUGONI, magistro ordinis Predicatorum dignissimo, ac sacrosancte pagine professori, eius subditus frater Alphonsus BONIHOMINIS, Hispanus, promissam obedientiam promptam in omnibus ac deuotam.

Cum ego propter paruitatem meam et insufficientiam non sim talis qui uobis et pro uobis sciam uel possim aliquid magni facere, uel saltem assistere tantum in laboribus et curis uestris, quas pro nostra omnium quiete et totius ordinis pace in curia sustinetis; ad solatium uestrum et aliquale subleuamen laboris, habens libellum antiquissimum, qui nuper casu fortuito deuenit in manus nostras, et fuit antea tot temporibus occultatus, noua translatione de Arabico in Latinum per me interpretatum  uobis transmitto. Sciendum autem quod inter Iudeos multum gloriantur illi qui Arabicarum obtinent peritiam litterarum, tum quod ille littere sunt in antiquorum philosophorum archiuis scientiis copiose, tum quod in eis, utpote paucis Iudeis et paucioribus Christianis notis, scribunt confidentibus secreta sua que uolunt aliis occultare. Qua etiam de causa, ut existimo, Iudeus iste scilicet catechumenus auctor huius libri, non ipsum in Hebreo sermone, sed in Arabico adnotauit. Sed oportet quod uel tarde uel cito occulta omnia reuelentur iuxta  sententiam Saluatoris. Ego uero in transferendo ipsum auctoritates Biblie ab isto Iudeo inductas scripsi in locis suis in Arabico pariter et in Latino, non prout in nostra habentur translatione secundum beatum Hieronymum, sed prout iste Iudeus scripsit quando composuit istud opus. Et hoc feci ne aliquis posset mihi imponere, quod ego in textu presumpserim aliquid addere, uel diminuere, uel immutare; et super hoc erunt omnes qui sciunt Arabicum testes mihi. Et hoc dico quia Iudeus iste nostram translationem non sequitur, ut audietis in processu. Me autem, ut credo, oportuit ipsum exponere in Latino prout ipse loquitur in Arabico, eius modum loquendi quantum est possibile et ordinem obseruando; alias non interpres eius, sed corruptor  libri sui, merito possem dici; nec Iudei, si uiderent ipsum librum in utraque lingua descriptum, tantum conuincerentur per eum, si uideant quod auctoritates in Latino ab hoc descripte Arabico discordarent. Sed cum solatio uestro, Pater et domine mi magister, hic est finis alius quem intendo. Conseruet uos ordini nostro Dominus iehsu Christus per multa tempora in sua gratia et amore. Scriptum Parisiis per manum modici serui uestri Alphonsi in nomine Domini nostri misericordissimi, in quo speramus.



RABBI SAMUELIS PRAEFATIO.


 SAMUEL Christianus  , ISAAC Isrelite S.

Conseruet te Deus, o frater, et permanere te faciat usquequo terminetur ista nostra captiuitas, et congregetur ista nostra dispersio, et appropinquet spes nostra, et signet Deus beneplacitum suum super uitam nostram. Amen. Noui et expertus sum quod plenitudo scientie nostri temporis est in te, et tu es spes nostre certificationis in dubiis Legis et  Prophetarum, cum tuis expositionibus gloriosis. Unde ego particeps tue doctrine fieri desiderans, tibi expono exitus [estus] cordis mei super illis que Legis sunt et Prophetarum, super quibus anxior cum timore. Quapropter recurro ad abundantem scientiam tuam et sapientiam, et mitto tibi libellum istum, sperans per te, Deo uolente, in ueritate confirmari ac in dubiis declarari.



RABBI SAMUELIS MAROCHIANI DE ADuENTU MESSIAE QUEM IUDAEI TEMERE EXSPECTANT LIBER Scriptus post annos 1000 ab ultima euersione Hierosolyme sub Tito imp., id est post annum 1072 a Natali Domini.



CAPUT PRIMUM. Quare Iudei sint in ira Dei.


Desidero, domine mi, certificari per te, et testimoniis Legis et Prophetarum, et aliarum Scripturarum, quare nos Iudei generaliter percussi sumus a Deo in captiuitate ista, in qua sumus, que potest uocari proprie ira Dei perpetua, quoniam non habet finem. Nam modo sunt mille anni completi, et ultra, quod per Titum fuimus captiuati. Nos scimus quod patres nostri adorauerunt idola, et occiderunt prophetas et legem Dei abiecerunt; et propter omnes istas transgressiones. Deus non percussit eos captiuitate, nisi per septuaginta annos in Babylonia, et post tempus prefatum placatus est eis, et reduxit eos in terram suam. Et, secundum Scripturam, ira  Dei fuit tunc temporis ualidissima super omnes iras, quas ante tempora illa commemorat Scriptura, et tamen, ut dictum est, pena tantorum peccatorum non fuit nisi septuaginta annis. Et nunc, domine mi, ira Dei que in presenti punit nos non habet terminum, nec finem in Prophetis. Si uoluerimus dicere quod ista presens ira in qua sumus sit adhuc illa ira propter quam fuit illa captiuitas septuaginta annorum, quia tunc complete satisfactum est de peccatis predictis per illos patres nostros, nos facimus Deum mendacem, quod absit, quoniam ipse Deus uerus et gloriosus illi captiuitati imposuit prefatum terminum per prophetas, scilicet septuaginta annos. Unde talis non est responsio, sed euasio, seu excusatio, nec esset coram intelligentibus proponenda;  et si dixerimus quod Deus in illa transmigratione misertus est unius partis generis nostri, et non alterius, et illos quorum misertus est reduxit ad reedificandum templum, ut dicit propheta Ieremias, et quod nos sumus de illis quorum non est misertus,  tunc dicent nobis Christiani quod Deus misertus est eorum qui adorauerunt idola, et qui occiderunt prophetas, ergo et nobis, quia nos non peccauimus. Item in patribus peccatoribus fuit pena diuine ultionis in certo termino, quare ergo nostra pena esset sine termino, qui non peccauimus? Itaque longa est et sine termino pena in qua sumus, modo iam sunt mille anni, nec in lege nec in Prophetis huius pene terminum possumus inuenire. Quare, domine mi, cum Deus punierit patres nostros propter idololatriam et propter interfectionem prophetarum, et pena et culpa sint note in Scriptura, cum Deus non punit bis idipsum, pro peccatis illis preteritis fuit pena, scilicet captiuitas septuaginta annorum. Et cum Deus non punit uniuersaliter nisi propter  uniuersale peccatum, oporteret quod post illam captiuitatem nos peccauerimus omnes coram Deo peccato maiori quam fuerit idololatria primorum parentum, et quam fuerit interfectio prophetarum, ex quo Deus pro illis peccatis puniuit patres nostros septuaginta anni et non amplius, et nos puniuit, iam sunt mille annis et ultra, et punit: dispersit nos per quatuor partes mundi. Tamen quidquid contingat, Dei sumus in omni euentu, quia nulla est excusatio super dicta. Responde.



CAPUT II. Probat quod, pro quodam graui peccato in quo sunt, sint in hac dispersione, et arguitur contra eorum obseruantiam Legis.

Supposito igitur, domine mi, quod sumus in peccato  aliquo maximo, rogo nunc quod certifices me, si postquam Deus dispersit nos de Ierusalem et misit in captiuitatem istam longissimam seu perpetuam, propter illud peccatum, auctoritate nostra et propria uoluntate sine speciali mandato Dei, cur nos  in captiuitate ista non incepimus obseruare circumcisionem, et Sabbatum, et alias ceremonias quas tenemus secundum legem Mosi. Nam nos cognoscimus quod a tempore quo Titus destruxit ciuitatem sanctam, et templum combussit et bibliothecas, et nos in captiuitatem istam dispersit, et ex tunc cessauit inter nos uigere sacrificium, oblationes et holocausta, et Deus non promisit nobis postea, per prophetiam, nec per reuelationem aliquam certam, quod nos deberemus redire aliquando in Ierusalem in statu pristino, nec mandauit nobis postea quod obseruaremus obseruantias predictas. uidetur ergo sequi quod nos non a Deo, sed ab aliis qui erant in ira Dei obseruantias predictas accepimus et tenemus. Et uidetur quod iuste dicent nobis aduersarii  nostri: Sicut uos obseruatis circumcisionem et Sabbatum et legitis in synagogis libros Mosi et prophetarum sine mandato Dei, quare non assumitis uobis similiter et sacrificium et non facitis uobis sacerdotem, et regem, et principem, et unctiones sanctas et incensum, et quare non edificatis uobis altaria, et seruatis ceremonias et omnia alia que sunt in Lege contenta, si Sabbatum, et circumcisionem, et plura alia que obseruatis secundum traditiones uestras sine mandato Dei propria uoluntate, ex utraque parte curritis in offensam Dei? Et si hec predicta facitis contra uoluntatem Dei, uel si dicitis quia uoluntas Dei est quod hec seruetis, et bene placitum, quod tamen ostendere non potestis,  quare non obseruatis supra dicta alia, quorum multa facere potestis? Et si non permittunt uos facere reges populi sub quibus iacetis, permittent tamen uos multa alia facere, sicut permittunt circumcisionem et libros et synagogas, et alia que seruatis. Et ad hec, domine mi, non est nobis in promptu responsio sufficiens, ut uidetur. Sumus tamen Dei in omni euentu.



CAPUT III. Quomodo omnis obseruantia legis Iudeorum non est acceptabilis Deo propter peccatum in quo sunt.

Inuenimus, domine mi, Deum loquentem per os Zacarie, et dicentem, ubi loquitur de illa prima captiuitate breui: »Hec dicit Dominus Deus sacerdotibus et populo terre: Quando ieiunastis et  plorastis in sexto et septimo toto tempore septuaginta annorum, intellexistis quod ieiunaretis ad me, aut ploraretis, ego tale ieiunium nolui a uobis  Innuit Dominus, domine mi, in predictis uerbis quod dum nos Iudei fuimus per septuaginta annos in dicta captiuitate, fuimus sine lege, quia ieiunium non habuimus, neque habemus a lege sicut alias obseruantias, et similiter fuimus sine circumcisione et sine Sabbato, et sine dubio omnia hec non ualent, dum ira Dei manet super populum suum. Illa uero prima ira Dei fuit breuis, quia septuaginta annorum; ista quidem  in qua nunc sumus, est longa iam mille annorum et ultra, et non inuenitur ei terminus in Prophetis, et timeo, Domine mi, quod, sicut Deus misit in captiuitatem illam breuem patres nostros sine lege et sine obseruantiis, nec acceptauit ieiunia, nec obseruantias legis eorum, quousque fuit completum tempus pene ipsorum, scilicet septuaginta annorum, sic in ista captiuitate ultima non acceptet opera que fecimus secundum obseruantias legis. Quare constat quod nos sumus in maiori peccato nunc quam patres nostri fuerint in Babylonia. Unde nos sumus in maiori ira Dei quam illi essent, et per consequens opera sunt ei minus placita, et nos sumus ei magis odiosi. Et patet quod illi propter mortem prophetarum, et quia idola coluerunt, fuerunt  tantum septuaginta annis in captiuitate; et nos propter magnum peccatum et maximum sumus captiui. Iam sunt mille anni, et ultra. Et hec captiuitas, domine mi, sine dubio est illa quam Deus per os Danielis prophete uocat desolationem, cum dicit: »Usque ad consummationem et finem perseuerabit desolatio, etc. .« Prima captiuitas uocatur transmigratio. Quia post modicum tempus fuerunt reducti cum honore in Ierusalem. Sed hec uocatur desolatio perpetua, in qua pro certo non miserebitur nostri, sicut non miserebatur patrum nostrorum in Babylonia, excepto quod consolabatur eos per prophetas, qui promittebant illis liberationem, et erant omnes simul; nobis autem nichil promittitur, et insuper dispersit nos per uniuersa regna mundi. Attamen  quidquid contingat, Dei sumus in omni euentu.



CAPUT Iu. Ostendit quod Iudei sunt ceci.

Domine mi, ualde mirabile est mihi de nobis. Speramus enim quotidie liberationem de captiuitate ista, et semper de hoc loquimur, et semper loquimur de reductione nostra in Ierusalem, et ideo sumus ceci uel deceptores simplicium. Nam constat quod post dispersionem nostram que facta est per Titum, non apparuit in nobis propheta qui nobis promitteret reductionem, nec etiam post captiuitatem septuaginta annorum fuit propheta qui loqueretur de ista captiuitate que non habet finem, nisi  in fine mundi. Nec liberationem habet nisi per consummationem seculi, quia Daniel uocat desolationem sine fine . Unde timeo, domine mi, quod, cum tanta captiuitas non possit manere super totam gentem nostram a Deo, nisi propter maximum peccatum in Deum; quod maius est quam interfecisse prophetas et adorasse idola, propter que peccata patres nostri fuerunt puniti; quod, sicut Deus non miseretur nostri in uita, cum in eodem peccato perseueremus, sic etiam non miserebitur mortuis ex nobis. Attamen sumus Dei in omni euentu qui euenerit.



CAPUT u. Quod Iudei decipiunt alios et seipsos.

Domine mi, uidetur quod decipiamus alios et nos  ipsos, quia in libris legum et prophetarum habemus Deum promittentem nostre genti liberationem et congregationem de dispersione multipliciter. Sed bene aduertenti omnes promissiones quas habuimus, uel fuerunt complete ante captiuitatem septuaginta annorum et in ipsis septuaginta annis, uel promissiones fuerunt propter peccata illorum quibus promissiones facte sunt totaliter impedite, sicut propono coram te, domine mi, exempli gratia, ista pauca dicuntur in Ezechiele: »Si feceritis iustitias meas, et mandata mea seruaueritis, congregabo uos de quatuor partibus mundi, et leuabo uos, et adducam uos per mare, et reducam uos in domum sanctam uestram .« Ecce quod id quod Dominus nobis promittit per Ezechielem in predictis  uerbis et aliis locis libri eiusdem prophete, iam completum est ante illam captiuitatem septuaginta annorum. Ut omnes promissiones Domini tales maiores et minores, que in diuersis locis sacrorum librorum continentur, complete fuerunt antequam caderemus in istam ultimam captiuitatem que non habet finem, modo iam sumus in millesimo anno, et ultra, nec in aliquo libro prophetarum eius terminum inuenimus, nec ulla Dei promissio, ubi agit de liberatione et congregatione, intelligitur de ista captiuitate perpetua, sed de illis tribulationibus et dispersionibus, ante dictos septuaginta annos, nec postea congregatio de dispersione promissa est nobis. Unde oportet quod post illos septuaginta annos  commiserimus illud peccatum magnum, propter quod Deus sine termino punit nos; in quo peccato sumus et manemus omnes, aliter Deus misericordiam suam non continuisset in nobis ira tam longa. Nam uidemus per Scripturas quod omnia peccata que commiserunt patres nostri ante septuaginta annos predicte captiuitatis punita fuerunt, et de multis exempla hec pauca induco. Peccauerunt patres nostri, ante illos septuaginta annos, qui exiuerunt de Aegypto; et promissio, eis facta, in eis locum non habuit, sed in peccatis suis in deserto mortui sunt . Peccauit enim Moses ad aquas contradictionis, et terram promissionis non meruit . Peccauit ipse Aaron, et portauit penam . Heli sacerdos peccauit, et ruptis  ceruicibus exspirauit , et posteritas eius sacerdotio priuata est, et tamen Deus promiserat sacerdotium in eternum. Sed huiusmodi promissa intelliguntur semper, nisi propter peccata non mereantur accipere, ut patet in regno Dauid, quod carnalis posteritas eius priuata est regno. Sicut etiam Deus uerus et gloriosus promisit Abrahe et semini suo terram illam in eternum possidendam, et frequenter perdiderunt eam propter peccata sua, et frequenter restituit illis Dominus usque ad ultimam uicem qua perdiderunt. Iam sunt mille anni; et ultra, et iam non est spes recuperandi eam, quia manemus omnes in eodem peccato, propter quod  terram nostram perdidimus. Et, domine mi, multum mirabile est, cum omnes concordemus quod oportet quod post captiuitatem septuaginta annorum in Babylonia peccauimus contra Deum maximo peccato, et tamen nullus est qui dicat quod id est peccatum propter quod incurrimus tanta mala. Et si aliquis nostrum cognoscat nostram causam, et peccatum, propter quod incurrimus tanta mala, nullus tamen id aperit proximo suo, nec ipsemet qui cognoscit in suam conuertit utilitatem, sed omnes iacemus prostrati. Et uidemus manifeste quod in predicta captiuitate septuaginta annorum erat Deus cum patribus nostris in prophetis, id est, Ieremia et aliis prophetis, et dedit eis Salathiel ducem, et principes, et sacerdotes, cum quibus exiuerunt de Babylone, peracta  penitentia, et, placato Deo, edificauerunt Ierusalem, et templum, et alias ciuitates, et effudit Deus super illos misericordias suas copiose. Et tamen in ista captiuitate nullus propheta nobiscum est, nec Deus, ut apparet. Igitur, domine, inquiram et non cessabo querere quod peccatum id est tantum, propter quod sumus in hac captiuitate mille annis, et ultra, nec habemus prophetam, nec regem, nec sacerdotem nec altare, nec sacrificium, nec unctionem, nec incensum, nec purificationem, imo facti sumus abominabiles toti mundo, sicut Deo, et contemptibiles; in solo corde tantum nostro regnat superbia, quia nos ipsa preferimus toti mundo. Et quod super hoc sentio pandam tibi, domine. Nec minus, quidquid euenit, nos Dei sumus.



CAPUT uI. Quod sit illud peccatum propter quod Iudei sunt in hac captiuitate.


Nunc ergo, domine, paueo quod id peccatum propter quod sumus in hac desolatione, et in hac captiuitate ista, sit illud peccatum super quod locutus est Deus per prophetam Amos cum dicit sic: »Super tribus sceleribus Iuda conuertam uel transferam Isrel, et super quarto non transferam  eos, quoniam uendiderunt iustum pro argento .« Et nos, domine mi, secundum doctrinam nostram dicimus quod iste iustus fuit Ioseph filius Iacob, qui fuit uenditus a fratribus suis in Aegypto, et hoc tenerem ego, nisi quia sermo diuinus ponit  istud peccatum uenditionis quartum in numero peccatorum seu scelerum Isrel. Ipsi etiam Christiani quibus sanctorum librorum studium uidetur esse traditum a Deo respondent doctrine nostre predicte, et dicunt quod primum in quatuor sceleribus Isrel est uenditio Ioseph a fratribus suis. Et secundum peccatum siue scelus, assignant adorationem uituli in Horeb. Et tertium scelus occisionem prophetarum, propter quod fuimus captiuati in Babylonia septuaginta annis. Et dicunt quod quartum scelus Isrel fuit uenditio iusti, scilicet Iesu, qui ad litteram fuit uenditus, post transmigrationem prefatam septuaginta annorum. Et si nos, domine, uolumus  tenere prefatam doctrinam nostram, et respondere Christianis, oportet quod nos assignemus in Isrel ante uenditionem Ioseph uaria scelera precessisse, ut ipsa uenditio Ioseph sit quartum scelus. Sed hec non poterimus sustinere, quia testimonium libri Genesis est contra nos, qui uenditionem Ioseph ponit primum scelus filiorum Isrel. Et propheta Amos ponit expresse quartum scelus uenditionem iusti, propter quod fuimus in captiuitate, de qua loquitur Deus, comminans quod non reducet nos ultra in terram promissionis, cum dicit: »Et super quarto non transferam eos, quoniam uendiderunt iustum pro argento .« Et manifeste apparet mihi quod nos, super illo peccato quarto uenditionis iusti, iuste sumus puniti; iam sunt mille anni, et ultra, in quo  tempore nil proficimus inter gentes, nec est spes proficiendi amplius.



CAPUT uII. Quod iustus iehsu, Christianorum Deus, iniuste uenditus.

Expauesco, domine mi, et timeo quod iste iehsu quem colunt Christiani sit ille iustus uenditus pro argento secundum Amos prophetam. Et timeo quod de ipso sunt hec que mihi occurrunt testimonia prophetarum, et illa eadem in doctrina sua ualde aperte applicant Christiani. Isaias propheta dicit: »ue genti peccatrici, filiis sceleratis, quoniam ipsi elongauerunt se a Deo, et blasphemauerunt sanctum eius, et inclinati sunt retrorsum .« Item idem propheta dicit: »Quasi ouis ad occisionem  ductus est; qui non aperuit os suum .« Item dicit: »uir habens dolorem et sciens infirmitatem « Item: »Fuit despectus et propter hoc non reputauimus eum; ipse enim oblatus est, quia ipse uoluit .« Item: »De angustia iudicii depositus est, generationem eius quis enarrabit ?« Item: »Propter culpam populi mei transfixi eum, et dabit iniuriatores pro sepultura et diuites pro morte sua .« Et timeo, domine mi, quod iniuriatores fuerunt patres nostri et diuites, Pilatus, et Herodes, et Anna Caiphas, sicut dicit propheta Dauid: »Consurrexerunt omnes reges terre et maiores, et contra Deum et contra Christum eius .« Reges scilicet predicti; maiores, scilicet patres nostri. Et timeo, domine, quod  iste iehsu sit ille commutatus et uenditus pro argento, de quo loquitur Zacarias propheta, et Amos et alii prophete. De quo etiam loquitur Isaias propheta: »Deponet omnes iniquitates et orabit pro infidelibus .« Timeo ego, domine mi, quod iste iehsu sit ille iustus de quo dicit Dauid: »Delectati sunt in animam iusti et sanguinem innocentem condemnabunt, et propter hoc destruet eos Deus, et disperdet illos Dominus Deus noster .« Et timeo, domine mi, quod iste sit ille iustus de quo loquitur Ieremias, cum dicit: »Homo est, et quis est qui intelligit eum?« Item Ieremias in Threnis: »Species uultus nostri, Christus Deus captus est pro peccatis nostris. Cui diximus:  In umbra tua uiuemus inter gentes .« Timeo etiam, domine mi, quod iste sit ille iustus de quo dixit Deus per os Zacarie prophete: »Dicetur enim in illa die: Que sunt iste plage in palmis tuis. Et respondebit: Plagatus fui in medio domus mee inter illos qui dilexerunt me, et leuauit ensem pastor meus supra me .« Idem: »Aspicient ad me die illa, et illum quem transfixerunt, et plangent super illum quasi planctum unigeniti .« Timeo etiam, domine mi, quod iste fuit iustus ille de quo dicit Habacuc: »Cornua in manibus eius, ibi abscondita est fortitudo eius, etc. .« Et concordat Euangelium Christianorum, ubi narratur mors Iesu, et dicitur: »Cum autem uenissent ad Iesum, inuenerunt cum mortuum,  et misit unus ex eis lanceam suam, et transfixit .« Paueo, domine mi, quod iste sit iustus de quo dicit Habacuc: »Egressus es, Domine, saluare populum tuum cum Christo tuo .«



CAPUT uIII. Quomodo post occisionem facta est dispersio Iudeorum secundum Danielem.

Expauesco, domine mi, super his: Quis fuit iste iustus sine peccato, de quo loquitur Isaias propheta; et quis sit ille iustus uenditus pro argento, propter quod dicit Dominus per Amos prophetam, ubi supra, quod in testimonium parti sceleris non transferet eos in terram promissionis amplius. uidetur etiam, domine mi, quod completum est, quod scribit Daniel, IX capite, ubi dicit: »Postquam consummate  fuerunt sexaginta due hebdomade, occidetur Christus, et tunc ueniet populus cum principe uenturo, et destruet ciuitatem, et domum comminuet, et condemnabunt eam, et auferetur sacrificium, et consummabitur destructio perpetua .« Et non est dubium, domine mi, quin destructio desolationis perpetue sit captiuitas ista in qua sumus, iam sunt mille anni. Et aperte dicit Deus per prophetam quod erit desolatio perpetua post occisionem Christi, sicut est desolatio nostra postquam iehsu fuit occisus, nec comminatus est Deus nobis perpetuam desolationem, nisi per occisionem Christi. Et si uoluerimus dicere quod ante mortem Iesu fuimus in desolatione, ad hoc respondent nobis Christiani quod ante mortem illam non fuit desolatio,  nisi septuaginta annis, et post hoc fuimus apud Deum in gratia et honore. Certe, domine mi, ego non uideo euasionem contra prophetiam istam, quia de facto isto probatur nobis quod postquam a reedificatione fuerunt complete septuaginta due hebdomade supra annos, qui sunt anni CCCC et XXXIII, tunc fuit iehsu occisus a patribus nostris, et postea uenit dux, scilicet Titus et populus Romanus, et fecerunt nobis secundum prophetiam istam, hodie sunt mille anni et ultra, et nichilominus si in ira Dei sumus, et tamen in ipso speramus. Et si dicamus quod Christus uenturus est et nondum uenit, et rehabebimus terram promissionis, et reedificabimus ciuitatem et habebimus gratiam Dei et honorem in terra nostra,  et ista dissolutio non perpetua. Respondebunt Christiani quod adhuc ergo manet nobis occisio Christi, et aduentus Titi, et populi Romani, et desolatio peior ista in qua iam fuimus per mille annos. Heu, domine, non excusatio nec euasio consona!



CAPUT IX. Quod duo sunt aduentus Christi.

Timeo, domine mi, quod Christus iam uenit, et iam adimpleuit primum aduentum suum, quia in Scripturis nostris inuenimus duplicem eius aduentum. Primus aduentus Christi describitur in Prophetis in paupertate et humilitate; secundus in gloria et maiestate. Et de utroque aduentu proponam illa que mihi occurrunt. De primo aduentu dicit Deus per os Zacarie: »Letare, filia Sion,  ecce preceptor tuus uenit pauper, equitans asinum .« Et in isto aduentu describit eum Isaias despectum , Daniel occisum , Zacarias et Amos uenditum , et tamen iam fuerunt completa  que in libello descripsit et describam, Non reputauimus eum, id est, non cognouimus eum, sicut dixit Isaias propheta , sed despeximus eum et preualuimus contra eum. Sed gloria eius et maiestas erit manifesta in secundo eius aduentu, quando ignis et flamma precedet eum, et exardescet, et inflammabit in circuitu inimicos eius , sicut dicit Deus per os prophetarum Dauid et Isaie. Et timeo, domine mi, quod Christus non iudicabit aliter quam cum igne ad mortem, quia nos interfecimus omnes prophetas  qui annuntiauerunt nobis de ipso. Deus testificatur contra nos per os Elie prophete quarto libro Regum. »Et sic interfecimus illum iustum, propter quem sumus in ira Dei sine fine.« Attamen Dei sumus.



CAPUT X. De primo aduentu Christi.

Timeo, domine mi, Deus describit apte duos aduentus Christi per os Isaie prophete, cum dicit: »Consurge, consurge, induere fortitudinem, brachium Domini .« Bis dicens »Consurge,« propter eius duplicem aduentum. Et sigillatim clare primum Christi describit aduentum quantum ad passionem et deiectionem, cap. quinquagesimo et quinquagesimo  tertio per totum. Et specialiter cum dicit: »uidimus eum et non erat aspectus et species, neque decor, etc. .« Primum eius aduentum ponit Isaias, cum dicit: »Paruulus natus est nobis .« Et statim subiungit secundum eius aduentum, cum dicit: »Et uocabitur fortissimus gigas, potens, super thronum Dauid sedebit, ut confirmet illum ab initio usque in eternum « Zacarias autem propheta describit eum pauperem et sedentem super asinum . Et quid aliud est hoc, nisi quod propheta describit primum aduentum in humilitate, et secundum in potentia et maiestate? Sic enim describit eum Daniel circa medium, ubi dicit: »Considerabam uel aspiciebam in uisione noctis, et ecce in nubibus celi quasi filius  hominis ueniebat, et usque ad Antiquum dierum peruenit, et in conspectu eius obtulerunt eum, et dedit eis potestatem et honorem et regnum, omnes populi, tribus ac lingue adorabunt eum et seruient ei .« Hebreus habet: »Tribus ac lingue honorabunt eum, et non deficiet potestas eius, quia non auferetur, et regnum eius manebit in eternum.« Nostra autem translatio habet. »Tribus ac lingue seruient ei, potestas eius potestas eterna, que non auferetur, et regnum eius quod non corrumpetur; alias, et non deficiet potestas eius; alias potestas eius in eternum, et regnum eius manebit in eternum, alias, non corrumpetur.« Et manifestum est, domine mi, quod in secundo aduentu sedebit Christus ante Antiquum dierum,  qui est Deus ad iudicium, sicut sedit in primo aduentu ante patres nostros, Iudeos, ut iudicaretur. Et istos duos aduentus Messie, id est Christi, innuit propheta Dauid in psalmo cum dicit: »Quia uenit, quoniam uenit iudicare terram .« Propter primum eius aduentum qui fuit simplex, dicit: quia uenit; propter secundum uero quia erit cum potentia, dixit, quoniam uenit iudicare terram. De secundo eius aduentu loquitur Zacarias cum dixit: »Impriment uestigia pedes super montem oliuarum, etc. .« Et nos, domine, non dicimus quod Deus in essentia sua et natura habet pedes, nec carnem, nec ista que corporis sunt, sed habere pedes conuenit omni creature corporee. Dicit etiam Dauid propheta quod  supra allegatum est, loquendo de secundo eius aduentu: »Ignis in conspectu eius exardescet, et in circuitu eius inflammabit .« Sed, domine, non dicimus quod Deus sit circumscriptus, quod aliquid posset esse in circuitu eius, in quantum Deus; sed auctoritates similes habent ueritatem ad litteram in illo iusto quem prophete describunt, nunc loquentes de eius humilitate, nunc de eius maiestate, et de hoc loquitur Malachias cum dicit: »Ecce Dominus uenit, et quis poterit stare ante aduentum eius? ipse enim quasi ignis conflagrans et sedebit et liquefaciet argentum et aurum .« Ecce qualiter iustus ille qui fuit iudicatus, ueniet in secundo aduentu. Et attende, domine mi, qualiter  describit eum ibidem propheta in eodem capite, cum dicit: »Tunc ego ueniam et intrabo in iudicio ad eos, et ero testis uerax super adulteris, et malis, et periuris, et super illos qui defraudant mercedem mercenarii, et qui spoliant pupillos et uiduas, et opprimunt peregrinum et pauperem « Et idem, domine mi, describit Ezechiel cum dicit ubi loquitur de pastoribus et ouibus, dicens: »Ego separabo ab eis, scilicet a iustis, transgressores et incredulos .« Hec non habet translatio nostra, sed in Arabico dicit sic: O domine mi, ecce quod in secundo aduentu separabit incredulos in medio iustorum, sicut etiam dicunt Malachias et Ezechiel clare. Et primo aduentu nemo nostrum cognouit cum, quia exiuerat limites humane nature.  Sicut dicit Deus per os Esaie prophete: »Et inter iniquos computatus est, et propter hoc non reputauimus eum .« Et Ieremias dicit: »Ipse est homo, et quis scit eum?« Et timeo, domine mi, quod patres nostri in primo aduentu Messie defecerunt, et errauerunt, et propter hoc sumus in ista captiuitate, que non habet finem. Et tamen quidquid contingat, Dei sumus, et in ipso speramus.



CAPUT XI. De secundo aduentu Christi cum potentia iudicaturi.

Domine mi, paueo ne iste iustus iudex sit ille qui iudicaturus est cum potentia in aduentu secundo, et qui fuit Saluator in aduentu primo omnium qui crediderunt in eum, quoniam propheta Dauid dicit de illo: »Notum fecit Dominus salutare suum, et in  conspectu gentium reuelauit iustitiam suam .« Adhuc dicit Isaias: »Haurietis aquas de piscinis Saluatoris .« Quod dictum, secundum uidere meum, intelligo de baptismo. Nam in primo aduentu saluauit per aquam, et in secundo iudicabit per ignem. Et de isto Saluatore dicitur, domine mi: »Scio quod Saluator meus uiuit, et in nouissimo die de terra surrecturus sum et in carne mea oculi mei uidebunt Deum meum .« Attende, domine mi, quod uocat iustum Saluatorem Deum, constat autem quod oculi carnis non uidebunt Deum. Ecce habemus secundum Scripturas quod Saluator est ille Deus iustus, de quo est sermo, et solus potest dici uerus iustus, quoniam nultum peccatum fecit, secundum quod de illo Deus testificabitur  per os Isaie prophete: »Qui peccatum non fecit, nec inuentus est dolus in ore eius .« Nec de Mose, nec de aliquo prophetarum dicitur, quod sit Saluator iustus et sine peccato, quia Moses peccauit, et omnes prophete peccauerunt, sicut uos scitis, domine mi. Et idcirco nullus eorum uocatur iustus in Scriptura, sed illud nomen isti soli seruatur. Et sine dubio, non saluantur, nisi hi qui credunt primum aduentum suum; et illi qui non credunt, non habent causam aliquam quod saluentur in secundo aduentu eius, sed digni sunt morte. Quia digni erant morte illi qui non credebant Mosi, et non obediebant ei qui fuit peccator, quanto magis digni sunt igne illi qui non credunt, et blasphemant iustum et Dominum qui peccatum nesciuit unquam?   Quidquid tamen eueniat Dei sumus nos.



CAPUT XII. De ascensione Christi.

Domine mi, nos inuenimus in Scripturis quod Christus exaltabitur de terra ad celum, et ego timeo quod illud sit completum in isto qui fuit interfectus a patribus nostris, et de ista exaltatione dicit Dauid propheta in psalmo: »O magnates, aperite portas principatus uestri, et eleuamini, porte eternales, et introibit princeps glorie .« Et attende, domine, quod respondent illi: »Quis est iste princeps glorie?« et ipse respondebit illis: »Dominus uirtutum, fortis in prelio .« Et constat, domine mi, quod  iustus iste Dominus uirtutum, non habuit prelium, nisi in primo aduentu suo, quia quando sedebit ad iudicandum ignis in circuitu eius exardescet et inflammabit in circuitu inimicos eius, et conflagrabit iustos per ignem quasi argentum ; et hoc ultimo eius aduentu. Nullus autem preliabitur contra illum, nec locus erit pugne. Adhuc de iusti huius exaltatione dicit Isaias: »Quis est iste qui uenit de Edom de terra, rubens uestimentis eius de Bosra, sicut ille formosus in stola; et respondet his iustus iste: Ego qui loquor iustitiam, sum expugnator ad salutationem, et dicunt ei Angeli: O domine, quare rubrum est uestimentum tuum sicut calcantis torcular? Respondet, dicens: Torcular calcaui solus, et non erat uir mecum .« uide,  domine mi, quam proprie loquitur Isaias, et timeo quod huius iusti responsio non tangat nisi nos, cum dicit: »Calcaui eos in ira mea, donec aspersus est sanguis eorum super indumenta mea, et inquinata sunt omnia uestimenta mea. Sed dies ultionis in corde meo, et annus tribulationis mee uenit « Quantum ergo sperare possumus in iusto isto, domine mi, ubi scimus ipsum de nobis angelis fuisse conquestum in celo, et notificauit eis quod ipse calcauerit torcular solus. Et quid aliud calcauit in ira sua, nisi nos qui, post bellum quod habuit in primo aduentu suo, prostrati sumus ab eo, et calcati; iam sunt mille anni, et adhuc restat dies ultionis in ultimo eius aduentu, et annus retributionis in corde suo. Utinam, domine mi, quando interfecimus Isaiam,  deleuissemus istam auctoritatem predictam de prophetia sua, quod nunquam legeretur ab aliquo. Et ecce quod Dauid uocat bellum, cum dicit: »Dominus uirtutum fortis in bello .« Hoc Isaias uocat torcular. Heu, domine mi, nos bibimus mustum illud, de quo etiam dicit Iacob patriarcha, et propheta, ut habetur in libro generationis creaturarum de Iuda: »Lauauit stolam in sanguine .« Scilicet uue, sicut est factum in nobis in primo aduentu Messie; sed quid faciemus in aduentu eius ultimo, quando stabunt homines coram homine iudicante, et in circuitu erit ignis paratus ad deuorandum illos, contra quos tulerit sententiam? Tunc enim non erit tempus belli, nec iam in torculari calcabitur, quia iam tunc non erit locus nec tempus  penitendi nec refugii, sed iustitia, ut sicut ipse iudicatus fuit sine peccato quod inueniretur in eo, sic ipse iudicabit peccatores. Dicit enim Deus in prophetia Salomonis: »Quando iustus recipiet iudicium, ubi erit impius, et peccator? « Unde si iustus uix saluabitur, quid erit tunc de impio? 



CAPUT XIII. Adhuc fortius probat corporalem Christi ascensionem.

ualde timeo, domine mi, quod hec que dicta sunt testimonia prophetarum de illo iusto, quod scilicet fuit uenditus pro argento, ut dicit Amos propheta, quod calcauit torcular, ut dixit Isaias, quod gessit bellum cum patribus nostris, sicut dicit Dauid,  quod captus fuerit in peccatis nostris, sicut dixit Ieremias, quod uulneratus fuerit in palmis suis, sicut dixit Zacarias, quod super eius uestem misse sunt sortes, sicut dicit Dauid , quod ascendit in celum, sicut dixit idem propheta, et alii, quod non conueniat Deo in essentia siue in natura diuina, secundum quam nec resurgit, nec exaltatur, nec sedet, nec descendit. Ex his que dicta sunt sequitur necessario quod iam uenerit ille iustus, cuius nature corporee hec predicta, et similia, poterunt conuenire. Si autem tibi uidetur forte durum credere, domine mi, quod homo corporeus ascendit in celum, audi auctoritates et exempla que mihi occurrunt de Scripturis nostris. Et super hoc dicit Dauid propheta de illo: »Ascendit Deus in altum et saluabit  captiuitatem, dedit dona hominibus.« Dicit etiam in psalmo LXuII de ascensione eius: »Iubilate Deo et glorificate nomen eius, iter facite, qui ascendit de partibus occidentis, Dominus nomen illi.« Adhuc, domine mi, dixit Dauid de illo in psalmo quem tu habes in corde: »Iubilate Deo qui ascendit super celum celi ad orientem.« Et de isto dixit Amos: »Dominus est qui edificauit in excelso sedem suam.« Et de ipso dicit etiam Dauid in psalmo: »Ascendit Deus in iubilo et Dominus in uoce tube.« De ipso etiam dixit Aser propheta cap. 2: »uidi hominem descendentem de corde maris et peruenit usque ad celum  .« Et quia non habemus istam prophetiam  , obmisi multa scribere que allegat super hoc. Dicit etiam Moses in cantico: »Leuabo ad celum  manum meam.« Dicit etiam Isaias: »Consurge, consurge, brachium Domini.« Et de isto etiam ait Anna mater Samuelis: »Dabit Dominus imperium regi suo et sublimabit christum suum .« Dauid etiam dixit: »Ascendit Dominus super pennas uentorum .« Et he auctoritates occurrunt mihi ad probandum exaltationem Christi corporalem usque ad celum. Et sunt plures alie que tu, domine, bene scis. Nunc etiam exempla aliqua adducam de lege nostra, quia uidetur etiam nobis multum conueniens credere quod in corpore ascendit in celum, hoc est propter considerationem; nam in lege et in Prophetis inuenimus quod Deus uerus et gloriosus assumpsit de terra, et eleuauit plures sanctos uiros  patres nostros. Etsi de istis non dubitamus propter eorum sanctitatem et propter testimonium Scripture, quare dubitamus de ascensione Iusti in corpore et anima, cui magis Scriptura perhibet quam illis testimonium sanctitatis? Et quia durius bellum  secundum prophetas sustinuit, et plures captiuationes mundi quam aliquis de predictis. Et preterea, domine, sine exempli positione scis quod Mathusalem et Henoch iusti  , et Elias propheta fuerunt assumpti a Deo de mundo isto in corporibus suis. De Mose etiam non est dubitandum, quin sit in celo in corpore et anima, ut dicitur Deut. XXXIu. Dixit Deus ad Mosen: »Ascende in montem nocte, et morere ibi, et ascendit in montem et mortuus est. Et nesciuit homo sepulcrum eius usque in hodiernum diem .« Et quid significat, quod sepulcrum eius est ignotum in terra, cum ipse fuit propheta maior et sanctior aliis, nisi quod Deus resuscitauit eum, et assumpsit eum in corpore et anima sicut alios iustos assumpsit, et  cleuauit ad locum ubi sunt  ? Nec nos debemus mirari supra hoc, quod er iste leuis et subtilis posset portare corpora tam grossa et ponderosa, quia nos scimus quod aqua, que est in raritate similis eri, quando placuit potentie omnipotenti, portauit corpora filiorum Isrel in eorum exitu de Aegypto , et quando fuit acceptum sacrificium, ignis descendit de celo, et eleuauit, et portauit corpora pecorum et boum que offerebantur Deo. Moses uero et Elias prophetauerunt de illius iusti eleuatione , ac alii prophete. Unde cum oportet nos esse credentes de eleuatione corporea dictorum sanctorum, cur sumus increduli de eleuatione istius iusti, et eum eleuatum esse in celum, de quo tot sunt testimonia prophetarum in Scripturis, sicut  dictum est, et posset induci, ut quia satis apparet quod Deus assumpsit predictos sanctos, de quibus nullus dubitet, ut ad finem disponerentur corda hominum, et ut de ascensione sui Iusti etiam non dubitarent. Est autem et alia causa quare et ipsi nostri dubitant, quia aduentus eius primus fuit occultus, et modus insolitus, sicut dicit Isaias: »Homo est et quis cognoscet eum?«  Idem propheta etiam dicit: »uirgo concipiet et pariet filium .« Ubi aduertendum est quod tacet de patre secundum carnem, et propter hoc quod alibi dicit: »Non reputauimus eum .« Et Ieremias dicit: »Signum nouum creauit Deus super terram. Mulier circumdabit uirum, etc.  « Dicit etiam Micheas: »Propter hoc dabit eis Deus usque ad tempus in quo parturiens pariet .« Et notandum quod non facit propheta mentionem de marito istius parturientis, cum, inquit, natiuitatem istius iusti qui solum natus  est preter solitum modum cursumque carnalem, qui est ex uiro et femina, sicut de illo predictum est per os Isaie, cum dicit: »Audite, domus Iacob: Deus dabit uobis signum: uirgo concipiet et pariet filium, etc. « Omnes autem alii sancti qui dicti sunt, nati sunt de femina et uiro, carnaliter concepti in peccato, et omnes fuerunt peccatores, et ipse Moses sanctior parentibus prophetis peccauit, et confitetur per os suum se peccasse: de Iusto autem isto dicitur per Isaiam: »Qui nunquam peccauit, nec inuentum est mendacium in ore eius .« De aliis omnibus sanctis dicit Deus per os Iob: »In omnibus sanctis suis non est inuentus sine prauitate .« Et Ieremias propheta dicit: »Corda hominum praua .«



CAPUT XIu. De cecitate Iudeorum quod non credant Christum aduenisse, nec intelligant.


Timeo, domine mi, quod sit completum in nobis quod dixit Dominus per Isaiam prophetam: »Cecidit cecitas super Isrel quousque intrauit plenitudo gentium :« et iterum dicit: »Audientes audient et non intelligent, et uidentes uidebunt et non cognoscent, quia corda istius gentis sunt ingrossata .« Et adhuc eodem capite: »Exceca cor populi huius, et obtura aures eius, ne forte addiscant, et conuertantur ad me et sanem eos.« Et dixit Isaias: »Usquequo, Domine? et dixit: Quousque sint ciuitates deserte, et maneat domus  sine habitatore :« Dixit etiam Daniel: »Claude sermones et inuolue prophetiam .« Et Ieremias: »Peccatum Iude scriptum est stylo ferreo in lapide adamantino, et extensum super latitudinem cordis eorum .« Isaias capite primo: »Cognouit bos possessorem suum, et asinus presepe domini sui; populus autem meus non intellexit .« Et iterum Ieremias: »Miluus, et hirundo, et ciconia sciunt tempus aduentus sui, populus autem meus non cognouit me . « Et hec omnia, domine mi, dicta sunt propter nos, quia non cognouimus aduentum illius iusti Domini. Et de nobis dixit Dominus per Isaiam: »Elongate foras gentem cecam, et non habentem oculos, et  surdam, et non habentem aures, ecce omnes congregati sunt .« Et quid uoluit dicere Propheta per hec uerba, nisi quod Deus nos repulit, quia non cognouimus tempus istius Iusti citius? Et congregauit ad se in fide gentes loco nostri. Super quod admiratus Dauid dixit in psalmo: »Hec est mutatio dextere Excelsi .« Nos tamen Dei sumus in casu isto nostro, et captiuitate ista, que non habet finem, in qua sumus, iam sunt mille anni, et hoc tamen accidit ita male patribus nostris, qui adorauerunt idola, et occiderunt prophetas et transgressi fuerunt Legem ex toto.



CAPUT Xu. Ostendit reprobationem Iudeorum propter eorum perfidiam, et electionem gentium propter eorum fidem.


Timeo, domine mi, propter hoc quod quia non credimus in isto iusto, idcirco accidit nobis et completum est illud quod dixit Deus per os Isaie: »Erit prophetia tanquam uerba libri clausi qui dabitur lectori, et dicetur: Iste liber clausus est, nescio quid est in eo, et tunc dabit nescienti litteras, non sum lector ego .« Et que clausura libri maior est, domine, quam clausura qua clausit Deus corda nostra; iam sunt mille anni, et ultra, nec possumus cognoscere per prophetiam nobis traditam a prophetis super aduentum istius iusti, propter quod  alibi dixit Deus per prophetam: »Desolabitur Hierusalem, et corruet domus sancta .« Dixit etiam: »Terra nostra deserta, ciuitates nostre succense igne, et remanebit Sion sicut tugurium in uinea dissipata .« Hoc est, domine mi, et iam sunt mille anni, et ultra. Dixit etiam Esaias: »Domine Deus, exaltabo nomen tuum, quia posuisti ciuitatem in tumulum, et domum in confusionem, ut non sit usque in eternum .« Et dixit: »Conteret populos contritione uasis figuli, in quo non remaneat pars ad portandum carbonem ignis, nec hauriendam guttam aque .« Completum est etiam, domine mi, quod dixit Daniel: »Postquam fuit occisus Christus, remanebit desolatio perpetua .« In qua desolatione sumus,  iam sunt mille anni et ultra. Dixit etiam Isaias: »Relicta est in urbe solitudo, et sibilabit terra eorum sibilo usque in sempiternum .« Dixit etiam Ieremias: »Argentum reprobum uocate illos, quia Dominus proiecit eos .« Dixit etiam Isaias: »Ambulate in lumine ignis uestri, et flammis quas succendistis uobis .« In quibus flammis nos sumus, iam mille anni sunt. Et dixit etiam Amos: »Domus Isrel cadet et non est qui erigat eam .« Et uidetur mihi, domine mi, quod Deus induxit super nos ruinam istam, post aduentum Iusti huius, postquam propheta nullus surrexit in nobis, nec surget, sicut prophetatum est nobis, quia nos manemus in incredulitate, non recipientes  fidem illius, sed negantes. Dixit etiam Oseas: »Cum accubuit mulier super terram et peperit, dixit Deus: uoca nomen eius Sine misericordia, quia non miserebor populo huic .« Et si Deus proiecit nos, et non miseretur nostri, ut experti sumus, iam sunt mille anni et ultra, que utilitas est nos habere legem, circumcisionem et Sabbatum? Dixit Isaias: »Educ foras populum cecum, sicut eduxit nos de terra nostra Deus uerus, et gloriosus .« Iam sunt mille anni et ultra. Dixit etiam idem: »uerus error abiit .« Et quid est antiquum, nisi lex nostra, que recessit a nobis, domine mi, cum rege, cum sacrificio, cum incenso, et cum altaribus? et quid peius nobis poterit euenire? et quid est quod nos exspectamus? Nonne  uidemus quod dispersit nos per quatuor partes mundi in dispersionem, sicut dixerunt nobis Moses, Ieremias, et Isaias, et alii prophete. Et tamen nos Dei sumus, et ad ipsum recurrimus in omni euentu.



CAPUT XuI. Ostendit reprobationem Iudeorum propter eorum perfidiam, et electionem gentium propter eorum fidem.

Timeo, domine mi, cum nos dicimus inter nos, Et ego et tu etiam sumus filii Iacob et Isrel, quia iam completum est illud quod dicit Deus per os Isaie: »Interficiet te Deus, o Isrel, et uocabit seruos nomine alieno .« Paueo quod de iilis seruis simus, quibus debet imponi illud nomen, secundum  quod Moses dixit Deuteronomii uicesimo octauo: »Erunt gentes in capite, et populus incredulus in cauda,« sicut nos sumus, iam sunt mille anni et ultra. De illis etiam dixit Ieremias: »Replebitur terra fide Dei, et redundabit sicut aqua maris;« et de illis dixit Salomon: »Domine Deus meus, cum uenerit alienigena ad domum sanctam tuam, et inuocauerit nomen tuum benedictum, exaudi eum, Domine Deus meus, ut discat uniuersa terra nomen tuum timere, sicut populus Isrel .« In quo ergo gloriabimur, domine mi, et quare contemnimus gentes! ex quo Salomon propheta fecit eas participes in timore Dei, et in domo sancta nobiscum, et forte nos indignos eiecit Deus de ista domo, et dedit eam istis, et de illis etiam dixit Moses:  »Hec dicit Dominus Deus meus: Replebitur tota terra gloria Domini .« Et de ipsis dixit Dauid: »Preuenient et conuertentur ad Dominum uniuersi fines terre, et mille generationes .« De ipsis dixit etiam Isaias: »O domus Dauid sancta, uenit lumen tuum, et gloria Domini super te orta est, etc. Et ambulabunt gentes in lumine tuo, et reges in splendore ortus tui. Leua in circuitu oculos tuos et uide, omnes isti congregati sunt, uenerunt tibi, et filii extranei edificabunt muros, et principes eorum seruient tibi .« Et qui sunt isti filii extranei, domine mi, qui uenerunt ad domum Dei, nisi gentes que seruiebant idolis, que erant extranee a Deo, et ipsi principes et reges eorum, de quibus dixit Deus, quod ambulabunt in  eorum, de quibus dixit Deus, quod ambulabunt in lumine domus sancte, et nos erimus in tenebris extra illam, et sumus iam sunt mille anni. Dixit adhuc idem propheta de illis: »Ecce gentem quam nesciebas uocabis, et nationes que te non cognouerunt ad te uenient .« Et sicut de facto uidemus, hodie sunt mille anni et ultra, quia Christus missus secundum legem nobis datam uenit, et gentes que legem non nouerant, uenerunt ad eum, et ipse dedit eis legem nouam, puram, sanctam. Adhuc quadragesimo quinto capite: »Concordauerunt, et reges eorum congregati sunt in fide Dei .« Et timeo, domine mi, de illis fuisse dictum eodem capite: »Congregamini omnes et uenite, gentes, que saluate estis per Deum ex gentibus  .« et de populo dixit Isaias: »Quesierunt me et non interrogabant, et inuenerunt me qui non querebant me .« Et de ipsis dicit Ieremias: »Congregabuntur omnes in nomine Domini, in domo sancta, et non ambulabunt in prauitate cordium .« De ipsis idem propheta dixit: »Ad te uenient omnes gentes ab extremis finibus terre, et dicent: Non hereditauerunt patres nostri nisi mendacium et iniquitatem .« Et de ipsis dixit Sophonias: »Datum est gentibus ut loquerentur simul in nomine Domini, et seruient ei humero uno, omnis homo de loco suo, et omnes insule gentium .« Et de illis dixit Zacarias: »Letare, domus Sion: quia ego ueniam ad te, et habitabo in medio tui in illa die, et appropinquabunt  Deo gentes in multitudine sua .« Dicit idem propheta capite octauo: »Hec dicit Dominus Deus exercitum, uenient gentes multe de locis multis, et dicet uir ad uicinum suum: uadamus et queramus Dominum Deum in bono .« et ista, Domine mi, completa sunt nunc, et complentur in oculis nostris de plano, uides populos et linguas legere libros Legis et Prophetarum omnium et Psalterium; dimissis idolis suis, nullus ex eis credit per manum Mosis, nec Aaron, nec alicuius prophetarum nostrorum, nec aliquid remanet de fide ab idolis ab illo tempore, quo crediderunt Iusto illi, de quo dicit Habacuc: »Egressus es, Domine, ad salutem populi tui, ad salutem cum Christo tuo .«



CAPUT XuII. De uiuificatione gentium et interfectione Iudeorum, prout etiam uidebitur in capite sequenti.


Timeo, domine mi, quod Deus uictor et gloriosus uiuificat illas gentes per fidem et interficit nos incredulitate nostra, sicut ipse dicit per os Isaie prophete: »Pro eo quod uocaui et non respondistis, hec dicit Dominus Deus: Ecce serui mei comedent, et uos esurietis. Ecce serui mei bibent et uos sitietis. Ecce serui mei gaudent in exsultatione cordis, et uos concutiemini pre amaritudine cordis, et interficiet te Deus, o Isrel, et uocabit seruos nomine alio, in quo benedixit illis qui est benedictus super terram. Amen .« Et nos uidebimus receptores  istius nominis benedictos a Deo super faciem terre, et nos dispersit, scilicet in captiuitate per quatuor partes mundi, hodie sunt mille anni. Et apparent expresse in nobis uestigia ire Dei, non ad castigationem, sed ad destructionem, et illa est interfectio quam Deus comminatus est, quod interficiet Isrel, et ille gentes uiue, quas uocat seruos, recipient nomen quod Deus promisit, sed non ante mortem nostri nominis primi secundum ordinem uerborum Dei per Isaiam, et fames et sitis quas patiemur non est panis aut aque, sed cordium et animarum sterilitas, et fames uerbi Dei, sicut prophete declarant per os Amos . Et tu, Domine. scis hoc plenius quam ego. uerumtamen Dei sumus in omnibus que accidunt nobis.



CAPUT XuIII. Quomodo gentes per fidem uiuificate habent mundas obseruantias noue legis.


Timeo, domine mi, quod gentes iste uiuificate sunt, iam sunt mille anni postquam fuit mortuus iehsu in Ierusalem, quia nichil boni habuerunt antequam crediderunt in Deum, et in Christum et apostolis, quoniam ipsi forte erant illi pisces et ille bestie, de quibus loquitur Habacuc propheta, que non habent ducem, et ipse gentes purificate per fidem habent ieiunia sua et obseruantias suas legis noue, et habent cuncta illa que ad munditiam pertinent in lege antiqua contenta Iudeorum. uides quod in omni lingua, et in omni loco in Oriente et Occidente, Gentes sunt confitentes in nomine Domini,  et non credunt in eum per Mosen, nec per aliquem prophetarum, quamuis sunt studiosi in lege et in libris omnium prophetarum, sed Deus uocauit eos per discipulos iusti, qui egressus est cum Deo ad salutem eorum, sicut ipse Deus benedictus et gloriosus predixit per os. Habacuc prophete. Et isti discipuli eius fuerunt filii nostri, de filiis Isrel, qui alio nomine uocantur apostoli. ualde enim timeo, domine mi, quod isti sunt illi de quibus dixit Deus per os Dauid in psalmo: »In omnem terram exiuit sonus eorum, et in extremis finibus extensa uerba eorum .« Et uerba Prophete expresse demonstrant nobis quod de istis loquitur et non de nobis, cum dicit: Non erit lingua, neque sermo, qui non audiant uoces eorum: et hoc non  potest esse de lingua nostra Hebrea: que enim gentes obediunt preceptis Mosi et Aaron? Quinimo ipsi interfecerunt gentes et fugauerunt eas a se. He autem gentes sciunt hodie Mosen et prophetas, et agnoscunt Deum et seruant legem nouam, sicut apostoli docuerunt eos. Attamen Dei sumus.



CAPUT XIX. De electione apostolorum loco prophetarum.

Timeo, domine mi, quod illud quod Zacarias propheta dixit: »Percutiam pastorem et dispergentur oues gregis ,« fuit completum, quando nos percussimus pastorem istorum puerorum et sanctorum apostolorum. Ex tunc nos oues dispersi sumus per uniuersum orbem, et isti filii nostri, scilicet  apostoli, surrexerunt loco prophetarum; quod apparet ex hoc quod Deus post illos non misit nobis prophetam, nec notificauit aliquid per uisionem. Timeo, domine mi, quod isti pueri sint apostoli, de quibus dixit Deus per os Ielis prophete: »Senes uestri somnia somniabunt, et pueri uestri uisiones uidebunt . Certissime, domine mi, senes sunt prophete nostri, qui somniauerunt fidem gentium, quam consecuti sunt illi pueri, scilicet apostoli, et uiderunt. Et de istis pueris dixit Dauid propheta: »uenite, filii, audite me, timorem Domini docebo uos .« Deus non nominat filios in plurali, sed solum nominat eos Isrel primogenitum in usu loquendi communi. Et in alio psalmo nominat istos pueros filios cum dicit: »Filii tui  sicut plante nouette .« De Isrel, domine mi, dixit Deus per os Isaie: »uinea Dei exercituum fuit domus Isrel, exspectaui quod ueniret cum uua, et uenit cum spinis, propter hoc ego adducam qui destruet illam in conculcationem .« Et de illis predictis filiis Dei qui uocantur apostoli, dixit Deus per os Isaie: »Non modo erubescet Iacob, ne liquefiat facies eius, sed tunc quando uidebit de filiis suis illos quos creauerunt manus mee sanctificatos ante oculos suos .« Et si essent, domine mi, filii isti sanctificati coram nobis secundum uiam legis nostre, non diceretur de nobis, quod essemus in erubescentia; propterea et dissoluerentur facies nostre, imo haberemus gloriam et resplenderent facies nostre, sed confusio facierum  Iacob et desolatio est ista, quod isti filii quos Deus creauit manu sua, scilicet apostoli, sunt sanctificati coram nobis, et non secundum legem nostram. Propterea Deus dat intelligere quod lex nostra non est lex ipsorum. Dixit etiam Deus per os Ezechielis: »In illa die non dicent: Patres nostri comederunt uuam acerbam, et dentes filiorum obstupescunt ,« sicut infidelitas Iudeorum non nouit fidem apostolorum, non nocebit, et propter hoc subditur: »uiuo ego, dicit Dominus, si erit ultra prouerbium istud in Isrel ,« quia nunquam aliquis de apostolis postquam receperunt fidem rediit ad fidem nostram, quare non sentiunt acerbitatem infidelitatis nostre, sicut dentes nostri obstupescunt de peccato patrum nostrorum.

 Adhuc de istis filiis, domine mi, qui sunt apostoli, dixit Deus per os Isaie prophete: »A quo transmigrabo, nisi a populo meo? Filii autem qui erunt infideles, Deus erit saluator eorum in omnibus angustiis eorum, et uultus eius custodiet eos in caritate eius, et in clementia redemit eos, et propitius erit eis in longitudine dierum.« uerissimum est, domine mi, quod isti filii de quibus loquimur, semper manserunt firmi, nec Deus transmigrauit ab eis ab illo tempore quo redemit Rex ille iustus, magister eorum, sed transmigrauit a nobis et fuit semper cum eis, et de illis etiam filiis qui sunt apostoli, dixit sapiens iehsu filius Sirach in libro suo: »Audite, filii karissimi, et operamini in salutem, quia honorat Deus patrem in filiis .« Et qualiter  intelligi debeat honor ille, declarat Deus per os Malachie: »Mittet Deus Eliam qui conuertat corda patrum nostrorum ad filios .« O domine, si Deus debuisset conuertere corda filiorum scilicet apostolorum ad patres, cum debeat intelligi de fide, tunc isti filii scilicet apostoli fuissent nobiscum in captiuitate ista que non habet finem, sicut et patres nostri et nos sumus. Sed ex quo Deus ordinauit quod debeant corda patrum ad filios conuerti, quid est quod exspectamus, domine mi, et quid prestolamur? Etsi noluerimus dicere quod alii filii debent esse preter Apostolos, de quibus intelligantur predicta, illi erunt in captiuitate sicut et nos, ex quo uiam illius iusti non sunt secuti, quem apostoli firmiter secuti sunt, et docuerunt sequendam et propter  hoc habent honorem patrum in hoc quod patres dicuntur ad illos conuerti. Cum ergo, domine mi, filii nostri uenerunt antequam nos ad fidem Dei, si corda nostra conuertantur ad filios, corda eorum conuertentur ad nos. Et sicut dicit Deus altissimus: »Erunt populus unus, animus unus in Deo glorioso et uictorioso ,« quia non debemus intelligere illam conuersionem, nisi de infidelitate ad fidem et doctrinam illius Iusti, qui est Magister salutis eorum qui credunt in eo, et secundum quod dixit Dauid de eo. Ipse est cuius sacerdotium erit secundum ordinem Melchisedech in eternum , qui obtulit sacrificium panis et uini , et Melchisedech sacerdos Dei altissimi ante Aaron. Et attende, domine mi, quanta sit differentia inter  sacrificium Aaron et Iusti istius Domini. »Dixit Dominus Domino meo: Tu es sacerdos in eternum ,« non ad tempus sicut Aaron, qui mortuus fuit uiginti centum annorum. Item, sacrificium Aaron fuerunt carnes, et sacrificium illius Iusti Domini fuit panis et uinum secundum ordinem Melchisedech.

In quibus uerbis Dominus per Prophetam ostendit manifeste quoniam sacrificium Aaron finiretur, quando inciperet illud sacrificium in eternum; quod finiretur quando inciperet sacrificium in pane et uino eternaliter duraturum, cum Aaron non sit data eternitas in sacerdotio, sicuti sacerdoti Christo. De illis filiis dicit etiam Deus per os prophete Mosis, : »Sanguinem filiorum ulciscetur et lauabit  terram populi sui.« Et nos, domine, occidimus prophetas, et non fecit uindictam de eis, nisi per septuaginta annos; sed occidimus Apostolos et Iustum Magistrum eorum, et fecit Deus uindictam de filiis. Iam sunt mille anni, et ultra. Et per mortem ipsorum lauit Deus terram populi sui, et non dixit terram filiorum Isrel. De ipsis etiam filiis dixit Dauid in psalmo centesimo decimo sexto. »Sicut sagitte in manu potentis, ita filii fideles.« Comparat enim Propheta illos filios fideles sagittis emissis de manu potentis, quia Deus omnipotens misit eos ad duodecim partes mundi per quatuor mundi climata, fideles hos filios cum doctrina Legis, Psalterii et Prophetarum. Mosen autem et Aaron non misit  extra domum sanctam ad docendum, quia non ad Indiam, Romam, nec ad alia loca extra terram sanctam, misit eos annuntiare doctrinam Legis et Prophetarum, sed isti fideles filii sic proiecti uel missi per uniuersum mundum, surrexerunt coram Deo loco nostri, postquam Deus occidit Isrel et nomen nostrum, quod bene innuit Dauid in psalmo cum dicit: »Pro patribus tuis nati sunt tibi filii, constitues eos filios reges et principes ,« et per istos innouata est lex prima secundum ordinem Melchisedech, qui sacrificium Dei instituit in pane et uino, ex quibus communicauit Abraham amico Dei. Deus etiam per ministerium istorum mutauit sacrificium nostrum, sicut mutauit nomen nostrum, et sicut mutauit legem carnalem nostram in legem spiritualem.  Et si Deus dixisset nostro Mosi, sicut dixit per os Dauid Messie siue Christo: Tu uenies sacerdos in eternum secundum legem Mosis et Aaron, staret illa lex; sed dixit: »Tu es sacerdos in eternum secundum ordinem Melchisedech .« Et amicus Dei communicauit de sacrificio panis et uini, et non de sacrificio carnium. Ad hoc bene sonat uerbum Mosis, cum dicit: »Comedetis uetustissima ueterum ,« per quod intelligit sacrificium Melchisedech. Et iterum: Et nouis superuenientibus, id est, noue legis sacrificio publicato, uetera, scilicet uestra sacrificia proiicietis. Nos tamen Dei sumus in omni aduentu.



CAPUT XX. De reprobatione sacrificii Iudeorum, et de electione sacramenti Christianorum.


Timeo, domine mi, quod Deus eiecit nos a se et sacrificium nostrum, et acceptauit sacrificium gentium, sicut dixit per os Malachie: »Non est mihi uoluntas in uobis, dixit Dominus, neque accipiam sacrificium uestrum, quoniam ab ortu solis usque ad occasum eius magnum est nomen meum in gentibus; que offerunt in nomine meo sacrificium mundum .« Ergo apud Deum sacrificium gentium est mundius quam sacrificium nostrum. Et insuper quia Deus priuauit nos omni sacrificio mundo, et alias docens Christianos, ut ipsi uitarent nos, ne contaminarentur, sicut nos uitauimus gentes omni tempore quo sacrificium nostrum fuit mundum apud Deum et acceptum.

 Etiam tu, domine mi, nosti quid dicat Deus de nostro sacrificio cum ait per os Dauid prophete: »Nunquid uidistis, uos, quod ego comedi carnes taurorum, et hircorum sanguinem biberem ?« Per quod manifestat Deus quod ipse condemnat carnium sacrificium. Et unde est nobis, domine mi, quod nos detestamur in gentibus sacrificium panis et uini, quod statuit Deus, et in nullo reprobat, sicut reprobat sacrificium carnium, cum Salomon describat illud Aaron, dicens: Iste, scilicet Aaron, extendit manus suas super altare, et obtulit sanguinem uue, et incensum Deo uiuo, et obtulit sacrificium nostrum de granis terre, sicut Melchisedech obtulit pro Abraham . Declarat Deus sacrificium gentem per Mosen: »Offeretis Deo sacrificium  de leuatis, de area, et de expressione uue, et benedicat uobis Deus et cunctis operibus manuum uestrarum .« Scimus etiam nos, domine mi, quod Deus mandauit in principio poni ante arcam federis Domini, panes et non carnes . Etiam domine mi, cum Deus de hoc in Leuitico precepit Aaron per Mosen, dicens: »Homo de semine Aaron sacerdotis qui habet maculam, non offerat sacrificium de panibus, nec aliud quodcunque sacrificium .« Et in pluribus Scripture locis Deus precepit fieri sacrificium de pane et ex farina purissima acceptabit illud, et tale sacrificium est hodie gentium, scilicet panis ex farina purissima. De sacrificio etiam panis fit mentio in primo libro  Regum . »Cum Dauid uenit ad Abimelech, principem sacerdotum Silo, et petiuit ab eo panes, qui respondit: Non sunt hic panes, nisi panis oblatus, quem non conuenit comedere pueris tuis, quia sanctus est.« Et quod gentes ponunt in sacrificio suo aquam, non debet nobis inconueniens uideri, quia etiam in Scripturis sanctis inuenimus de hoc exemplum, scilicet quod Deo fiebat sacrificium de aqua, et fuit Deo acceptum. Inuenimus etiam  quod duo iuuenes hauserunt aquam de cisterna que erat ante portam Bethleem, et propheta Dauid obtulit illam Deo in sacrificium, Ergo non est contra Scripturam, si gentes hodie ponant aquam in sacrificio quod faciunt Deo. Nos etiam legimus quod Aaron fecit Deo sacrificium de  pane et uino, et Dauid de aqua, et ista tria sunt simul in uno sacrificio mundo  et non sicut carnes taurorum pinguium. Elias noster, ut narratur , infudit aquam in sacrificium, et Deus misit ignem de celo, et acceptauit sacrificium cum aqua perfusum . Angelus in figura communicauit etiam Eliam in pane subcinericio et aqua, quando Elias ambulauit in fortitudine cibi super illud quod natura non potest concedere, quadraginta diebus usque ad montem Dei Horeb . Hoc etiam sacrificium uini cum aqua mistum, pulcherrime et apte describit Salomon propheta in libro Prouerbiorum, cap. IX, cum dicit: »Sapientia altissima communicauit sacrificium suum, miscuit  uinum suum et parauit mensam, tunc misit seruos suos, dicens: Quis est paruulus, ueniat ad me, et insipientes comedent panem meum, et bibent uinum meum temperatum aqua.« Quid, domine, mi, mensa parata Sapientie Altissimi, nisi altare? Quid, Domine, panis et uinum mistum, nisi sacrificium de pane et uino, et de aqua quod fit in altari? qui sunt insipientes uocati per seruos Sapientie, nisi gentes que ignorabant Deum, uocate per apostolos. Et notabiliter dicit panem suum et uinum suum, per id enim innuit hoc sacrificium gratum esse Deo, et quod ad istud conuiuium tam sublime, et tam spirituale non uocauit patres nostros, qui erant sapientes in Lege, qui erant occupati  in sacrificio Legis, quod etiam carnale sacrificium non dimisit nobis, sed priuauit nos illo. Iam sunt mille anni completi quod nobis accidit propter illum Iustum in quem peccauimus. Attamen Dei sumus.



CAPUT XXI. Quod Deus refutauit ieiunia sublata et sacrificia Iudeorum et Christianorum elegit.

ualde timeo, domine mi, ab illo uerbo, quod Deus fortis et gloriosus dixit per os Malachie cap. 1, ubi sic tangit de sacrificio gentium: »Ab ortu solis usque ad occasum, gentes offerunt sacrificium nomini meo mundum.« Ubi aduerto quod sacrificium nostrum non fuit acceptum, nisi in uno loco solo, scilicet in  domo sancta precise. Ex quo autem loco sacrificii priuauit nos Deus, scilicet terra promissionis, et ubique dispersit nos terrarum, iam sunt mille anni. Unde uenit super nos, et completum est quod Deus dixit de nobis per similitudinem loquens per os Isaie, ubi ait: »Completa est uindemia et non est de cetero collectio .« Et illud Malachie: »Non est mihi uoluntas in uobis, et sacrificium non accipiam a uobis .« Et illud Isaie, cap. 1: »Sabbata uestra, et festiuitates, et sacrificium uestrum non recipiam, quia omnes uos estis in ira mea .« Et illud Isaie completum est super nos: »Quid mihi multitudo uictimarum uestrarum, quid multiplicatis mihi sacrificium de arietibus et carnibus hircorum, ego autem contempsi  sanguinem uitulorum, et arietum carnes et hircorum? Cum presentaueritis ea coram me, et quis recipiet ea a uobis? non deturbetis lapides meos sanctos. Frustra non offeretis ultra sacrificium, quoniam incensum uestrum, et sabbata uestra, et solennitates uestras non recipiam a uobis, quia odiuit illa anima mea. Si eleuatis manus uestras ad me, auertam uultum meum a uobis. Et si multiplicaueritis orationes uestras, non exaudiam, manus uestre plene sunt sanguine . Et omne sacrificium uestrum sicut cadauer fetidum. Et egressus atrii porte exterioris, et ille qui mihi iugulauerit taurum sicut qui decollauerit hominem, et ille qui obtulerit in sacrificium hircum sicut qui obtulit canem, et qui obtulit uinum sicut qui offert sanguinem porci  .« Sed abominatio de sacrificiis apud Deum nichil aliud significat, nisi mutationem sacrificii nostri carnalis et grossi in sacrificium istuis istius Iusti Domini spirituale et subtile, qui instituit offerre panem loco carnium, et aquam mundam loco pinguedinis carnium, et uinum purum loco sanguinis. Et homo offertur spiritualiter et acceptabiliter Deo, non sicut animalia decollata per nos, que per prophetam comparantur cadaueri putrido. Et quare non credimus, domine, hec que locutus est nobis Deus per prophetam istum? Et quid describit tam euidenter de sacrificiis nostris. Dixit etiam Deus per Ieremiam, cap. 7. »Inuitate proximos uestros ad sacrificia, et comedite cum eis carnes sacrificiorum uestrorum,  qui in die qua eduxi patres uestros de Aegypto, non precepi eis, nec uerbum feci de sacrificiis, sed dixi: Audite uocem meam et ero uobis Deus, et uos mihi populus, si ambulaueritis in omnibus que precipio uobis, bene erit uobis.« Et non audierunt, nec posuerunt aurem suam ad dictum meum, et tu, domine mi, es qui hoc nosti. Attamen Dei sumus in omnibus que euenerint nobis.



CAPUT XXII. Probat abiectionem Synagoge, et electionem Ecclesie per uerbum Domini ad Rebeccam.

Timeo, domine mi, quod de Synagoga et Ecclesia intelligatur illud uerbum quod scribitur, cap. 25 primi libri Legis, cum dicit Dominus Deus Rebecce, uxori Isaac: »Due gentes sunt in utero tuo, et duo  populi uenient de utero tuo, et gens gentem superabit, et maior seruiet minori .« Domine mi, sola Rebecca fuit mater Iudeorum et gentilium. Populus maior et primogenitus fuit Synagoga, que magno fuit honore et scientia Dei dotata. Populus secundus genitus et minor apud Deum fuerunt gentes, in infidelitate manentes et in ignorantia sua. Si tamen, domine mi, Deus occidit Isrel, prout describit Isaias, et tunc subuersa est Synagoga, que fuerat maior, et seruiuit gentibus que fuerat minor, ut compleretur uerbum quod Deus dixit Rebecce: »Gens gentem superabit .« Etiam de Ecclesia dixit Deus per os Dauid: »Astitit regina a dextris tuis in uestitu deaurato, distinctis coloribus adornata .« Exponitur, domine mi, quod Ecclesia  gentilium, que uocatur regina diuersitate linguarum omnium que seruiunt ei, est adornata quasi colorum distinctione. Nam omnes lingue in Ecclesia concordant in uera expositione legis, Psalterii et libri omnium prophetarum Synagoga uero non habuit nisi unam linguam, et ornatum suum quasi uno colore, scilicet Hebrea.



CAPUT XXIII. Probat hoc idem per uerba Malachie prophete.

Timeo etiam, domine mi, de uerbis inductis superius frequenter per Malachiam prophetam; dixit Deus Synagoge: »Non est mihi uoluntas in sacrificiis uestris, quia ab ortu solis usque ad occasum magnum est nomen meum inter gentes, que offerunt nomini meo sacrificium mundum .«  Sicut de natura sua munda sunt, aqua, uinum, et farina pura, de quibus factum est sacrificium, et non indiget mundatione et lotione; sed Synagoga indiget lauare carnes sacrificiorum et purgare uentres animarum que in sacrificio sacrificabuntur, et lauare locum de sanguine et pinguedine sacrificiorum, aliter esset horror tractare et uidere. In sacrificio autem panis et uini et aque non apparet aliquid indecens aut turpe. Aestimo, domine mi, quod de isto sacrificio dixit Deus per Salomonem: »Melior est buccella panis cum caritate quam uitulus saginatus cum inimicitia .« Buccella amoris, domine mi, pura est mansuetudo super mansuetudinem, et remissio mutua offensarum, et uitulus odii  saginatus est oculus pro oculo, et occulta interfectio inimicorum. Ergo, domine mi, sacrificium Synagoge est uitulus pinguis cum inimicitia, et sacrificium Ecclesie buccella est panis cum caritate, de qua dicit Deus: »Melior est buccella panis,« etc. Pulchre etiam describit Deus Ecclesiam assimilando ceruis, per os Salomonis, ubi ait: »Cerua Deo carissima in emulo suo, cuius ubera inebrient te in omni tempore, et amor illius delectet te in eternum .« Et Ecclesia est Deo dilecta cerua in emulo suo uno, de quo et qua scribitur: »Cerua carissima Deo in emulo suo, non habens parem in nobilitate et gratia.« Tunc addit, domine mi, et dicit: »Inebrient te ubera eius omni tempore, delectare in amore eius iugiter,« quo significatur sacrificium  Ecclesie omni tempore duraturum in eternum. Similat autem Deus illam matri lactanti filios, et in hoc quod dixit: »Inebriabo te,« denotat materiam sacramenti spiritualiter quantum ad uinum, et per »ubera« denotat in reliquis partibus sacramenti esse delectabile nutrimentum et sufficiens sacramentum quo sacrificio iam fruitur et delectatur Ecclesia. Iam mille anni sunt, a quo tempore priuauit Synagogam sacrificio. Aemulus autem ille in quo Ecclesia est, tam grata Deo, est Christus Dominus, et ubera eius dant uinum perpetuum, de quo prouenit gaudium sempiternum, et non dicit quod dabit carnes et pinguedinem uel sanguinem que faciunt sacrificium laboriosum. Fuit autem Synagoga sicut mulier que habuit alium uirum,   et perdidit illum et domum sanctam. Et ista Ecclesia fuit cerua in deserto sine marito, sed Deus uicem illius supplet. Unde ipse fortis et gloriosus dicit per Isaiam prophetam: »Puelle sequestrate meliores sunt quam ille que habent uirum .« Item ille propheta: »Ego faciam, dicit Dominus Deus, uiam, et flumina ad potum populo meo electo, et tu, Iacob, non obedies, et tu, Isrel, non audies .« Sicut nos, domine mi, sumus extra obedientiam, nec habemus aures nec oculos, quapropter captiuitas nostra iam usque ad complementum mille annorum peruenit. Timeo, domine mi, de lege nostra que furoris iram habet in promptu, et dicit: »Oculum pro oculo, etc.  .« Sed cerua illa, emulum habens unicum, dixit in Euangelio suo glorioso: »Qui te percusserit in unam maxillam, statue illi alteram .« Loquitur Dauid in psalm. XXX: »Quam magna et quam multa dulcedo tua, Domine, quam abscondisti timentibus te, et compleuisti eam sperantibus in te.« Et est clarum, domine mi, quod populus Synagoge timuerunt penas legis, scilicet oculum pro oculo, quia erat in promptu exsecutio. Sed populus Ecclesie sperans est in dulcedine Dei, qui percussi in faciem non repercutiunt. Quapropter parauit Deus, scilicet gentibus, magnam multitudinem dulcedinis sue quam abscondit a Iudeis. Attamen, etc.



CAPUT XXIu. Quod cantus Christianorum est Deo acceptus.

 Paueo, domine mi, quod dictum est de apostolis illud Isaie: »Manifestabunt sanctum Iacob, euangelizabunt Deum Isrel, et accipient ignorantes scientiam, et musici scient leges .« Aperte uidemus, domine mi, quod iam sunt illi anni quod ignorantes musici, et docent legem nostram, et qui sunt ignorantes nisi gentiles, et qui sunt musici cantantes, Psalterium nostrum, et prophetas in Ecclesiis suis nisi Christiani? De quibus musicis, siue cantoribus, dicit Deus per os Dauid: »Cantate Domino canticum nouum, quia mirabilia fecit .« Et quid est canticum illud nouum, domine mi, nisi Testamentum Nouum; et Antiquum, nisi lex antiqua? Et de istis etiam musicis dicit Deus per Dauid prophetam: »Cantate Domino, omnis terra,  psalmum dicite nomini eius .« Et in eodem psalmo: »Cantabunt tibi et psallent nomini tuo uniuerse familie gentium.« Et notanter dicit, »uniuerse familie gentium,« et non Isrel singulariter. De istis etiam musicis dicit Deus per os Dauid: »Beatus populus qui scit cantilenam; in lumine uultus tui ambulabunt .« De illis etiam, domine mi, scribitur: »Cantabunt tibi gentes in domo Dei mei canticum .« In loco isto ponit cantilenam antonomastice. Etiam sunt mille anni quod nos Iudei non cantauimus in domo sancta. De istis cantoribus dicit Dauid: »Cantabunt canticum in domo Dei in eternum.« De nobis dicit: »Quomodo cantabunt canticum Dei in terra aliena? « Et qualiter potest  esse, domine mi, quod speramus terram habere et nomen, cum Deus dixit per Amos prophetam: »Cecidit Isrel, et non resurget, uirgo Isrel prostrata est, et non eleuabitur .« Idem propheta: »Et ueniet tribulatio et non saluabitur qui effugerit ex eis, et si absconderint se in monte Carmeli, inde precipitabit eos manus mea; etiamsi descenderint in profundum maris, illuc mittam serpentes, et mordebunt eos; et si abierint in captiuitatem coram inimicis suis, ibi mandabo gladium et occidet eos. et ponam oculum super eos in malum et non in bonum .« Quod fecit nobis Deus. Iam sunt mille anni completi, quod canticum et psalmum cantauimus, ex quo sic est. Attamen, etc.



CAPUT XXu. Quod Iudei indebite reprehendunt cantum Christianorum.


Domine mi, dixit Deus de cantu Christianorum per os Dauid: »Omnes gentes, plaudite manibus, et cantate Deo uoce laudis .« Et alibi dicit: »Iubilate Deo, omnis terra, seruite Domino in letitia. Introite in conspectu eius, dicas totum iubilate .« Et: »Cantate Domino, omnis terra, et annuntiate de die in diem .« Paueo, domine mi, ex quo Deus dixit per os Ieremie: »Docete filios uestros et filias uestras fletum et planctum, quoniam mors egressa est per portas uestras .« Ex quo Deus dixit de his filiis musicis per os Dauid: »Reges terre et omnes populi,  principes et omnes iudices terre; iuuenes et uirgines, senes cum iunioribus, laudent nomen Domini .« Et: »In sacrificio cantus honorabit me ;« ac si aperte diceret: »Non in sacrificio carnium hircorum, sicut sacrificium nostrum.« Et de his Isaias propheta: »Addiscentes Scripturas, et totum Psalterium Dauid, sic musicali arte notatum per sonum acutum et grauem.« His omnibus consideratis, uidetur mihi quod nos erramus in hoc, quod nos in sue laudis sacrificio iudicamus, quod in Ecclesia Dei exhibent cantando, presertim cum in lege Dei in hoc inueniamus precepta et exempla Dauid, qui etiam dicit: »Laudate eum in cithara et organo, et laudate eum in cymbalis magnis laudibus, et omnis spiritus laudet Dominum Iesum  Christum .« Exemplum etiam in secundo libro Reg. c. uI, ubi legitur quod »Dauid discooperto capite saltans cum cithara ante arcam Domini quem temeraria uxor sua Michol ausa est redarguere, cui ipse ait: O fatua, nonne uidebit me Dominus despectum psallentem? filii autem Isrel sonabant buccinam, dum transducebant arcam.« Sed quid sumus, domine mi, irridentes solemnitates ipsorum musicorum, nisi Michol fatua, et qui sunt isti canentes, nisi Christiani saltantes et exsultantes Deo in humilitate, sicut Dauid? presertim cum dicit Deus: »Omnis spiritus laudet Dominum .« Si dixisset: Omnis Isrelita precise, tunc possemus aliis insultare. Hoc autem quod Isaias dixit quod »gentes sunt in conspectu eius  quasi nichil ,« est intelligendum de gentibus istis que fuerunt antequam haberent notitiam Dei per aduentum Iusti, quia tunc fuerunt pagani et idololatre; non de gentibus que inuenerunt Dominum, que offerunt omni die sacrificium mundum in Oriente et in Occidente, sicut dicit per os Malachie prophete , ut iam superius est allegatum, et certe, domine mi, nos erramus. Attamen, etc.



CAPUT XXuI. Probat apostasiam Iudeorum a Deo.

Paueo, domine, quod apostatauimus a Deo in primo aduentu istius Iusti, de quo introduximus auctoritates predictas, et cui expresse conueniunt omnia que scripta sunt apud nos in libris Legis et Prophetarum,  propter quam apostasiam, sicut Deus pretendit longitudinem dierum, et captiuitatem istam nobis intulit, et si exspectamus saluatorem alium ab illo Iusto, non prodest nobis. Signum est euidens quod pro peccato generali, quod est in nobis omnibus, quod peccatum cum perseuerat in nobis, perseuerabit ira super gentem nostram sine spe, et tamen exspectamus aliquem alium, que exspectatio non prodest nobis. Et si uoluerimus dicere quod hec captiuitas non est generalis, et quod in aliqua parte mundi nos habemus regem et principem, cito poterimus secundum Legem nostram argui de mendacio et conuinci. Nam si nos Iudei in aliqua parte mundi regem et principem haberemus, hoc esset de una sola tribu, scilicet Iuda, sed Deus  definiuit contra Iudam quod non esset super Iuda rex ex illa in eternum. Unde dixit Ieremias propheta: »Peccatum Iude scriptum est stylo ferreo in lapide adamantino, insiliens super corda eorum .« Et id quod scriptum est stylo ferreo in lapide adamantino qualiter deleri exspectamus, non delebitur in eternum, presertim cum Deus fortis et gloriosus locutus est per os Isaie prophete: »Dominator Dominus aufert ab Ierusalem et Iuda iudicem, prophetam et principem .« De nobis etiam dicit propheta Osee: »Erunt filii Isrel sine principe, et sine lege, sine sacrificio, sine ephod, sine altari, sine teraphim [therap] .« Nos scimus, domine mi, quod ab initio mundi fuerunt aliqui magni et sancti coram Deo, et in principio  fuerunt longe uite, sicut Mathusalem et Enoch, et ceteri , et nullum illorum extendit Deus ultra mille annos, et nos inuenimus inter nos quod Messias, siue Christus promissus nobis, fuit natus in Babylonia tempore captiuitatis illius que fuit septuaginta annorum, sed hoc tempus nostrum habet in etate 1050 annos; quam fabulam et non prophetiam nulla ratione possumus defendere, et tamen dicimus et asserimus in Synagogis nostris, ubi nullus commiscetur nobis extraneus. Sed audias doctrinam Christianorum publicam super psal. LXXXuI: »Fundatam ad Sion dicet homo, et homo natus est in ea, et ipse qui est, fundauit eam.« In uerbis istis nominat Mariam dominam nomine ciuitatis, et dicit quod »homo natus est in ea,« et non dicit,  talis Isrelita uel talis, ut intelligas quod filius Marie non fuit unquam in lumbis alicuius hominis. Et in secundo libro Regum capite septimo, hoc manifeste declarat, cum Deus dicit ad Dauid: »Quando compleueris dies tuos, et dormieris cum patribus tuis, suscitabo progeniem tuam post te, que egredietur de utero tuo, et ego ero illi in patrem, et ipse erit mihi in filium.« Sed nunquam fuisset possibile, domine mi, quod aliquis egrederetur de utero patris sui, sed hoc expresse ponit ad demonstrandum, quod Christus non foret concipiendus in muliere per semen decisum de lumbis uiri, sicut ceteri homines, tam a Dauid quam ab aliis descendendo. Dicit etiam Deus per os Dauid in psal. CIX: »Ex utero ante Luciferum genui te,« ac si Deus  fortis et gloriosus diceret de Christo suo, quod de uoluntate sua, quod est Spiritus sanctus, genuit eum, et non de semine dicendo, cum ponit ex utero, quia Christus natus ex utero sine uirili semine preter cursum solitum nature, et hec est uera doctrina Christianorum que non intrat in capitibus nostris, propter hoc euenit nobis illud quod euenit nobis. Describit etiam per eumdem modum Christum nasciturum Dauid propheta cum dicit in psal. CXXXI: Iurauit Dominus ueritatem: De fructu uentris tui ponam super sedem tuam. Attamen Dei sumus.



CAPUT XXuII. Concludendo inducit aliqua dicta Sarracenorum de Iesu et Maria matre eius.


Certe, domine mi, licet nobis non opponant Christiani dicta Sarracenorum, precipue que traduntur in Alcorano et in expositionibus eius, scientes quod nos non reciperemus, sicut nec ipsi recipiunt, tamen ad fatigationem nostram esse et ad fortificationem credentium, si nobis opponerentur illa que dicuntur a Sarracenis de Iesu et de beata Maria matre eius. Omnes enim Sarraceni dicunt quod ipse fuit ille Messias quem predixerunt uenturum, et preponunt illum Mahometo eorum deo quantum ad genealogiam. Fatentur enim quod parentes Mahometi fuerunt idololatre et praui, ex semine Agar ancille. Et dicunt quod Messias fuit filius Isaac et prophetarum et iustorum, et recta  linea usque ad beatam Mariam uirginem matrem eius. De Maria uero dicitur sic in Alcorano de familia Adamar: Dixit angelus Gabriel ad Mariam: O Maria, Deus te elegit et docuit gratiam, et preelegit super omnes mulieres omnium seculorum, et posuit te quasi nouum medium, diuidens inter homines terrenos et angelos Dei in paradiso deliciarum. Dicunt etiam omnes Sarraceni quod Christus siue Messias habuit a Deo potestatem faciendi miracula, sanandi omnem languorem et infirmitatem, et eiiciendi demonia, et suscitandi mortuos, et sciuit omnia secreta cordium, et credunt omnia miracula Iesum fecisse que Euangelium commemorat. Et hoc expresse testificatur Alcoranus ubi dicitur in capite predicto quod Messias sciuit et scit omnia,  et etiam secreta cordium. Unde uerba Mahometi fuerunt talia: Sciuit Eise, id est iehsu, omnem librum et omnem sapientiam, et etiam totam legem Moysi, et quid homines comedebant et bibebant in domibus suis, et quid reponebant in thesauris suis. Dicunt etiam de Christo, siue Messia, quod, dum fuit in hoc mundo, contempsit diuitias et abiecit carnales delectationes, nec habuit concubinas, que sunt occasio peccati et causa inobedientie. Item inducit in Alcorano illud uerbum euangelicum; »uulpes foueas habent, et uolucres celi nidos .« Et hec omnia licet sint sine auctoritate a parte dicentium, sunt tamen conformes his que prophete dixerunt de Messia in primo aduentu suo, ut patet in predictis. Dicunt etiam in Alcorano quod Eise,  id est iehsu Christus, est uerbum Dei, et hoc scilicet esse uerbum Dei, est Iesu Christi apud Sarracenos quasi nomen proprium, ita quod nullus alius homo uocatur in hoc nomine, nisi iehsu, quem uocant Arabice Eise. Dicuntur etiam in Alcorano sic: »Dixit Deus ad Eise: Ego sum sufficientia tua, ego leuabo te usque ad me, et purificabo te infidelibus.« Considera ergo, domine, quod gens Iudeorum propter captiuitatem quam passi sunt iam mille annis, sunt enim paucissimi Iudei comparatione aliarum nationum. Nam Sarraceni multiplicati sunt, et crescunt quotidie. Fides autem Christi impleuit totum mundum. Nos uero ubique dispersi sumus a Deo nostro, et ubique sumus paucissimi, sicut Ruben  cui dixit pater: »Non crescas, etc. .« Nos autem non crescimus, et illi crescunt quibus inimici super omnes gentes, et nil proficimus. Testimonium multorum stat semper contra nos, scilicet, Christianorum et Sarracenorum, Alcoranus et Euangelium Christi, quibus nolumus credere, quamuis meo iudicio Alcoranus nichil ualet cum manifeste contineat contra, sicut ipse nosti, et compositores eius, apparet euidenter quod utcunque ignorauerint Testamentum. Sed quid dicemus de Euangelio Christianorum, supposito quod Christus siue Messias iam uenerit, nichil enim continet contra prophetas et legem nostram, sed est manifestatio omnium prophetarum, et promissionis impletio, que in lege continentur sumendo spiritualiter, prout continet  doctrina Christianorum. Nihilominus, domine mi, super his dubiis ad te recurro. maxime super primis nostris que habui a prophetis, quia de Alcorani testimonio scio quod quasi nichil reputabis, tu maxime qui Arabicum scis. Perfecte enim nosti quia ipse Mahometus, qui dixit se prophetam, nec uentura predixit, et qui dixit se nuntium Dei, contra  Deum eius Scripturam docuit ut corruptus homo penitus ignorans.


Explic. Epistola R. Samuel missa ad R. Is. sub anno Domini 1000, translata de Arabico in Latinum per F. Alphonsum Bonihominis ordinis Predicatorum, sub anno Domini 1339.




ANNO DOMINI MLXXXu.
OSBERNUS CANTUARIENSIS ECCLESIAE MONACHUS ET PRAECENTOR.





NOTITIA HISTORICA


 Osbernus Cantuariensis Ecclesie monachus et precentor, quem Guillelmus Cauus omisit, natione Anglus, uir multe pietatis et eloquentie, quem Posseuinus in Apparatu Sacro ad annum 1020 floruisse asserit, atque Carolus Saussayus lib. u Annalium Aurelianensium, cap. 8, Obsernum uocat, nisi typographi is lapsus est. Ita quidem senseram in Supplemento scriptorum, pag. 322, sed attentis proprius omnibus, hunc Osbernum Cantuariensem monachum, Lanfranci archiepiscopi Cantuariensis familiarem et synchronum, sub Guillelmo Notho Anglorum rege anno 1080 et ultra floruisse probabilius est, de quo ita Guillelmus Malmesburiensis in libro De regibus Anglorum, cap. 8, ubi de S. Dunstano:  Plura et non contemnenda de uiro uolentem dicere, reuocat Cantuarie cantor Osbernus, qui eius uitam Romana eloquentia composuit, nulli nostro tempore stylo secundus, musica certe omnium sine controuersia primus. Quibus uerbis claruisse suis quodammodo temporibus, testatur Guillelmus Malmesburiensis. Apud Cantuariam natus, saltem a teneris annis apud Cantuariensem ecclesiam enutritus fuit. Sic enim lib. II De uita S. Dunstani, cap. 12, scribit: Forte ego cum alto puerulo cetaneo meo ad altare Christi  ministraueram, consummatoque ministerio per gradus descendere incipiebam. Idem capitulo 20 eiusdem libri, tradit sibi commissum fuisse predicationis munus a Lanfranco archiepiscopo. Officia uero, que gessit in cenobio Cantuariensi memorat nota librarii, ad calcem libri  eiusdem addita in codice Lambethano: Explicit Liber miraculorum beatissimi Patris nostri et patroni archiepiscopi Cantuariensis Ecclesie, secundum Osternum huius Ecclesie commonachum et precentorem et subpriorem, qui erat uir doctissimus. Huius etate ecclesia Cantuariensis incendio conflagrauit, eo circiter tempore quo Lanfrancus archiepiscopatum  episcopatum suscepit, nimirum an. 1070. Interierunt eo tempore precipua Ecclesie Cant. monumenta, et ueterum archiepiscoporum et sanctorum Anglicorum uite elegantiores. Superfuerunt duntaxat aliqua in Anglicam linguam olim conuersa. Ut hanc iacturam resarciret, et ex Anglicanis reliquiis archiepiscoporum uitas Latine concinnaret, sibi a commonachis suis operam fuisse datam Osbernus in prefatione ad Dunstani uitam innuit. Obitum illius his uerbis Obituarium Cantuariense tradit: Iu Kalend. Decembris obiit Osbernus precentor ecclesie Christi Cantuariensis. Ex his uitis hodiernum exstant uite SS. Dunstani et Elphegi cum Historia de translatione Elphegi. Singulas edidit Henricus Warthon a quo uerbatim hec pleraque accepimus, tomo II  Anglie sacre, pag. 88, 122 et 143, ex unico bibliothece Lambethane codice, qui Ecclesie Cantuariensis olim fuit, et plures archiepiscoporum et sanctorum Cantuariensium uitas complexus est. Commentarium suum de uita S. Dunstani Osbernus duobus libris absoluit. Primus de rebus ab ipso uiuente gestis secundus de miraculis post mortem factis agit. Uterque apud Acta sanctorum Antuerpiensia Bollandistarum, tomo Iu Maii, pag. 359, de quibus loquitur late Daniel Papebrochius, pag. 344, in commentariis uite S. Dunstani preuiis. Et apud Acta Benedictinorum Mabillonii, Seculo u, p. 654 exstat. Librum autem secundum pretermisit loco citato Warthon, ideo quod ad historiam perparum contulerit, prefatione tantum data pag. 121, ut  inquit in prefatione ad tomum II Anglie Sacre num. u, pag. 9. Itaque uitam et miracula sancti Dunstani Cantuariensis archiepiscopi libris duobus contexuit, quos representat Laurentius Surius ad diem 19 Maii, teste Gerardo Ioanne uossio, lib. II De historicis Latinis, cap. 46, pag. mihi 357. uerum hos ex manuscripto codice Colbertino primus  edidit Ioannes Mabillon. Seculo u sanctorum ordinis diui Benedicti, pag. 659 et sequentibus, quos nonnulli crediderunt idem esse opus quod apud Surium die 19 Maii sub nomine Osberti monachi legitur. Idem Osbernus scripsit etiam uitam sancti Odonis, Cantuariensis archiepiscopi, quam ex eodem manuscripto codice Thuano Colbertino, edidit loco citato idem Mabillon. pag. 287, que dicitur quoque exstare ms. Cantabrigie, in bibliotheca Collegii Sancti Benedicti. Denique uitam et Passionem sancti Elphegi, Cantuariensis episcopi et martyris, quam ediderunt successores Bollandi, ad diem 19 Aprilis, tomo II, pag. 621, et sequentibus: que etiam ms. superest Cantabrigie in Collegio citato, cum uita S. Martini, Odilonis, Maiole et aliorum, eiusdem  Osberni. uitam S. Elphegi ab Osberno scriptam Eadmerus, lib. I De uita Anselmi, cap. 29, sic laudauit: Historiam uite ac passionis eius  diligenti studio fieri precepit , quam quidem Historiam non solum plano dictamine ad legendum, uerum etiam musico modulamine ad canendum, a iucunde memorie Osberno, Cant. Ecclesie monacho, ad preceptum illius nobiliter editam, ipse sua prudentia amore martyris celsius insigniuit, insignitam auctorizauit, auctorizatam in Ecclesia Dei legi cantarique instituit, nomenque martyris hac in parte non parum glorificauit. Compendium huiusce uite exstat apud Legendam Nouam Capgrauii, atque exinde apud Surium die 19 Aprilis, ubi Osberno inscribitur,  et tanquam Osberni opus a Baronio et aliis citatur. Opus Osberni genuinum euulgarunt collectores Actorum sanctorum Antuerpienses, die 19 Aprilis, addita Historia eiusdem de translatione S. Elphegi, ex Harpsfeldii Historia ecclesiastica, que non longe post initium deficit. Utramque autem ex codice Lambethano perfectam dedit Henricus Warthon, tomo II Anglie Sacre, pag. 122 et 143. Exstat utraque in codice antiquo bibliothece Cottoniane Otho A. 12, et in alio adhuc uetustiori uitellius D. 17, cui utrique Osberni nomen manu recentiori prefigitur. Osbernum autem auctorem fuisse, preter Eadmeri locum supra adductum et codicis ms. Lambethani fidem, constat quoque ex Malmesburiensi fol. 116-139, qui Osberni librum De uita  Elphegi laudauit, et ex eo multa in nostro totidem uerbis reperta descripsit. Hec Warthon in prefatione ad tomum II Anglie Sacre, num. 6, pag. 9.

Cum autem idem scriptor ibidem procurasset imprimi sub Osberni nomine librum De uita S. Odonis archiepiscopi Cantuariensis, pag. 78, itemque, pag. 75, librum De uita S. Bregwini Cantuariensis archiepiscopi; illosque postmodum Osberno suppositos putauerit, illius censuram hic subiicere uisum est, quam habet in prefatione ad tomum II Anglie Sacre, num. 7 et 8, pag. 10.

»Osbernum conscripsisse uitam Odonis archiepiscopi Malmesburiensis testatur, qui in texenda sua De pontificibus Anglorum Historia, eadem usus est. Ex pluribus autem que adducit illius loci colligi  haud obscure potest librum Osberni de uita Odonis quem Malmesburiensis uidit, a nostro diuersum fuisse; quod et Ioannes Mabillonius antea obseruauit. Hunc tamen qui superest librum sub Osberni nomine idem Mabillonius euulgauit Seculo Benedictinorum u, pag. 283, eumdemque inscriptum eidem auctori, nos ex eodem codice Lambethano representauimus. Preterquam enim quod alium uite Odonis scriptorem Baleus, seu Pitsius, non memorauerint, huic in codice Cottoniano Otho A. 12, licet manu recentiore Osberni nomen prefigitur. Quin etiam Iocelinus De Historicis Anglicis, cap. 10, uitam Odonis ab Osberno scriptam hac sententia inchoatam esse dicit: uenerabilis Christi confessor Odo nobilibus, sed paganis, etc., que libri a nobis  editi initium facit. Illa denique, in quibus uita a Guillelmo Malmesburiensi citata a nostra discordat, leuioris momenti sunt. Postea tamen errorem deprehendi, in antiquo enim collegii Corporis Christi Cantabrigiensis codice, hec uita inter alia Eadmeri Opera reponitur, eidemque inscribitur. Huic itaque restitui debet. uitam B. Bregwini breuem ex eodem codice Lambethano accepi, inter Odonis et Elphegi uitas collocatam. Hinc nata est mihi licentia, illam Osberno deberi posse. Postmodum uero illam in Ioannis Tinmuthensis Sanctilogio inueni ad calcem Historie Auree in bibliotheca Lambethana. Eam Tinmuthensis ex uberiori commentario Eadmeri de uita eiusdem accepit, uerbis istius ut plurimum  asseruatis. De Eadmeri libro inferius dicendum est.«

Inter mss. codices ecclesiarum Anglie cathedralium, num. 5996, in mss. Thome Galei codice 162, Osberni epistole exstare dicuntur. Quoad autem uitam sancti Edwardi regis, quam Gerardus Ioannes uossius, libro II De Historicis Latinis, cap. 46, pag. 380, dicit exstare ms. in uolumine De uita et miraculis quorumdam sanctorum, quod a uita Martialis incipit, in Collegio diui Benedicti Cantabrigie, ubi extremo loco reperias uitam regis Eduardi in epitomen contractam ex tract. domini Osberni Westmonasteriensis, ut est apud Thomam Iames Opinor id esse non uerum, nec illam unquam ab Osberno Cantuariensi compositam, sed longe  serius ab Osberto nimirum Westmonasteriensi, circa annum 1136, cuius etate nondum Edwardus in album sanctorum relatus fuerat, ut ex epistolis illius constat, de quibus disseremus postea. Confundant plerique hunc Osbernum cum Osberto eiusdem ferme temporis et instituti et nationis, cui inscripsit libros duos, unum De uita, alterum De miraculis sancti Dunstani Cantuariensis archiepiscopi, quos Surius ad diem 19 mensis Maii sed truncatos et mutilos; integros autem, atque sanatis utcunque eorum uulneribus, edidit Ioannes Mabillon. Seculo III sanctorum ordinis diui Benedicti, pag. 701 et seqq. Osberno Cantuariensi legitimo auctori restitutos. Agit de utroque Osberno et Osberto Gerardus Ioannes uossius, lib. II De Historicis Latinis, cap.  48. pag. mihi 380 et cap. 49, pag. mihi 409. De Osberno Cantuariensi monacho Ioannes Lelandus Collectaneorum uol. I, num. 4, ubi uita S. Elphegi archiepiscopi, auctore Osberno Cantuariensi, pag. 22, excerpitur. Et Collectaneorum uolum. Iu num. 104, pag. 137. Cesar Baronius in Annalibus ad annum 840, 855, 857, 860, et in Notis ad Martyrologium Romanum die 19 Maii, qui ubique Osbertum  uocat. Henricus Warthon in prefatione ad tomum II Anglie Sacre, num. 4, 5, 6, 7 et 8, quem hic exscripsimus. Ioannes Mabillon. in Actis sanctorum ordinis diui Benedicti Seculo sexto, parte I, pag. 113, ubi uitam sancti Elphegi profert, editionis Parisiensis apud Carolum Robustel, anno 1701, infolio.





uITA SANCTI DUNSTANI ARCHIEPISCOPI CANTUARIENSIS Auctore OSBERNO eiusdem Ecclesie Cantuariensis monacho.







uITA SANCTI ELPHEGI ARCHIEPISCOPI CANTUARIENSIS ET MARTYRIS AUCTORE OSBERNO.






OBSERuATIONES PRAEuIAE.

 1. Beatus Lanfrancus, Cantuarie antistes, a sancto Anselmo, tunc Beccensi abbate, persuasus, Elphegum archiepiscopum Cantuariensem, qui a Danis interfectus fuerat, pro uero et indubitato martyre posse haberi, ut inferius dicturi sumus, Osberno Ecclesie sue monacho prouinciam dedit eiusdem sancti martyris Acta litteris mandandi, ut in officio diuino legerentur. Pontificis imperio obtemperauit Osbernus, ac beati Elphegi uitam non solum »pleno dictamine,« ut ait Eadmerus, uerum etiam »musico modulamine ad canendum« edidit. Hanc ex Surio exhibemus, addito ex ms. codice bibliothece Thuane prologo, quem Bollandiani etiam edidere cum prolixiori uita, quam genuinum Osberni fetum existimant. uerum cum hec uita, que in  Aprili Bollandiano publicata est, ea ipsa solummodo pluribus uerbis referat que apud Surium paucioribus exprimuntur, breuiorem hic sufficere uisum est. Elphegi uite eiusdem translationis historiam subiungimus, quam idem Osbernus aliquanto post editam uitam conscripsit, ut ipse in narrationis exordio a testatur. Hanc uero ex laudato codice Thuaneo primum descripsimus, sed eam postmodum inuenimus in Anglia Sacra editam ex mss. Anglicanis; cuius solummodo fragmentum dederunt Bollandiani, quod imperfecta in eorum codice haberetur.

 2. uita sancti Elphegi non solum ab Osberno auctoritatem habet, sed etiam a beato Lanfranco, qui eam approbasse, et toti Anglicane Ecclesie legendam tradidisse memoratur apud Eadmerum, libro I De uita sancti Anselmi, ubi de Lanfranco sic loquitur: »Historiam uite ac passionis eius  diligenti studio fieri precepit, quam quidem Historiam non solum plano dictamine ad legendum, uerum etiam musico modulamine ad canendum, a iucunde memorie Osberno, Cantuariensis Ecclesie monacho, ad preceptum illius nobiliter editam, ipse sua prudentia pro amore illius martyris celsius insigniuit, insignitam auctorizauit, auctorizatam in Ecclesia Dei legi cantarique instituit, nomenque martyris hac in parte non parum  glorificauit.« Ex hoc apparet sancti Elphegi memoriam iam seculo undecimo celebrem fuisse, utpote cuius festum per totam Angliam tunc solemne habebatur, quod item ex ipsa eius translationis Historia manifestum erit. Huius sancti martyris cultus exinde in Anglia perseuerauit usque ad eiuratam sub Henrico uIII fidem. Imo non apud Anglos solum, uerum etiam apud alias nationes celebris fuit sancti Elphegi memoria, cuius diem festum agi in Dolensi ecclesia apud nostros Brittones obseruauit Godefridus Henschenius. Nomen eius preter Anglicanum  Martyrologium et Benedictinum, Romanum etiam, Galesianum et alia que post seculum XI conscripta sunt, representant; idque die 19 Aprilis, qui ipsi supremus fuit. Eius uero translationis festum die 8 Iunii consignat Osbernus ipse in translationis Historia. Apud Germanos non ignotum fuisse patet ex eius elogio quod Trithemius in noua editione Chronici Hirsaugiensis inseruit ad annum 1015. Anno sequenti consignat eius martyrium Chronici Saxonici siue Magdaburgensis auctor, ubi beatum hunc uirum nescio qua ratione Dustein appellat; sic uero habet: »Eodem tempore Nortmanni, duce Thurkilo, Cantuarie ciuitatis egregium antistitem, nomine Dustein, captum cum ceteris, uinculis et inedia more suo crudeliter exstinxerunt. Qui humana motus fragilitate,  pecuniam promisit, et inducias poposcit, ut si redemptione acceptabili mortem euadere non posset, semetipsum gemitibus purgaret. Transactis induciis, promissum poscentibus ait: »Presto sum, paratus ad omnia pro Christi amore, ut suorum seruorum exemplum merear fieri. Quod autem uobis mendax uideor, non uoluntas mea, sed egestas effecit.« Illis seuientibus dux Thurkil accurens inquit: »Ne, queso, faciatis, omnia que habeo, excepta naui, ne in Christum Domini peccetis, libens trado.« At illi effrenes boum capitibus et lapidum imbribus innocentem sanguinem effundunt. Statimque unus de primiceriis membris debilis effectus, agnouit in semetipso quod peccauit in Dei electo.« Eiusdem sancti uiri meminere omnes,  quotquot sciam, Anglicani scriptores, qui eius Acta ex Osberno desumpserunt; si quid de sancto Elphego in his occurrit singulari memoria dignum, illud per modum notularum ad eius uitam exhibebimus. Hic monere sufficiat sanctum Elphegum concilio Aenhamensi generali totius Anglie prefuisse, quod sub Aethelredo rege die sancto Pentecostes habitum fuit; ad quod regis edicto, non solum totius regni episcopi, sed et alii optimates conuenerant, ubi multa ad disciplinam ecclesiasticam recte instituendam statuta sunt, que apud Spelmannum, tomo I Conciliorum Anglie habentur, et in Conciliorum generalium Labbei tomo IX.

3. Nemo, ut quidem mihi uidetur, inficiari potest  sanctum Elphegum inter ueros martyres esse recensendum, postquam sanctus Anselmus probauit non minus ipsi quam sancto Ioanni Baptiste martyris titulum deberi. Id fusius narrat Eadmerus libro I De uita sancti Anselmi, cuius uerba huc referre uisum est, utpote a multis pretermissa: que tamen maxime ad sancti huius antistitis gloriam cedunt. Sic itaque rem narrat: »Erat Lanfrancus adhuc quasi rudis Anglus, necdumque sederant animo eius quedam institutiones, quas reperierat in Anglia. Quapropter complures de illis magna fretus ratione, tum quasdam mutauit sola auctoritatis sue deliberatione Itaque dum illarum mutationi intenderet, et Anselmum unanimem scilicet amicum et fratrem secum haberet, quadam die familiarius cum eo  loquens dixit ei: »Angli isti, inter quos degimus, instituerunt sibi quosdam quos colerent sanctos: de quibus cum aliquando qui fuerint, secundum quod ipsimet referunt, mente reuoluo, de sanctitatis eorum merito animum a dubietate flectere nequeo. Et ecce unus illorum est in sancta cui nunc, Deo auctore, presidemus sede quiescens, Elphegus nomine, uir bonus quidem, et suo tempore gradui archiepiscopatus presidens ibidem. Hunc non modo inter sanctos, uerum et inter martyres numerant; licet eum non pro confessione nominis Christi, sed quia se pecunia redimere non uoluit, occisum non negent. Nam cum illum, ut uerbis utar Anglorum, emuli eius et inimici Dei pagani cepissent, et tamen pro reuerentia illius ei  potestatem se redimendi concessissent, immensam pro hoc ab eo pecuniam expetiuerunt; quam quia nullo pacto poterat habere, nisi homines suos eorum pecunia spoliaret, et nonnullos forsitan inuise mendicitati subiugaret, elegit uitam perdere quam eam tali modo custodire. Quid hinc igitur tua fraternitas sentiat, audire desidero.« Et quidem ille, sicuti nouus Anglie ciuis, hec summatim perstringens Anselmo proposuit.

4. Attamen causam necis beati Elphegi historialiter intuentes uidemus non illam solam, sed aliam fuisse ista antiquiorem. Denique non ideo tantum quia se pecunia redimere noluit, sed etiam quia paganis persecutoribus suis, ciuitatem Cantuariam et ecclesiam Christi in ea sitam concremantibus,  ciuesque suos atroci morte necantibus, Christiana libertate obsistere, eosque a sua infidelitate conuertere nisus est, ab eis captus et crudeli exanimatione est occisus. Sed Anselmus, ut uir prudens, uiro prudenti iuxta interrogationem sibi propositam simpliciter ita respondit, dicens: »Palam est quod is qui ne leue quidem contra Deum peccatum admittat, mori non dubitat, multo maxime mori non dubitaret, priusquam aliquo graui peccato Deum exacerbaret. Et reuera grauius peccatum uidetur esse Christum negare, quam quemlibet terrenum dominum, pro redemptione uite sue, homines suos per ablationem pecunie illorum ad modicum grauare; sed hoc quod minus est Elphegus noluit facere.  Multo igitur minus Christum negaret, si uesana manus eum ad hoc mortem intentando constringeret. Unde datur intelligi, miram pectus eius iustitiam possedisse, quando uitam suam maluit dare, quam, spreta caritate, proximos suos scandalizare. Quamobrem longe fuit ab eo illud ue quod Dominus minatur ei per quem scandalum uenit. Nec immerito, ut reor, inter martyres computatur, qui pro tanta iustitia mortem sponte sustinuisse ueraciter predicatur. Nam et beatus Ioannes Baptista, qui precipuus martyr et ueneratur et creditur a tota Dei Ecclesia, non quia Christum negaret, sed quia ueritatem tacere noluit, occisus est. Et quid distat inter mori pro iustitia, et mori pro ueritate? Amplius, cum,  testante sacro Eloquio, ut uestra paternitas optime nouit, Christus et ueritas, et iustitia sit, qui pro iustitia et pro ueritate moritur, pro Christo moritur; qui autem pro Christo moritur, Ecclesia teste, martyr habetur. Beatus uero Elphegus eque pro iustitia, ut beatus Ioannes passus est pro ueritate. Cur ergo magis de unius quam de alterius uero sanctoque martyrio quisquam ambigat, cum par causa in mortis perpessione utrumque detineat?«

5. »Hec me quidem, reuerende Pater, in quantum perspicere possum, rata esse ipsa ratio docet; attamen uestre prudentie est, et me, si aliter sentit ab hoc corrigendo reuocare, et quid potissimum in tanta re sentiendum sit, Ecclesie Dei docendo  monstrare.« Ad quod Lanfrancus: »Frater, inquit, subtilem perspicaciam et perspicacem subtilitatem ingenii tui uehementer approbo et ueneror, firmaque ratione tua edoctus, beatum  Elphegum, ut uere magnum et gloriosum martyrem Christi, deinceps me colere et uenerari ex corde, gratia Dei iuuante, confido.« Quod ipse postmodum deuote exsecutus est, quin et Historiam uite ac passionis eius diligenti studio fieri precepit. Quam quidem Historiam non solum plano dictamine ad legendum, uerum etiam musico modulamine,« etc., ut supra num. 2. Hec Eadmerus in uita sancti Anselmi.

6. Porro in eadem Danorum persecutione, Cantuaria a barbaris occupata, multos martyrio affectos fuisse non obscure tradunt Anglicani scriptores, ex quibus Leotronam abbatissam monasterii Sancte Mildrithe, cum multis monachis et sanctimonialibus commemorat Martyrologium Benedictinum die 30 Iulii.  Legendus ea de re Rogerius de Houeden ad annum 1011, ubi de hac clade multa habet. Sed iam Elphegi uita proferenda est.



INCIPIT PROLOGUS OSBERNI MONACHI.


 Omnibus in fide Christi manentibus indignus sancte Cantuariensis Ecclesie metropolitane filius OSBERNUS, gratia uobis et pas a Deo Patre nostro, et Domino Iesu Christo, et amborum Spiritu sancto.

Si celestis sententia grauem in illum sanxit uindictam qui acceptam pecuniam sudario reponere, quam mense nummulariorum maluit apponere, nequaquam mihi succensendum esse existimo, si huius sententie periculum deuitans, ea que de glorioso Christi martyre Elphego ipse agnoui, aliis quoque agnoscenda proponam. Erit autem diuine prouidentie et me ueraciter dicentem, et illos salubriter audientes, ita retributionis sue beneficio donare, ut  neque me laboriose aliquantulum narrationis, neque illos usurarie peniteat operationis. Illud quoque non mediocriter ad dicendum me inuitat, quod eos plerumque torporis accusamus, qui res quas suis quidem temporibus ad honorem Altissimi factas nouerunt, dictitandi officio ad sequentes transmittere noluerunt. Quorum nos desidiam aut certe uituperare non debemus, aut ipsa ea que memoratu digna scire potuimus efferre; ne qua in re precedentes  improbamus, in ea a subsequentibus multo maxime improbandi uideamur. Sane ueritatem rerum ita polliceor, ut nulla me, sublato, si quis infuerit, splendore uerborum, dicturum profitear, que non aut ab his qui uiderunt, aut a uidentibus audierunt acceperim, et eis fide simul et auctoritate plurimum prestantibus. Quorum quidem uocabula idcirco sponte refugio, quoniam dicendi primitias barbaricis appellationibus decolorare nolo. Aliqua tamen de his rebus non incommode scripta inueni, quorum sententias exinde assumptas presenti scripture congruo ordine inserendas iudicaui. Illius itaque freti auxilio, cuius gratuita bonitate sumus quidquid bene sumus, cuius largiflua miseratione sapimus  quidquid bene sapimus, tangamus psalterium, tangamus et cytharam, ut in altero sempiternam martyris gloriam exsultando predicemus, in altero corporales eius passiones imitando ueneremur; ac quemadmodum, precipiente inuictissimo totius Latinitatis magistro Lanfranco archiepiscopo, musica uirum modulatione dudum extulimus, sic, cogentibus his quas diximus rationum causis, oratoria eumdem narratione extollamus.



INCIPIT uITA.


 1. Elphegus monasticam uitam amplectitur. Monasterium Bathonie construit.---Principium nascendi a splendidissimis natalibus trahens Elphegus, magna prudentia et summa humilitate uitam instituit. Cuius animi ingenui atque uite innocentiam parentes admirati, litterarum eum scientia et Christiane religionis sapientia imbuendum tradiderunt.  Qui totum philosophie studium conuertit ad diligendum Deum, illum nosse, illi parere, illius iugo mancipare se semper desiderans. Tactus itaque Maiestatis spiritu, paterne hereditatis negligens, maternum dolorem cum ab ea unice diligeretur obliuiscens, mundum deseruit, et in monasterio nomine Derhirst  religionis habitum suscepit: ubi priuata  desideria propriasque uoluntates cepit abigere, cunctorum famulatui subiacere, omnium se quasi quoddam instrumentum exhibere, Deum infatigabiliter diligere, ieiuniis et uigiliis uacare. Et quidem quibuscunque potuit studuit prodesse: quibus autem prodesse non potuit, saltem non obesse conatus est. Transactis autem in monastica religione aliquot annis, cum uideret tempus adolescentie preterire, arctioris uite semitam arripere, singulareque cum antiquo hoste certamen inire contendit. Egressus itaque de monasterio, peruenit ad locum Bathonia  uocatum  , ubi aqua calida de terra emergens, balnearum usum pro uoluntate prestat. Ibi habitaculum construens, se inclusit, et rigore incredibili corpus suum ieiuniis et abstinentia afflixit.  Confluebant ad eum in breui nobiles quique, suarum uulnera animarum detegentes, et consilium salutis ab eo perquirentes. Unde factum est ut non parua monachorum turba intra tempus exiguum ibidem congregata sit.

2. Suos ad perfectiora adhortatur.---Culpabat autem non modice uir sanctus illos qui secularem habitum mutarent, et uitam non mutarent. »Annon, inquit, mendacii tibi plenus uidetur, qui quod non est esse se ostentat, dum aliud simulat in ueste, aliud gestat in corde? Sanctius est enim uestem non mutare, quam sub ueste uitam negligere.« Cum autem amplissima mansione perfecta, sobrietatis legem discipulis indixisset, atque carnales appetitus refrenare docuisset, ipse in angusta domuncula se  inclusit; summas tamen causas et negotia ad eum fratres referebant. Plerique interea monachorum fidei et professionis immemores, laxatis obedientie frenis, mediis noctibus furtiuos cibos edere, ebrietati operam dare, lasciuire, et prorsus que inhonesta sunt, quantum latens audacia sinebat, operari ceperunt. In cuius sceleris capitalem ira Dei deseuit pariter et occidit. Nocte uero quadam, Elphego more solito sacras excubias faciente, uoces et strepitus intra monasterium audiuit. Egressus autem foras, fratrem quemdam misere afflictum et iacentem uidit, super quem horrendi aspectus et sordidissimi amictus homines stabant, qui taureis eum atque ignitis serpentibus flagellabant. Eiulante autem illo,  et pre doloris augustia diros ululatus emittente, tortores illi talia improperando dixerunt: Nec tu obedisti Deo, nec nos tibi. Et hec dicentes, animam de corpore excusserunt. Quod uidens sanctus, totus in lacrymas resolutus, rediit ad cellam suam. uidentes autem fratres que gesta sunt, errorem suum fatentes,  et penitentiam agentes, uitam in melius commutarunt.

3. Fit episcopus Wintoniensis.---Mortuo autem Wintoniensi episcopo Ethelwoldo, facta est non modica contentio pro pontificis electione inter monachos et clericos. Siquidem clerici eiusdem Ecclesie sceleratissimam uitam agentes, contra canonum statuta per omnia uiuentes, cum a prefato antistite sepius correpti prauos mores corrigere nollent, imo que praue gesserant pertinaci spiritu defendere uellent, regali sanctione decretum fuit eos expelli, et alios, qui digniores essent, eorum uice fungi debere. Itaque clericis in exterminium datis, timentes Dominum monachi admittuntur. Ex quo factum est ut in electione episcopi clerici clericum, monachi monachum, utrique sue uoluntatis fautorem uellent,  Quod uidens sanctus Dunstanus, ad orationis refugium se contulit, Deum, cui futurorum scientia patet, suppliciter rogans, quatenus dignaretur ostendere quis regende ecclesie idoneus foret. Cumque preces deuote multiplicaret, apparuit ei beatus Andreas apostolus, tali oraculo usus: »Quid, inquit, carissime, contristaris? quid tam lugubres questus lacrymando depromis? Surge, et Elphego abbati manum impone, et episcopum desolate Ecclesie constitue. Nec te aliquorum potentia prohibeat, quoniam non ab homine, sed a Deo, hec de illo sententia processit. Ne autem de me te sollicitum reddam, ego sum Andreas, Filii Dei apostolus; tueque salutis diligentissimum custodem me esse  noueris.« Sicque releuatus Dunstanus, Elphegum, ut iussus fuerat, episcopum consecrauit, et ad sedem suam cum honore remisit.

4. uirtutes in episcopatu. Ecclesie thesauros pauperibus distribuit.---Elphegus autem ita se omnium moribus conformauit, ut et omnibus charus esset, et nemo, quod rarum est inter homines, eius glorie inuideret. Summe in omnes exstitit misericordie; in seipsum uero impius uidebatur et crudelis  . In hyemali enim frigore et glacie, cum somnus nocte omnes occuparet, ipse clam nudis pedibus, sola tunica indutus, de strato surgere, foras exire, et usque ad auroram orationibus uacare consueuit. Cum autem pransurus ad mensam intraret, tam uacuus fere a mensa surrexit, quam accessit. Unde corpus illius  tanta attenuatum est macie, ut cum manus cum sacramento tensas in altum porrigeret, per medias palmarum iuncturas claritas eris perspici posset. Omni generi hominum suum sciuit contemperare sermonem et animum. Nullum parochianorum suorum publice mendicare permisit, nec alterius loci  pauperem uacuum abire siuit, immane horrendumque nefas reputans, si quod natura commune constituit, hoc uelit homo ceu proprium usurpare. Quapropter nec Dominici corporis membrum esse, qui pauperum indigentiis nollet subuenire, uigilanter disputabat. Nam si patiente uno corporis membro compatiuntur cetera, manifestum est eiusdem corporis membrum non esse quod patiente alio compassionis affectum nescit habere. Ubi uero illa defecerunt que ex iure Ecclesie ministerio pauperum competere potuissent, thesauros ecclesie, quos ipse multiplices parauerat, iubet distribui: docens ex hoc ornatissima queque ecclesias possidere, ut tempore felicitatis sint honestati, tempore uero necessitatis sint utilitati  .

 Cantuarie transfertur.---Cum autem beatus Dunstanus obitum sibi imminere conspiceret, et Ecclesiam Dei per malorum successionem turbari metueret, sollicitis obsecrationibus aures diuine misericordie pulsat, quatenus Elphegum successorem habere possit. Cui statim exaudito, quod postulat, promittitur: quamuis non statim quod promissum fuerat, adimpletur. Quod ea re dilatum fuisse arbitror, ut et omnibus manifestum fieret, quantum Deus Dunstanum diligeret, cui quod uiuenti tam benigne promiserat, hoc defuncto longe post tam ueraciter exhibebat: et Elphegum illa tempora inuenirent que eum ad martyrii gloriam prouehere possent  . Anno autem Domini millesimo et sexto, ab aduentu Anglorum in Britanniam quingentesimo  septuagesimo octauo, Elphegus, anno etatis sue quinquagesimo secundo, archiepiscopus Cantuariensis effectus est. Cumque iter uersus Romam pro pallio habendo arriperet, et quoddam oppidum hospitandi gratia intraret, oppidani hominem incognitum uidentes, et auaritie sue consulentes, in domum irrumpunt, res eius diripiunt, eumque omni supellectili priuatum uerbis et uerberibus exire compellunt. At ille iniurias suas leniter ferens, suorum uero mediocriter dolens, uia qua uenit regreditur. Necdum ab oppido longe recesserat, et ecce horrende uoces menia corripiunt, que ciuibus et edificiis celerem minantur ruinam. Nec mora uorax flamma oppidum consumere cepit: cumque ignis  uehementer excresceret, nec euadendi spes aliqua fuisset, uirum sanctum adeunt, fatentur delictum, et ueniam petunt. Mox sanctus, illis compatiens, preces ad Deum fudit, et ignis molestia protinus exstincta cessauit. Restitutis ergo episcopo rebus suis  acceptoque a papa pallio, domum prospere regreditur. Pudicitie uirtus tantum dominabatur in  eo, ut nemo illo audiente uel obscenum aliquod uerbum proferre, uel turpe factum referre auderet. Erat uero etiam pauperum consolator, oppressorum releuator, unicum afflictis refugium.

6. Dani Angliam deuastant.---Per idem tempus Swanus et Turkillus Danorum principes nonnullam terre Anglorum maculam, exigentibus eorum peccatis, intulerunt. Swano tamen terribiliter diuinitus occiso, Turkillus maligne hereditatis principatum sortitus, multas Anglie prouincias cede et incendio uastabat. Rex namque Ethelredus imbellis, quia imbecillis, monachum potius quam militem actione preseferebat: homines uero regionis diuitiis corrupti, uoluptatibus obligati, nec quidquam, preter corporis et singulare et priuatum commodum, honestum putabant.  Itaque quisque dum sibi et rebus suis timet, omnes temperant a bello, nemo pro causa omnium certamen experiri tentabat: cum ea de causa certandum esset, ut quod quisque suum esse uellet, pro eo quam splendide pugnaret. In tanto igitur rerum discrimine Elphegus hostes adire solebat, et uerbum uite eis predicabat, captiuos dato pretio redimebat, et quos fames opprimebat, studiose alebat. Unde quantum a fideli populo colebatur et uenerabatur, tantum ab infideli contemnebatur, et irridebatur, sed fidelis ille, mallens cum Domino Beelzebub quam cum Phariseo Rabbi uocari, non destitit operi incepto operam dare, fideles in fide confortare, infideles ad fidem uocare.

7. Quibus se iungit Edricus regni prefectus.---Quemdam  autem Edricum rex totius regni prefectum statuerat, hominem humili quidem genere, sed cui lingua diuitias ac nobilitatem comparauerat, callentem ingenio, suauem eloquio, et qui mortales omnes tum inuidia atque perfidia, tum superbia atque crudelitate superauerat. Huius igitur fratrem, primo nobilitati Cantuariorum in presentia regis gratuito maledicentem, deinde ea que unicuique ex hereditate prouenissent, uiolenta dominatione inuadentem, eadem nobilitas interfecit, edesque eius succendit. Cuius frater a rege ultionem postulat; denegat rex postulata, iure fratrem eius peremptum pronuntiat. Prefectus itaque palatium ingreditur, iunctis secum decem millibus uirorum, fratrem occisum ulcisci  conatur. Sed cum parum proficeret, Danorum auxilia petit, non ad Cantuaritas solos debellandos, sed ad totius Britannie fines inuadendos, regnumque post uictoriam equa sorte diuidendum. Sicque fedus ineunt, dextras dant et accipiunt, sacramenta exigunt et porrigunt, Cantuariam uastare primo deliberant. Quod audiens Elphegus episcopus, conuocato  populo ait: »Forti animo estote, Deum pre oculis habete; preter eum qui corpus et animam potest perdere in gehennam, nichil formidate, humilitatem et patientiam seruate. Christus enim, cum Deus esset, et omnia illi Pater in manus dedisset, de inimicis ulcisci se noluit, sed gladium Malchi sanguine cruentum in uaginam recondi iussit  .«

8. Cantuariam expugnant. Miserabilis Cantuarie status.---Obsessa tandem a Danis ciuitate per uiginti dies, et quidquid ad usum uite ciues parauerant exhausto, mittitur a pontifice qui Danis suggerat ut ab incepto desistant, populoque innocenti parcant, caueantque ne diuine correptionis flagello, pro filiorum castigatione ad tempus concesso, nimis insolenter abutantur. Sed Dani mandata pretermittentes,  turres exstruere, arietibus murum ferire, igneas faces iacere constanter ceperunt. Et ecce uorax flamma per domos succenditur, ac, seuiente austro, se dilatando dispergitur. Tunc miseranda inter ciues facta est deliberatio, utrumnam, desertis murorum propugnaculis, ad proprias domos conuolarent, an, iis neglectis, munitioni urbis incumberent. uicit communem utilitatem priuata affectio, filiorum dulcis recordatio, erga tuendam familiam innata commiseratio. Currunt itaque et rapiunt de mediis flammis coniuges et charos liberos, hostili gladio statim feriendos. Et ecce, effracta urbe, exercitus ingreditur, terribilis sonitus ex clamore uocum et clangore tubarum attollitur, adeo ut omnia ciuitatis fundamenta concuti uiderentur. Alii namque ferro  iugulati, alii flammis consumpti, plures a muro precipites dati, nonnulli per uerenda suspensi deficiunt. Matrone dum thesauros quos non habebant coguntur prodere, capillis per omnes ciuitatis plateas distracte, ad ultimum flammis iniecte sunt. Paruuli, a matrum uberibus auulsi, lanceis confodiuntur, aut super eos ducto plaustro, minutatim conteruntur. Sanctus autem Elphegus non ferens tantam suorum depopulationem, cum turba monachorum in ecclesia circumseptus esset, repente de manibus tenentium elapsus de ecclesia euasit, currensque ad locum cadaueribus plenum, inter cuneos hostium se ingerens, exclamauit; et, »Parcite, inquit, parcite, et si uiros uos  esse cognoscitis, innocentem etatem persequi cessate. Non est ista uictoria, qua lactentium perimitur innocentia: nec laudi ascribitur, quidquid in simplices et mites bellando admittitur. En me, qui uestre impietatis crimina libero semper ore castigaui; en qui captiuos et a uobis multatos paui, uestiui, redemi; in me uestra potius ira deseuiat.«

9. S. Elphegus captiuus in carcerem truditur. Eius in persecutores caritas.---Mox itaque capitur, et intercepto manibus gutture, uox loquentis prepeditur,  uinculis palme innectuntur, gene unguibus dissecantur, pugnis et calcibus latera tunduntur. Ecclesiam quoque igni comburunt  , gregem Domini in ore gladii consumunt, et episcopum septem mensibus in arcto carcere custodiunt. Interea cepit ira Dei in homicidam populum adeo deseuire, ut paruo temporis interuallo duobus eorum millibus per diros uiscerum cruciatus prostratis, cetera quoque multitudo similiter percussa simile exitium exspectaret. Commoniti sunt autem a fideli populo ut de peccatis peniteant, et pontifici satisfaciant. Sed illi differunt, arbitrantes hoc malum a fortuna eis accidisse. Preualuit interim clades super omnem carnem que pontifici mortem inferre nitebatur, et nunc denis, nunc uicenis terribili uiscerum dolore  capitisque absumptis, magnam formidinem uiuentibus incussit. Citato igitur consilio, mox ad episcopum currunt, et de perpetrato facinore cum lacrymis ueniam petunt; et de carcere eum extrahentes, ab publicos populi conspectus cum honore deducunt. Et ait illis episcopus: »Etsi uestra insatiabilis crudelitas ueniam non promeretur, tamen quid nos facere deceat exemplo Domini edocemur, qui cum suorum dignatus fuisset lauare pedes discipulorum, non illum exclusit a quo se tradendum esse presciuit, imo ipsum sanctissimo pane cibauit; Phariseorum ministros potentie sue uerbo elisit, confestim eosdem erigendo sanauit: et, quod magne bonitatis insigne est, quos quotidie mandatis celestibus pertinaci animo cernit resistere, eos in celo sedens adhuc patitur uiuere,  imo humanis rebus plus quam ceteros prestare. Quapropter quoniam exemplorum illius deuotus cupio imitator existere, oblitus incendia ciuitatis, innocentium cedes, oblitus, inquam, que in me acta est preterite impietatis; sicut ipse Patrem pro suis crucifixoribus, ita ego pro meis tortoribus ipsum interpellabo. Afferte ergo panem statim uobis reddendum salutarem, quatenus ex hoc refecti, et cupite salutis beneficium adepti, aut gratias Saluatori reddatis, aut sceleratiores blasphemi remaneatis.« Et dato omnibus pane a se benedicto, omnes de exitiali liberauit clade.

10. Quam in eum ingrati. A diabolo illuditur.---Cumque sanitati redditi essent, principes quatuor  episcopo mittunt: et primo quidem pro impenso beneficio gratias agunt: deinde si uita et libertate uelit potiri, tria millia marcarum ut persoluat exigunt. Quod cum ille facere renueret, eum ligauerunt et inauditis tormentorum questionibus die Dominice resurrectionis affligentes, in carcerem retruserunt. Cumque in omnibus his laudes Deo ageret, ecce apparuit ei spiritus malignus in specie angeli, mentiturque de supernis sedibus se destinatum, quatenus illum ad communem gentis salutem de squalore  carceris educat. Nec uereatur ignaui militis uocabulo notari, cum neque Petro humilior, neque Paulo esset robustior: quorum alterum sporta contexit, alterum uero carcerali stridore grauatum angelus absoluit. Christus quoque, ut lapidantium manus effugeret, de templo exiuit, ac fugiendi licentiam euangelico precepto suis mandauit. His ille sermonibus ueluti unguentis delibutus, carcerem egreditur illum sequens. Pluribus autem aquarum alluuionibus per obscuras noctis umbras transuadatis, repente malignus disparuit. Tunc sanctus, pestiferi ductoris machinas intelligens, ex imo pectoris dolorem attraxit, mediis se paludibus iniectans, cum maximo fletu Saluatorem implorat, dicens: »O uite dator, o stirpis Ade unice miserator, cur senem me tua gratia  destituit, quem in florida etate nunquam destituere consueuit? Tandiu misericorditer seruatum, in extremo pateris perire abiectum! Quoties te in huius uite naufragio saluatorem inueni? Experiar nunc, queso, consolatorem in hac demonis illusione, adiutor in opportunitatibus, in tribulatione. Carcer a tergo, a fronte flumen, in gyrum tenebre auctor earum iuxta, Elphegus omnibus erumnis inclusus. Tibi soli derelictus est pauper, pupillo tu eris adiutor.«

11. Reducitur ab angelo.---His et huiusmodi diuinas aures appellare non cessat; et ecce apparuit ei iuuenis aureo splendore amictus, diuini signaculi uexilla preferens, et dixit: »Quo te tui distrahunt pedes?  quo impetus fuge? quo ductoris inuidia? Siccine itur ad coronam fugiendo certaminis luctam? Aut quomodo potest brauio palme fulgere, qui currendi metas in studio noluit apprehendere?« Cui cum retulisset sacerdos non se fugere, sed diuini  nuntii imperio paruisse: »Non hoc, ait ille, Diuinitatis imperium fuit, sed diabolice malignitatis commentum; nec tam te ille de carcere educere, quam extra carcerem uoluit seducere. Urget namque illum preterite uite tue pia operatio, et in tantis tribulationibus presens tibi semper sancti Spiritus consolatio: cuius presentia omnibus constantiam donat, constantia uictoriam, uictoria gloriam. Redi ergo ad locum amisse corone, celitus tibi deputatum, sciturus quod te die crastino Pater honorificabit in  celo, honore illo maximo, ut in eternum sis cum eius Filio.«

12. Tortus in carcere uisitatur a S. Dunstano.---Elphegus igitur ad locum certaminis ab angelo reuocatus, letus exspectabat horam qua a Deo coronam perciperet. Sed cum prope fuisset ut carcerem iam intraret, comprehensus a carnificum turba, plagis afficitur maximis: insuper cerebro capitis uiolato, semiuiuus in ergastulo recluditur; ubi accenso foco, et quidquid fetidissimum fumum uel generaret, uel generatum foueret, per singulas diei  horas iniecto, carceris ianuas claudunt. Transacta igitur magna noctis parte, cepit domus celestis gratie participium suscipere, eterne uite odoramenta spirare, hymnos mellifluis sanctorum uocibus sonare. Quos beatus Elphegus intuitus, cum magna cordis letitia Dunstanum quondam archiepiscopum, uultu et ueste gloriosum, conspicit assistentem, protensisque ad illum manibus ita dicentem: »Ad te, eterni Regis inuictissime miles, ad te nostro honorandum obsequio uenimus, missi ab illo qui tibi et uictoriam prestitit de inimico, et sempiternam coronam preparauit in celo. En, quorum collegio post mortem carnis in perpetuum frueris, ciues Ierusalem celestis ac domestici Dei, si ea que desunt passionum Christi amore in carne tua  patienter suppleueris. uidimus namque multiplices urbis labores, ecclesiarum incendia, filiorum neces, tua cum uinculis opprobria, et post impensa beneficia, duplicata tormenta. Quod ergo reliquum est Deitatis potentia uallatus libens excipe, sciens non esse condignas passiones huius temporis ad superuenturam gloriam, que reuelabitur in te. Unus namque dies ad supplicium, sed iugis ac sempiternus erit ad premium.«

13. Iterum tortus securi percutitur.---Inter hec laxantur uincula, et integre omnes corporis sanantur plage: Elphegus psallens cum psallentibus, exsultans cum exsultantibus incedit. Mane autem facto, cum armatorum manu non parua de carcere educitur,  et super iumentum positus, ad iudicium pertrahitur. Dixerunt autem ei: »Solue aurum, aut mundo hodie eris spectaculum.« Et ille »Aurum uobis diuine sapientie propono, ut, relicta uanitate quam diligitis, ad unum uiuum et uerum Deum studium conuertatis. Quod si consilium Dei, per me uobis annuntiatum, obstinata mente spreueritis, peiori profecto quam Sodoma morte peribitis, nec in hac terra in perpetuum radices agetis.« Tunc diaboli satellites in illum prosiliunt, auersis securibus deiiciunt, lapidibus eum obruentes. Qui genua flectens, hanc orationem fudit Deo, dicens: »Altissime Dei Patris unigenite [Bol. altissimi Patris unigenite] Iesu Christe, qui per uterum intacte uirginis uenisti in hunc mundum peccatores saluos  facere, et me in pace suscipe, et istis miserere.« Et prolapsus in terram, iterumque resurgens, denuo sic ait: »Pastor bone, pastor singularis, filios Ecclesie, quos tibi moriens commendo, tuere.« Accurrens autem quidam  , quem et ipse de sacro fonte susceperat, securim capiti eius infixit. Qui statim in eterna pace requiescens, uictorem spiritum cum triumpho, tertio decimo Kalendas Maii, dirigit ad celum. Principes autem Danorum, cupientes et suum facinus et Elphegi gloriam obscurare, corpus illius flumini immergi statuunt, rati sceleris  enormitatem eo facilius contegi posse, quo magis ab hominibus eius memoria tolleretur. Sed quod Dani ad contumeliam, Christus Elphego parauit ad gloriam. Protinus namque omnis populi multitudo, que illo docente errorem abiecerat, armata procedit, malens cum defuncto pariter occumbere, quam illud corpus, cuius ministerio sanctificationis susceperat mysterium, aquarum uoragini tradere absorbendum. Itaque corpus a diuerso populo seruatum, nec mergebatur, nec sepeliebatur. uespere autem utriusque partis senatores conueniunt, ut tante contentionis litem suis rationibus determinent. Factum est autem omnium assensu, ut in commune omnes sanctum deposcant, quatenus si quid ualeat apud Deum suum, in hoc ambiguo potentie sue uirtutem  ostendat. Ecce, inquiunt Dani, ramus de fraxino precisus, succo et cortice omnino nudatus: si hunc huius sanguine intinctum matutina lux uirentem inuenerit, iustum nos et sanctum occidisse constabit, et quo illum honore sepeliatis, penes uos erit. Sin autem in pristina lignum ariditate permanserit, errasse uos in eius amore dicemus, nostrique erit arbitrii quid de cadauere facere uelimus.

14. Miraculis claret. Corpus eius Londonium transfertur.---Cumque omnibus conditio grata et accepta fuisset, ut omnibus liquido constare posset, quod post mortem Elphegus uiueret, aridum lignum sub unius noctis tempore cepit frondere, et quod sero Dani telluri fixerunt, mane surgentes florere uiderunt. Nihil ergo contradictionis ulterius habentes  Dani, certatim in amplexus defuncti ruere, crebra oscula figere, ceruices supponere, lacrymas et eiulatus emittere ceperunt. Sublatum ergo corpus humeris inimicorum, ad arborem eius triumpho insignem defertur, comitantibus innumeris signorum prodigiis, potenti uirtute Dei celitus ostensis. Mox enim salus languidis innouatur, ceci illuminantur, surdi audiunt, muti loquuntur, claudis gressus restituitur. Ibi etiam orationis domo super illum fabricata, plerique Danorum magnates, in eadem regenerati, ad fidem Christi conuertuntur. Cum autem hec omnia Londonienses per ordinem audiuissent, multa mediante pecunia, corpus usque Londonias transferentes, honorifice sepelierunt, Anno autem Domini 1012, aduesperascente Sabbato paschalis  hebdomade, sanctus Elphegus cum martyrii corona decimo tertio Kalendas Maii, anno episcopatus sui septimo, et etatis sue quinquagesimo nono, migrauit ad Dominum. In eius autem mortis auctores in tantum ira Dei deseuiit, ut quidam dux propria se  manu interimeret, alius gutturi suo stylum  infigeret, presbyter pertinaciter crucem abscondens martyris, gladio occideretur: alius eiusdem ordinis, sandalia episcopi temere portans, a demone coram omni populo uexaretur. Et factum est ut tam uehemens cunctos Danorum principes formido inuaserit, ut uix eos terra teneret, sed maritimis se tempestatibus dantes, existimarent in pelago martyris iram effugere posse, quos ab eius ira tellus tueri non posset. Sed mox ut in altum perducti fuere, centum sexaginta naues, aduersis uentorum flatibus acte, in profundum maris demerse sunt; porro sexaginta quinque ad ignotas appulse regiones, quasi qui insidiarum gratia uenissent, ab incolis miserabiliter interfecti sunt. Remansit tamen in Anglia pessimus Turkillus, malorum princeps, pauco tempore predo  futurus, sed in eternum damnati spiritus preda mansurus.

15. Non paruo tempore euoluto, uenit princeps Danorum Canutus cum multo nauigio in Angliam, dissidensque ab illo propter quasdam res male ac perfidiose actas, quidquid residuum nefandi populi fuit, deleuit, ipsum ducem cum sex tantum nauibus in Daniam fugauit. Qui cum ad terram euasisset, suspectus Danorum principibus, ne intestina bella moliretur, statim per cuncta regionis loca agitatus, ad extremum ab ignobili uulgo occisus, feris et auibus proiectus est. Post hec uero princeps Danorum Canutus, cum uideret populum suum ab exercitu Anglorum sine intermissione cedi, et propter rerum difficultatem ad deditionem fere compelli, accersitis  omnibus, qui ad se confugerant sapientioribus Anglis, consuluit eos, quid cause esset, quod tot sibi aduersa accidissent. Qui omnes uno ore respondentes, dixerunt: »Prophetia est sancti martyris Elphegi: qui cum a patribus tuis fuisset circumuentus, predixit eis quod in regno Anglorum non perpetuo essent radices acturi, sed peiori quam Sodoma morte perituri. Nunc ergo, si uis illum tuis temporibus reddere placatum, promitte illi, si felix fuerit rerum successus, te reliquias illius ad sedem eius honorifice reportandas curaturum.« Quod cum firmiter promisisset, post modicum pacem obtinuit, post pacem regni dimidium, post dimidium totum. Cumque ab omni bellorum tumultu requies undique  data fuisset, recordatus est rex quid beato Elphego quondam promisisset, et, directa legatione, uocauit Egelnothum archiepiscopum, qui corpus martyris decem annis sepultum, incorruptum et inuiolatum reperientes, Cantuariam cum maximo honore deducunt, in sarcophago ueneranter collocantes.



INCIPIT EIUSDEM SANCTI TRANSLATIO Auctore eodem OSBERNO.



 1. Prefatio auctoris.---Quia uenerandam beati martyris Elphegi passionem litteralibus quondam monumentis applicauimus, placuit etiam uoluntati illorum gratiam prestare, qui quemadmodum sacratissimum corpus eius de Londonia Cantuariam translatum sit, ardentissima cupiunt deuotione agnoscere. Et quidem quod translatum sit in fine passionis illius breuiter attigimus, sed modum translationis minime exposuimus. Eum ergo nunc exponemus.

2. Anno igitur ab Incarnatione Domini nostri iehsu Christi millesimo duodecimo, indictione decima, aduesperascente Sabbato paschalis hebdomade, et inchoante Dominica die Octauarum Pasche, tertiodecimo Kalendas Maii, gloriosissimus urbis Cantuarie pontifex Elphegus gloriosissima pro  ouibus simul et cum ouibus sibi a Deo creditis, passione occumbens, immarcescibilem eterne glorie coronam suscepit, anno patriarchatus sui septimo, natiuitatis autem quinquagesimo nono. Cuius uenerabile corpus, siue gratia seu pretio a fideli populo receptum, de loco martyrii eius ad urbem Londoniam delatum, et in ecclesia beati Pauli apostoli cum innumeris coruscantis gratie prodigiis est humatum. Mox denique salus languidis innouatur, cecis lumen clare perfunditur, audiendi munus surdis tribuitur, recto gressu claudi incedunt, omnibusque fideliter petentibus diuina promptissime beneficia proueniunt. Sed illos qui mortis ipsius auctores exstiterant, non sine terribili uindicta uindex Dei ira transire sinebat.

 3. S. Elphegi mortis auctores puniuntur.---Ut enim pauca de pluribus prolixa breuiter attingam, propono ducem Haconem proprio se mucrone transuerberantem, uatem matheseos disciplinis intentum gutturi suo stylum infigentem, presbyterum collariam martyris crucem pertinaciter abscondentem, eiusdem martyris manibus occisum, aliumque eiusdem ordinis uirum, sandalia illius temere portantem, a demone inuasum; et quousque de pedibus suis traherentur, coram omni Londone ciuitatis populo durissime uexatum. Ex quibus rebus tam uehemens cunctos Danorum principes formido inuasit, ut uix eos terra teneret, sed marinis se tempestatibus dantes existimabant in pelago martyris iram  effugere posse, quos ab eius ira tellus tueri non  posset. Sed mox ut in altum spumantibus remis eductum fuisset, centum sexaginta naues aduersis uentorum flatibus acte in profundo maris submerse sunt; quadraginta uero, itemque uiginti quinque ad exteras regiones atque ignotas appulse, et quasi que insidiarum gratia uenissent, ab eisdem miserabiliter interempte. Remansit tamen in Anglia male audax princeps malorum Turkillus, pauco tempore predo futurus, sed in eternum damnati spiritus preda mansurus. Nam paruo tempore euoluto uenit princeps Danorum Cnut cum multo nauigio in terram Anglorum, dissidensque  ab illo propter quasdam res male ac perfide actas, quidquid residuum infandi populi esse poterat, sicut tabule stylo deleri solent, deleuit; ipsumque ducem  sex tantum nauibus munitum in Danamarcam fugauit. Qui cum ad terram euasisset, suspectus Danorum principibus, ne intestina bella moliretur, statim per cuncta illius regionis loca agitatus, ad ultimum ab ignobili uulgo occisus, ferisque et auibus est miserabiliter proiectus. Sic ergo de terra et mari sublati sunt, qui uirum sanctum et cum honore nominandum Elphegum archiepiscopum occiderunt.

4. Translationis occasio. Fit curante Cnuto rege---At princeps Danorum Cnut, cum uideret populum suum ab exercitu Anglorum sine intermissione dirissime cedi, et iam fere propter rerum difficultatem ad deditionem se compelli; accersitis omnibus qui ad se confugerant sapientioribus Anglis, consuluit  eos quid cause esset quod tot sibi aduersa contigissent. Qui omnes uno ore respondentes dixerunt: Prophetia est uenerandi martyris Elphegi, qui cum a patribus tuis crudeli interrogatione circumuentus fuisset, predixit eis quod in regno Anglorum perpetuo non essent radicaturi, sed peiori quam Sodoma morte perituri. Nunc ergo si uis illum tuis temporibus placabilem facere, huius te pollicitationis federe apud illum constringe, ut cum felix rerum fuerit successio, uenerabiles corporis illius reliquias de loco in quo condite sunt tollas, atque ad sedem patriarchatus sui seruato more antiquorum transferre studeas. Assensit itaque princeps senatorum consilio, consilium sequitur diuine propitiationis declaratio. Non post multos etenim dies  Cnut pacem obtinuit; post pacem, regni dimidium;  post dimidium, totum. Cumque ab omni bellorum tumultu requies undique data fuisset, recordatus quid beato Elphego quondam promisisset, directa legatione uocauit Agelnotum, qui tunc temporis summum in sancta Dorobernensi Ecclesia gerebat sacerdotium, uir sanctus et bonus, et regi propterea quod illum sacro chrismate linisset, ualde acceptus. Qui Sabbato uigiliarum Pentecostes Londoniam adueniens, mandauit regi in balneas forte descendenti se adesse, et quid uelit ipse statuere in ecclesia beati Pauli apostoli exspectare. Quo ille accepto, sine mora de lauacro surgit, chlamyde solummodo nudum corpus obtegit, simplices pedibus subtalares inducit, sicque ad presulem impigro gradu tendit, mandans omnibus familie sue militibus, quos lingua  Danorum Huscarles uocant, ut alii eorum per extremas ciuitatis portas seditiones concitent, alii pontem et ripas fluminis armati obsideant, ne exeuntes eos cum corpore sancti Londanus populus prepedire ualeat.

5. Ingressus ergo rex ecclesiam, amplexatur archiepiscopum osculans illum; statimque obseratis foribus, letabunda simul ac tremebunda uoce ait: »Ecce dies quam fecit Dominus, exsultemus et letemur in ea.« Ecce dies de qua locutus est Dominus, ut in ea transferatur thesaurus reliquiarum domni Elphegi de domo hospitii ad domum patriarchatus sui. Ad quod dictum tremefactus supra quam dici potest sacerdos. non enim  sciebat cuius rei gratia a rege uocatus fuisset, in magna animi angustia dixit: Non tibi imputet omnipotens Deus, domine mi rex, quod hoc facere uoluisti, et non indicasti mihi consilium animi tui quatenus instructior ac per omnia paratior aduenirem, ne in medio ciuitatis huius tam magne occumberem; aut si placuit rem tam difficilem incipere, cur saltem non adduxisti uiros, qui huius operis possent ministri existere, cum lapis ad monumenti ostium positus tanti ponderis existat, ut uix a multis boum paribus ualeat moueri, ne dum a duobus qui soli presentes adsunt debeat monachis reuolui? Inepta est ista consideratio. aliud tempus, et alie uires consideranda sunt. Cui rex, in Domino plurimum confortatus, ait: »In hoc,  Pater sancte, maxime apparebit quia nobiscum beatus ille uolet transire, si quod impossibile hominibus est, ipse sua uirtute fecerit esse possibile. Semper enim difficultas miraculum gignere consueuit. uestra igitur sanctitas Deo se in oratione prosternat, monachi ad aperiendum sepulcri ostium fidenter accedant; ego ualuarum ianuis ostiarius incumbam.«

6. Sepulcrum a duobus monachis aperitur. Corpus incorruptum inuenitur.---Itaque petita atque accepta benedictione pontificis, monachi, quorum alteri  Godricus eiusdem martyris quondam discipulus, ac post aliquot annos Cantuariensis Ecclesie decanus, a quo etiam hec omnia que narramus diligenter perquisita accepimus, alter uero Eluardus [al., Alfwardus] cognomento Longus, uocabatur, cui datum est magno quondam adhesisse Dunstano. Hi ergo accepta benedictione arripiunt ferreum, quod e regione stabat candelabrum, molientes effractionem superioris structure murali opere firmissime agglutinate; atque, ut illi asseruerunt qui testem assertionis sue Deum inuocauerunt, uix leuiter manus monachi admouerant, dum minores lapides, cementum et quidquid operis desuper eminebat, quasi arborum folia sub prima hyeme agitata, cadebant. Cumque uentum fuisset ad lapidem  patentis monumenti opertorium, flexis genibus solo procumbunt, suppositis humeris eumdem impellunt, moxque in alteram facili motu partem auellunt. Quod reuera supra quam credibile est admirabile fuit, cum, sicut prediximus, quem multa boum paria non traherent, eum bini tantummodo monachi leui impulsu lapidem reuoluerent. Accurrunt ita admiratione perterriti rex et archiepiscopus, lacrymantibus oculis introrsum aspiciunt, uident organum quondam Spiritus sancti  incorruptum iacere, nec quippiam putris in toto corpore lesionis inesse; et computantes seriem annorum, comperiunt illum annum esse decimum ex quo idem sanctus illic conditus fuerat. Exclamat itaque rex fortiter pre gaudio, talesque  permixtas lacrymis preces effundit. »Pater, inquit, sanctissime, super omne delectamentum suauissime, Pater, beatissime, super omnes mundi thesauros pretiosissime, huius peccatoris regis miserere, nec mihi obsistat uel propria indignitas, uel parentum meorum in te contra iustum et bonum expleta crudelitas. Ego te potentissimum eterni Regis fateor amicum, ac deinceps quoad uiuam meum constituo aduocatum. Salua me, salua omnes, tu eterna saluatione saluare, et nobiscum magnam filiis tuis facturus letitiam proficisci dignare.«

7. Transfertur. Regis erga martyrem deuotio. ---Accedens autem proprius summus Dei sacerdos, ut suis manibus uenerandum corpus tractaret atque leuaret, estuabat animo, nusquam tabulam  reperiens, cui suppositum ad nauim deferri ualeret. Cumque in magna desperatione dubius staret, animaduertit ligneam corpori tabulam substratam, ita ad mensuram corporis per longum et latum extensam, quasi ad hoc solum primi eam conditores supposuissent, ut inde aliquando sine aliqua difficultate idem sanctus intacto corpore leuari debuisset. Leti ergo ac preter spem hilares effecti, accipiunt linteum, quod ad obsequium pontheis minister Godricus secum detulerat, et in illo sacrosanctos artus cum subiacente ligno  pariter inuoluunt. Sed cum aliqua pars corporis adhuc discooperta remaneret, cucurrit prefatus monachus ad altare Sancti Pauli apostoli, rapiensque sindonem desuper iacentem, dimidiam pro sindone auri libram reposuit, rapidoque cursu ad obuoluendum quod residuum erat rediit. Tum leuato in humeris monachorum pretioso pretiosi corporis thesauro, descendunt angusto itinere per uiam que ducit ad flumen Tamisium, prosequentibus illos rege et archiepiscopo, utroque illorum tota animi uigilantia ad Deum intento. Iamque ad flumen appropinquare ceperunt, cum ecce regia nauis, aureis rostrata diaconibus, armigeris repleta militibus, uenienti martyri obuia offertur. Quam citius dictu rex insiliens, expansis brachiis martyrem  suscepit, deinde protensa dextera pontificem induxit. Mox remota altiore naui, sedebat rex gubernaculum tenens, nauim ad ripam fluminis contrariam dirigens. uideres ergo magnam Dei potentiam obsequio martyris fauere, dum hinc pontem et totas fluminis ripas loricatis stratas militibus conspiceres; illinc per extremas urbis portas simulatorias seditiones excitatas audires; attenderes regem nauem regentem, remigem nobilem remos trahentem, orantem archiepiscopum, et sanctos monachos obsequium prestantes.

8. Inde confestim apprehensa tellure primus de naui rex egreditur, acceptum corpus uehiculo imponit, post hec ualida cum manu militum premittit. Ipse uero cum archiepiscopo in ultimo pontis  margine sedebat, quo usque hi qui precesserant, ab urbe longius remoti exsisterent; timebat namque ciuium irruptiones. Deinde surgens, et liberalibus iocis archiepiscopo alludens: »Liberatus es, inquit; et meo munere de periculo mortis, de qua te liberari non posse arbitrabaris, iam securus ad sanctum proficiscere, atque ut nostris faueat temporibus humiliter deprecare. Ego uobiscum pariter irem, si magnis, ut nosti, regni negotiis occupatus non essem. Regina cum filio meo Hardacnut Cantiam incolit: illi ut uobis cum tota nobilitate occurrat mandabo.« Diuisus ergo a rege archiepiscopus, cum ingenti huscarlium turba precedentes subsequitur. Cumque iam ita prope fuisset ut  a precedentibus, oculosque semper post tergum deflectentibus puluis in celum elatus uideri potuisset, suspicati idem ipsi qui precedebant ciues de ciuitate egressos, mature cum paucis monachos ministros, et martyrem premittunt. Ipsi autem ad uicum Plunstede uenientes, obsident angusta loca, tribus turmis tria prelia instituentes, animum pro amore beati martyris mori paratum habentes. Sed, uiso cominus crucis uexillo, agnoscunt socios quos timebant aduersarios, et maius quam putauerunt gaudium inuenerunt.

9. Elphegus Cantuarie suscipitur. Locatur in ecclesia  S. Saluatoris.---Sic ergo gradientibus illis, et eadem nocte in uilla que dicitur Earhetha manentibus, occurrit infinita Cantie multitudo, equitibus permixti pedites, mulieres uiris, senibus adolescentes, singuli per turmas suas choros ducentes, citharas percutientes, et quasi arcam federis Domini in iubilo deducentes. Credas non aliter filios Isrel concinere, uel cum eos propheta Dei Moyses de medio Rubri maris siccis pedibus eduxisset, uel cum arcam Domini de domo Aminadab in ciuitatem suam rex Dauid transferret. At ciues Cantuarini, cum audissent quod pater uite et socius mortis eorum aduenisset, sicut Iacob propter Ioseph de graui somno quasi excitati, et pre gaudio lacrymas resoluti, obuiam prosiliunt letantes, quod  illum possent iterum uidere, cuius beneficia tam in uita, quam in morte parentes sui multiplicia sensere. Super omnes homines maiorem monachi Christi Ecclesie letitiam gerebant, dum solemni ritu templum ornarent, leuitica ac sacerdotalia uestimenta induerent: hi crebris motibus crepitantia tintinnabula deducerent, illi lucernas, Euangelia, gemmatas in manibus cruces gestarent, et canoris uocibus ultra longa ciuitatis pomeria obuii procederent. Inde cum ineffabili totius Cantuarine urbis tripudio susceptus, ad ecclesiam non Doctoris gentium sicut olim, sed Saluatoris omnium  , quam uiuens semper amore coluerat, uirtute corroborauerat, pro qua etiam, et quacum mortem sustinuerat, translatus, in eadem non quasi nouiter conclamatus, sed  quasi cum Deo in perpetuum uiuens honoratus, collocatus est.

10. Claret miraculis. Translationis festum.---Cumque tertius illucesceret dies, regina Emma cum omni que secum erat nobilitate aduenit, oblatisque muneribus in diuersis cararum rerum speciebus, benedixit Deo uiuenti, qui ad honorem et gloriam nominis sui in tanta magnificentia illum reduxit, quem ad eius blasphemiam cum tanto opprobrio inimicus abduxit. Atque ut aliquam filiis idem sanctissimus pater gratie sue micam ostenderet, post septem dies muto cuidam reddidit loquelam, aliumque post Paulum ferro uinctum, confracto ferro reddit solutum. Hec sunt gaudia festiuitatis hodierne, ista  solemnitas diei, que idcirco statuta est singulis annis in Ecclesia Cantie, sexto Idus Iunii celebrari, ut nulla ualeat obliuione deleri, quemadmodum beatus martyr Elphegus de alieno ad sua dignatus fuerit transferri. Et quamuis diem passionis illius cum omnibus in commune celebramus, diem tamen translationis ipsius soli pre omnibus celebrare debemus. In illo namque unam ac simplicem letandi causam habuimus; in isto autem duplicis letitie dona suscepimus. Ibi illum in celum sublatum predicamus; hic illum in celo coronatum, et in terra nobis a Deo donatum. Benedictus Dei Filius, qui  illum et in celo coronauit, et nobis in terra propitius donauit, qui cum Patre et Spiritu sancto uiuit  et regnat Deus per omnia secula seculorum. Amen.



EPITAPHIUM S. ELPHEGI.


Morum nobilitas claro generi copulata
   Nititur hunc sanctum nobilitare uirum.
Presul hic a puero diuinis actibus herens,
   Commutare sene ius puerile studet.
Ictum securis expertus, gaudia celi
   Intrat, cum iustis gaudet habere polum.
Laus immensa Deo, qui tot tantisque triumphis
   Conregnaturos ducit ad astra suos.




ANNO DOMINI MLXXXIu.
BEATUS BARTHOLOMAEUS ABBAS MAIORIS MONASTERII.





NOTITIA HISTORICA IN B. BARTHOLOMAEUM:


 1. Restaurata per sanctum Maiolum abbatem Cluniacensem regulari disciplina in percelebri Maiori Monasterio Turonensi, locus ille olim adeo celebris, qui per multos annos incultus plane iacuerat, breui ita pristinum splendorem recepit, ut nullo deinceps alio monasterio et sanctitatis fama et monachorum numero inferius censeretur. Quante uero celebritatis fuerit sub huius seculi undecimi finem, discere possumus ex Orderici uitalis initio libri quarti Historie ecclesiastice, ubi paucis his uerbis egregium Maioris Monasterii elogium absoluit. »Maius enim, inquit, Monasterium a sanctissimo Martino Turonorum archiepiscopo ceptum est, ibique bonorum hominum religio creuit inspirante Deo, et multiplicata est. Nostris temporibus, Albertus et  Bartholomeus, Bernardus et Hilgotus ac Guillelmus Nanticensis abbates huic monasterio prefuerunt, qui sanctitate et probitate multis profuerunt, et longe lateque famosi, uicinis et externis uiriliter micuerunt.«

2. Non uacat hic de innumeris propemodum locis sacris singillatim agere, que iis temporibus sub prioratuum nomine Maiori Monasterio subiecta fuerunt, in quibus monachi constituti sub eiusdem monasterii abbatum regimine et iurisdictione uersabantur. Certe nulla fere fuit non modo prouincia, sed ciuitas aut diecesis in tota Gallia, que ea tempestate Maioris Monasterii monachos apud se habere non ambierit. Monachos Maioris Monasterii »in sancto proposito« uiuentes laudat Isembertus episcopus  Pictauensis in charta pro eodem monasterio, data sub Alberto abbate. Sed obseruatione dignum est quod Ordericus uitalis libro tertio narrat de Radulfo quodam uiro nobili Geroii, ob egregia facta cognomento Herois, filio, qui tunc temporis in Maiori Monasterio monachus factus preclarum penitentie specimen exhibuit. »Radulfus, inquit, relictis mundi lenociniis ad Maius Monasterium confugit, ibique sub Alberto abbate monachus factus Deum suppliciter rogauit ut insanabilis lepre morbo in corpore fedaretur, quatenus a peccatorum sordibus in anima emundaretur. Quod pie deprecatus est obtinuit, et post conuersionis annos fere sex feliciter decessit.« Albertus uero defunctus est anno 1063, cuius memoria in Necrologiis Sancti Benigni  Diuionensis, et Sancti Germani a Pratis memoratur decimo tertio Kalendas Iunii. Et Bartholomeus substitutus est, qui pre ceteris huius loci abbatibus celebris exstitit.

3. Bartholomei uita in manuscripto codice Maioris Monasterii habebatur, ut didicimus ex aliquot nostrorum schedis: et quidem anonymus auctor, Maioris Monasterii alumnus, qui libellum de actibus episcoporum Turonensium et operibus abbatum Maioris Monasterii scripsit, affirmat Bartholomei »uitam miraculis et uirtutibus plenam in armario reperiri.« uerum, nescimus quo casu, codex ille paucis abhinc annis euanuit. Quam iacturam graui animo ferimus, quod ex hac uita seculi huius Benedictini historia plurimum illustrari potuisset; nec aliunde  supersint monumenta idonea ad res beati huius abbatis preclare gestas, quantum res poscunt, exponendas. Quare ne tanti uiri memoria in his sanctorum Actis desideretur, uisum est ea hic in unum colligere que de eo in uariis auctoribus et in uetustis aliquot chartis reperire licuit; quibus tandem subiiciemus historie Maioris Monasterii insigne fragmentum ex manuscripto codice monasterii uillariensis ordinis Cisterciensis in Brabantia, in quo multa, et quidem obseruatione dignissima, que sub Bartholomeo abbate eiusque successoribus in Maiori Monasterio contigere, fusius narrantur. Hoc opusculum describi rogatu nostro curauit R. P. Albertus de Chambley, prior uillariensis, qui illud ad nos anno 1672 transmisit.

 4. Fallitur actor anonymus Maioris Monasterii monachus supra laudatus, qui Bartholomeum abbatem ad sui monasterii regimen anno 1004 assumptum fuisse, eique annos uiginti, ad annum scilicet Christi 1024, prefuisse scripsit. Quem quidem errorem ex scriptorum uitio, omissis litterulis duabus LX, irrepsisse facile mihi in animum induxissem, nisi ille ipse auctor suum errorem alio simili prodidisset, asserens Bartholomeum, post restauratam a sancto Maiolo in Maiori Monasterio regularem disciplinam, quintum abbatem fuisse. Certum est autem ex uariis monumentis nouem abbates inter Maiolum et Bartholomeum intercessisse; et quidem Bartholomeum anno 1064 abbatie regimen suscepisse colligitur ex multis donationum chartis que in Maioris  Monasterii archiuis seruantur, quamuis fateri oporteat aliquot inter eas haberi que eius electionem anno precedenti uideantur consignare: quod contigisse crediderim occasione turbarum quas aduersus Bartholomeum mouit Goffridus cognomento Barbatus, consul Andegauensis, cui tunc temporis Turonum ciuitas parebat. Etenim hic non solum Monasterii Maioris terras suo dominio subiicere conabatur, uerum etiam exigebat ut Bartholomeus a se uirgam pastoralem reciperet. Quod cum ille constanti animo facere renuisset, multa ab eo passus, diutius extra regionis fines uersari coactus fuit. Unde coniicimus fieri potuisse ut, licet iam ab anno 1063 Bartholomeus in abbatem fuisset electus, nonnisi tamen anno sequenti, scilicet 1064, monasterii sui  regimen inierit. Sed hic referenda sunt que de hac re habentur in Gestis consulum Andegauensium, a monacho quodam anonymo Maioris Monasterii seculo sequenti conscriptis, qui opus suum Henrico Anglorum regi nuncupauit. Sic uero habet capite 10, tomo X Spicilegii Acheriani, pag. 484.

5. »Quante cupiditatis et auaritie, quante etiam crudelitatis et superbie Goffridus Barbatus fuerit, et quomodo ei Deus restiterit et humiliauerit, ut legitur: »Deus superbis resistit;« et: »Frangit Deus omnem superbiam,« locus in presenti habetur. Diabolus, cuius cibus et delectatio est a mundi principio sancta deprauare, pacifica perturbare, bonis operibus obuiare, et electionem Bartholomei abbatis  Maioris Monasterii atque benedictionem sanctissime factam molitus est modis quibus potuit infestare. Instigauit igitur comitem Turonensium, nomine Goffridum, cognomento Barbatum, ut locum Maioris Monasterii suo dominatui subiugaret, et abbatem loci cogeret ut de manu illius baculum pastoralem reciperet. Grex igitur beati Martini Maioris Monasterii stupefactus ac mente confusus ex tam inaudita hactenus ratione, cogitare cepit ac dicere quo fieri posset ut tanta et tam longa regalis potestas, et specialis semper domini Martini gloria ex priscis et ex suis etiam ipsis temporibus, qui dum aduiueret proprium ibi abbatem esse constituit, nomine Galbertum, qui nunc ibidem humatus quiescit, ab imperatoribus et regibus huc usque inuiolabiliter conseruata,  modernis temporibus alicuius dominio, nisi regio, sicut semper, aut abbati proprio subderetur. Aiebant enim: »Habemus namque non minima imperatorum regumque precepta, nec non et apostolicorum perplurima priuilegia, quibus hic noster locus, pro ueneratione pii Patris nostri domini Martini qui eum fundauit, specialem obtinet dignitatem et gloriam, et nunquam alicui, nisi aut regi, aut abbati proprio sancti Martini fuit subiectus, qualiter etiam est ab omni presulum dominio, in quantum in ordinandis monachis necessitas cogit Ecclesie, sequestratus; cum quibus ne id fiat satis defendere possumus. Una igitur mente atque decreto uenit idem grex ad predictum comitem, illique hec omnia retulerunt, ut scilicet hanc abbatiam Maioris  Monasterii, nec ipsum monasterium in alicuius dominium, nisi in suum proprium abbatem ullatenus deuenire permittat: ne honor et gloria tanti Patris, que semper crescit in celis, aliquatenus uideatur minorari in terris, a tantis hactenus inuiolabiliter conseruata regibus, Patribus atque principibus. Comes autem obstinate, imo fortiter in sua sententia permanebat, et, si hoc fieret. locum destruere minabatur. Monachi uero comitem sepe et rationabiliter conuenerunt, et per personas ecclesiasticas atque seculares discreti sanique consilii nitebantur commotionem comitis tranquillare. Comes autem quanto magis uidebat monachos resistere sue uoluntati, tanto uehementius turbabatur, tantoque indiscretius  non iam loco solummodo, sed et ipsis monachis minabatur, et minas crudeles crudeli opere adimplebat. Locum namque Maioris Monasterii et loca appendentia, ubicunque potestas eius attigit, aggressus funditus adnullare, possessiones monachorum et substantias hominum monasterii rapere uiolenter et uastare, et quomodo seuitiam suam expleret, etiam in corpora monachorum cepit attentius obseruare, ut compleretur quod scriptum est: »Obseruabit peccator iustum, et stridebit super eum dentibus suis ;« in tantumque deseuiit persecutio et excreuit, ut etiam seculares homines comitis intemperantiam mirarentur, et, imprecantes comiti, Deum pro monachis precarentur. Monachi autem cum hec diu cum patientis tolerassent, nec  iam possent pericula imminentia sustinere, orationes quas pro suis persecutoribus iuxta Euangelii effundebant preceptum, statuerunt deuotius ampliare; nudatisque pedibus ad corpus beati Martini processerunt, assumptis secum debilibus et leprosis, quos de uictu uel uestitu monasterii sustinebant, et quorum preces apud Dominum ualere confidebant quamplurimum: ubi, unanimiter in orationibus persistentes, implorabant Deum et sancti merita, ut pestem illam tam seuissimam sua misericordia temperaret, ne locum illorum persecutor illa destrueret, unde ipse postmodum in infernum penas luiturus descenderet. His peractis, etiam ad abbatem Cluniacensem recolende memorie uirum, Hugonem nomine, suam petitionem direxerunt, suppliciter  exorantes ut ipse et sancta Cluniacensis congregatio pro tanta persecutione mitiganda Dei clementiam precarentur; insuper ut ipse abbas locum Maioris Monasterii consolari sua presentia dignaretur; qui benignus ut erat, petitioni eorum benigno animo adquieuit. Cumque Maius Monasterium peruenisset, consolatus est fratres, et Turonis ad comitem sunt profecti: cuius pedibus prosternati, eum ut ab illa persecutione iam cessaret precabantur humiliter, sed incassum. Nam comes, in suam seuitiam obstinatus, nec lacrymis flexus est monachorum, nec abbatis precibus acquieuit, nec se uel modice a persequendis monachis temperauit. Quibus ad monasterium redeuntibus, abbas quoque reuersus est Cluniacum, abbate Maioris Monasterii comitante,  qui uidelicet abbas Maioris Monasterii, antequam inde rediret, suscepit sacros ordines sacerdotis; quando enim electus est in abbatem, adhuc diaconi ministerio fungebatur. Porro Deus qui erigit elisos, et sperantes in se non deserit, non dormitabat custodiens Isrel spiritualem, et afflictioni seruorum suorum, qui, ut scriptum est, iam duplicia pro peccatis suis receperant, misereri ultra non distulit: qui, cum sit omnipotens atque iustus, in caput comitis iuste fecit eius iniustitiam redundare. Nam ut manifestum fieret quam iniustus comes ille aduersus abbatem et illos monachos exstitisset, et ut appareret quam iusta ultione puniendus erat, qui sanctam illam ecclesiam tam irrationabiliter infestabat, Deus, qui semper in sanctis  suis mirabilis, pro suis fidelibus dignatus est insigne miraculum operari. Postquam enim comes contempsit abbatem Bartholomeum, et abbatem Cluniacensem, et monachos exaudire, paruo interuallo interposito, frater eius, Fulco nomine, aduersus eum cum manu ualida insurrexit, nec ab eius persecutione cessauit, donec eum captum et ab honore priuatum per multos annos in captionem detinuit. Ibique afflictus, et diuina ultione datus etiam in reprobum sensum, uixit postea plus quam triginta annos in hac miseria, etiam hostibus miserandus. Certe iusto iudicio priuatus est et corporis et animi libertate; iuste tota uita sua miserabiliter oppressus est unius hominis potestate, qui contra Dominum  seuiens nitebatur multos seruos Dei iniusta seruitute deprimere; iusto iudicio amisit in perpetuum dominationem quam tenebat, qui in possessiones Dominicas iniusta tyrannide seuiebat.

6. Sedata hac tempestate Bartholomeus Turonos reuersus, totum sese dedit in componendis dissidiis que inter ipsum monasterium et plerosque uicinos mota erant. Complures de iis rebus conuentiones facte sunt, quibus Bartholomeus alios precibus, alios monitis, nonnullos etiam erogata pecunia ad pacem inuitabat. Illustre pre ceteris huius rei monumentum habemus, epistolam scilicet eius ad Ernaldum, quem alii Arnaldum appellant, episcopum Cenomanensem, scriptam, qui donationem uiuonii Monasterio Maiori a Wilgrino decessore suo factam,  et a capitulo Cenomanensi firmatam, rescindere conabatur. Eam integram ex authentico infra proferemus.

His litteris munera adiecit Bartholomeus, queis episcopi animum aduersus Maioris Monasterii monachos commotum mitigaret. Quibus tandem deuictus Ernaldus ab omni controuersia cessauit.

7. Crescente Bartholomei, monachorumque sub eius regimine uiuentium, sanctitatis fama, per uarias Galliarum prouincias Maioris Monasterii institutum propagatum est, episcopis uirisque aliis nobilibus ex eo loco monachos efflagitantibus, qui aut noua monasteria incolerent, aut uetera, in quibus disciplina regularis intepuerat, ad meliorem statum reuocarent. Quin et in exteras etiam nationes nomen eorum  peruenit. Unde Guillelmus Conquestor, post Haraldum Anglie regni inuasorem deuictum, in ipso pugne loco insigne cenobium in honorem sancti Martini condidit, quod ob eam causam Bellum uoluit appellari; et e Maiori Monasterio Turonensi acciuit monachos, quos ibi locauit, uno ex eorum numero in abbatem electo, ut narrant historie Anglicane scriptores. De huius monasterii, quod in agro Sussexiensi situm erat, initiis, possessionibus ac uariis priuilegiis fuse agitur in Monastico Anglicano, tomo I, pag. 310, ubi etiam referuntur aliquot diplomata tum Willelmi regis ipsius conditoris, tum aliorum Anglie regum, que huc referre nichil iuuat. Circa idem tempus, id est anno 1067, Radulfus Paganellus, nobilis Anglus, ecclesiam Sancte Trinitatis,  quam Eboraci habebat, Maioris Monasterii abbati et monachis »tradidit, cupiens seruitium Dei, quod in ea deperierat, reformare . . . quatenus, inquit, assiduis ipsorum orationibus partem beate resurrectionis in futuro habere merear.« uarias deinde possessiones adiecit ad monachorum sustentationem, que omnia Alexander II summus pontifex confirmauit. Eius diploma in tomo laudato Monastici Anglicani refertur, pagina 564, ubi plura habentur de eodem sancte Trinitatis prioratu.

8. Nec putandum tot cellas, que tunc temporis Maiori Monasterio subiecte fuerunt, ab abbate aut monachis eiusdem loci emendicatas fuisse, cum e contrario gratiam sibi prestari existimarent illi quibus aliquot ex ista congregatione monachi concederentur.  Id quippe eorum sanctitati deferebatur, ut ex multis donationum chartis, que supersunt, probari posset. Unam ex his integram referre in specimen uisum est, que est Geruasii cuiusdam, uiri nobilis Cenomanensis, de ecclesia Sancti Guingalei apud Castrum-Ledi, quam Maioris Monasterii monachis possidendam contulit. Sic autem habet.

»Ego Geruasius, homo militie seculari deditus, curam gerens de salute anime mee, et perpendens me ieiuniis et orationibus meis ad Deum peruenire non posse, cogitaui aliquo modo me illis commendare qui Deo in talibus die ac nocte deseruiunt, ut eorum intercessionibus, que per me non poteram, salutem illam mererer inuenire. Cum  igitur aliquid huiusmodi hominibus ad subsidium uite presentis istius rei gratia uellem impendere, nec mihi de rebus meis suppeteret quod eis digne possem offerre, subiit spes de misericordia Dei, quod si ea que a maioribus meis Deo ad usum seruorum eius collata fuerant, sed modo deserta sunt ac uastata, in pristinum statum reuocare possem, et peccatorum meorum consequerer ueniam, et anime mee salutem perpetuam. Est ergo in pago Cenomanensi in Castello-Ledi  ecclesia in honorem sancti Guingalei constructa, cui multa maiores mei contulerunt ad usum Deo inibi seruientium, ad quod Dei seruitium canonicos constituerunt. Orto autem bello inter comitem Gaufredum et dominum illius castelli, cum idem comes  cuncta per circuitum castelli ferro et flamma disperderet, res quoque huius, quam dicimus, ecclesie ipsas rapere ac uastare sicut et cetera minime formidauit, ita ut plerique de canonicis inopia coacti diffugerent, et ecclesiam cui deseruiebant desererent. Ex eo iam tempore et diuinum officium cepit negligentius in ipsa ecclesia celebrari, et res eius quotidie decidere et in deterius deuenire. Quod ego considerans, et maxime dolens non ea qua dignum erat honestate ac reuerentia famulatum Deo in sepe dicta ecclesia exhiberi, cepi mecum anxius pertractare si forte possem inuenire tales homines qui et honeste diuinum cultum in ipsa ecclesia frequentarent, et res ad eam pertinentes, iam pene annullatas, in pristinum uigorem repararent; quorum  etiam suffulti orationibus, ego scilicet Geruasius, et pater meus Rotbertus, et mater mea Elizabeth, et uxor mea Aremburgis, necnon et auus meus Amelinus, et auia mea Hildeburgis, et Geruasius Remorum archiepiscopus, qui locum illum fundauerunt, peccatorum ueniam a Domino consequamur et salutem. Itaque adhibito procerum meorum et amicorum, nec non et episcopi Cenomanensis domni Ernaldi consilio, rogaui uenire ad me domnum Bartholomeum Maioris Monasterii abbatem, eumque multis precibus oraui ut susciperet a me in dominium Sancti Martini hanc, de qua loquimur, ecclesiam cum omnibus ad eam pertinentibus; constitueretque in ea monachos, qui ibi die ac nocte  diuino cultui diligenter deseruirent. Quod cum, Deo donante, apud illum obtinere meruissem, tradidi ei sepe dictam ecclesiam cum omnibus sibi subiectis rebus, de quibus donata usque tunc temporis erat, sicuti illius loci canonici in die illa tenebant, et cetera cuncta que prius in sua potestate habuit, et quibus per malorum tyrannidem despoliata erat, promittens quoque me ei uindicaturum, et sicut antea habuit, in ius suum traditurum. Omnia hec concessi libera et quieta ab omni consuetudine exactionis uel uicarie, seu ceterorum uectigalium, quemadmodum maiores mei eidem ecclesie legitime contulerunt, ita ut eam, sine ulla mea uel cuiusquam successorem meorum contradictione, congregationi Maioris monasterii suisque successoribus, cum abbatibus  qui eis pro tempore preerunt liceat iure perpetuo possidere; et quidquid inde agendum decreuerint, liberam potestatem habeant faciendi, ordinandi et, qualitercunque eis placuerit meliusque uisum fuerit, disponendi, tam presentibus quam futuris temporibus: et in arbitrio supradicti abbatis, et eorum qui ei successuri sunt, qui abbates Maioris Monasterii fuerint, pendeat de numero et qualitate illorum fratrum qui ad predictum locum sunt transmittendi. Hanc autem donationem feci consensu et auctoritate matris mee, omniumque fratrum meorum, et canonicorum ipsius loci omnium. Que ut stabilis et inconuulsa in perpetuum existeret, nec deinceps sibi ab aliquo calumniam inferri pertimesceret, ego Geruasius quatuor millia solidorum,  mater mea Elizabeth centum solidos, Adam decem libras, Rotbertus decem libras, Geruasius clericus et centum solidos, Ursus canonicus quadraginta solidos, Haimo canonicus triginta solidos, Rannulfus canonicus quadraginta solidos, Odricus canonicus triginta solidos, Guido canonicus qua traginta solidos, Fulcodius canonicus sexaginta solidos, Gualterius canonicus uiginti solidos, Herbertus canonicus quadraginta solidos, Teduinus canonicus quadraginta solidos, Witernus canonicus quindecim solidos, Guarnerius canonicus uiginti solidos. Hoc autem notum sit omnibus, quod de denariis domni Geruasii, quos ei dedimus, suos canonici denarios acceperunt.

»Nomina monachorum qui locum receperunt:  Bartholomeus abbas, Fulchardus monachus, Gualterius monachus, Ernaldus monachus, Adraldus monachus, Ansegisus monachus, Guillelmus monachus, Girulfus de Relliaco clericus, Guarinus clericus, Doselinus clericus.«

9. Habemus epistolam G. Lugdunensis presbyteri ad Rodulfum Turonensem episcopum, a Cordesio post Hincmari epistolas editam, qua eumdem antistitem obtestatur ut a Bartholomeo, Maioris Monasterii abbate, obtineat e suis aliquem qui Sabiniaci abbatie presit. »Deprecor ut domnum B. Maioris Monasterii abbatem cum multa dulcedine ex nostra parte et uestra monendo, deprecando exoretis quatenus mihi suo dilecto et desolatis fratribus misericordiam suam poscentibus consulere non differat.  Mittat Patrem, mittat pastorem, qui cum tanta cautela gregem suum custodiat, ne antiquo hosti ex aliqua parte aditus pateat, per quem ad ipsum gregem unquam irrumpere ualeat.« Porro ea ipsa sanctitatis fama que multos adducebat ut possessiones suas Maiori Monasterio conferrent, nonnullos etiam, et quidem ex uiris nobilibus, mouit ut non sua solum, sed et se ipsos monasterio traderent. Ex his fuere Fulco de Beria, qui ecclesiam Sanctorum Cyrici et Iulitte sub Alberto abbate aliaque bene multa monasterio tradiderat, Salomon de Sablolio, Beringerius de sancto Lupo, aliique non pauci, qui uariis in chartis memorantur.

10. Hec ex pluribus proferre uisum est de Bartholomeo abbate, cuius res gestas fusius prosequi  aliquando fortasse licebit, si unquam eius uitam uirtutibus et miraculis claram, que in codice manuscripto, ut iam diximus, habebatur, recuperare liceat. Nomen eius in Martyrologium Benedictinum die 23 Februarii inuectum est ab Hugone Menardo, quem postea sunt secuti qui fastos Benedictinos adornarunt. Die sequenti laudatur a Bollandianis inter pretermissos, et quidem recte; nam sexto Kalendas Martii obiisse dicitur in libello iam a nobis laudato anonymi De actibus episcoporum Turonensium et operibus abbatum Maioris Monasterii, ubi dicitur »humatus in sinistra parte ad altare Apostolorum«, et ecclesiam suam, »obedientiis multis« ampliasse. Mutato altaris titulo, sepulcrum eius etiam nunc uisitur in sacello Annuntiationis  beate Marie sub exiguo lapide ad pauimentum strato, ubi hec breuis inscriptio habetur: Hic iacet Bartholomeus quondam abbas loci istius. Obiit anno 1084. Nullo cultu publico celebratur; quare satis fuit eum beati nomine designare. Miraculum ab eo editum, quod Ioannes Dolensis, Comburnii in Britannia Minori dominus, scriptis mandauit, hic subiungimus, quale ex Maioris Monasterii ueteri exemplari erutum est. Brandricus uero et Hugo, qui in eo archiepiscopi dicuntur, Dolensis ecclesie presules fuere. Nemo quippe nescit Dolenses episcopos ad Innocentii III tempora hoc nomen sibi attribuisse, reclamantibus licet Turonensibus metropolitanis; at tandem sub Innocentio III Dolenses causa ceciderunt,  relictis solummodo Dolensibus episcopis cruce et aliis archiepiscoporum insignibus.

11. »Ioannes dictus Dolensis, Comburnii dominus, omnibus fidelibus salutem in Domino. Ego futurorum  notitie declarare decreui quod plurium relatione audiui et didici, scilicet quod Maino, filius Theonigete, dedit Deo et beato Martino Maioris Monasterii, et abbati Bartholomeo, et monachis eiusdem cenobii apud Comburnium commorantibus ecclesiam Sancti Martini de Gugnen [al. Qugnen], et ecclesiam Sancti Martini de uel, cum omnibus appendiciis suis, perpetuo iure possidendas. Descenderat enim aliquando isdem uenerabilis abbas in Britanniam, causa uisitandi domos quas habebat in Britannie partibus, et hospitandi gratia uenit Comburnium. Tunc uenit ad eum supradictus Maino, rogans eum ut descenderet apud Gugnen uisitare filios suos Haimonem et Gauterium, qui graui tenebantur infirmitate. Descendit, et signum crucis frontibus eorum imposuit, et  statim obdormierunt, et post somnum integre sanitati restituti sunt. Quo uiso, et audito quod leprosum osculo sanauerat supradictus abbas, et aquam in uinum conuerterat, supradictus Maino et Theonus pater eius senior supradictas ecclesias ei dederunt, concedentibus filiis suis Haimone et Gauterio; et Alanus filius Floaudi quidquid iuris in ecclesia de Gugnen habebat, eidem abbati concessit et monachis Comburnii. Monachi uero Gauterium presbyterum ibi constituerunt, et Brandrico archiepiscopo presentauerunt, et in tempore ipsius Gauterii tertiam partem decime de Gugnen habuerunt. Hec ego Ioannes a pluribus audiui, et que sequuntur uidi, scilicet quod Haimo presbyter de Gugnen in presentia Hugonis archiepiscopi se deposuit,  et ad iurisdictionem monachorum supradictam ecclesiam pertinere recognouit, et de manu Guillelmi prioris ipse Haimo ecclesiam recepit, et Hugoni archiepiscopo eum prior Guillelmus presentauit, et Hugo hoc concessit, et concessionem sigillo suo confirmauit. Nec non sciant omnes quod Alanus, filius Iordani, et Eudo-spina donationes antecessorum suorum concesserunt de ecclesia de Gugnen, et innouauerunt in presentia Hugonis archiepiscopi, uidentibus istis; Guillelmo priore, Turpino et Durando monachis, magistro Guillelmo Suessionensi, Euano-Cato, Normanno de Litreio, et filio eius Gaufredo, Philippo de Boteniguel et magistro Herueo, Gautero Brasart et multis aliis. Dedit insuper coram  istis predictus Alanus per manus Hugonis archiepiscopi ecclesiam de Trunchet cum omnibus appendiciis suis, concedente Gauterio eiusdem loci magistro et omnibus fratribus eius.«





BEATI BARTHOLOMAEI ABBATIS MAIORIS MONASTERII EPISTOLA AD ERNALDUM EPISCOPUM CENOMANNENSEM.


 Domino ac uenerabili Cenomannensium Dei gratia episcopo E. et cuncto beatissimi confessoris Iuliani inclyto gregi, Maioris Monasterii humilis abbas frater B. cum fratribus suis fideles orationes.

Miramur ualde, domine uenerande Presul, prudentiam uestram quid sibi uelit, ut nobis calumniam de altari de uiuonio inferat, qui hoc de uestra bonitate sperabamus, quod, si aliunde nobis calumnia insurgeret de illo altari, uos contra omnes calumniatores inuictum defensorem haberemus. Scitis enim quod antecessor uester, pie semper memorandus Wlgrinus episcopus, illud altare nobis in perpetuum absque releuamento tenendum donauit cum assensu omnium primatum Ecclesie uestre, imo et totius capituli beatissimi Iuliani. Cuius etiam donationis  causa ita in Christo caritate federati sumus et uniti, nos scilicet monachi Sancti Martini, et uos canonici Beati Iuliani, ut uos in societatem totius benefacti nostri receptos, quidquid deinceps in orationibus uel eleemosynis apud Deum boni promereremur, totius mercedis nostre ac retributionis in eternum consortes haberemus, firmato inter nos et uos pacto, quod nos pro uestris canonicis in obitu singulorum facere debeamus, et uos pro nostris monachis. Quam unitatem nostram in Domino ne quis posterorum per ignorantiam scindere ulla occasione tentaret, scriptum de hac re diligenter a uobis compositum est; quod ut inuiolabilem obtineret firmitatem, ipsius domni Wlgrini episcopi, omniumque uestre Ecclesie primorum auctoritate  munitum et corroboratum est. Cum hec igitur omnia bene nouerit prudentia uestra, domine uenerande Pater, quomodo tam profunde obdormiuit ratio animi uestri et antiqua benignitas, ut tam  euidentem iniuriam fratribus uestris excellentia uestra facere non metuat? Quod si uos fraterne iniurie respectus non mouet, nunquid pro nichilo aut leue ducitis, quod Cenomannensis Ecclesie et episcopalis dignitas et canonicalis auctoritas pari consilio firmauit, hoc uiolare ullo modo ac destruere? In quo tam male de uobis meruit sancta ecclesia beatissimi Iuliani, que uos sibi rectorem atque pastorem prefecit, quam uos totis uiribus uestris honorare et exaltare debueratis, quia et ipsa prior uos honorauit gratis et exaltauit? Quid meruit, ut, cum omnes Ecclesie totius Francie et Aquitanie, imo et totius Gallie hanc obtineant dignitatem, ut quod semel in capitulo earum firmatum est, nullus posterorum uiolare presumat, uos Cenomannensem Ecclesiam  hac dignitate, quam per tot secula usque ad uestra tempora obtinuit, spoliare non uereamini? Cur inter omnes totius Gallie Ecclesias inferior erit sancta mater Ecclesia Cenomannensis, ut cum ille omnes, et maiores et minores, firmam capituli auctoritatem habeant, mater Ecclesia Cenomannensis nullam habeat auctoritatem? Si aliqua secularis persona quamlibet potens hoc facere presumeret, dignum quidem fuerat episcopum cum toto clero suo, propter amorem Dei et Ecclesie sue, mortem potius libenter appetere, quam Ecclesiam suam dehonestari ullatenus consentire. uerum hec quo modo se habeant, uos, beatissimi Iuliani grex inclyte, summopere admonemus ne uos antiqua uestra dignitate ulla ratione denudari patiamini. Postremo ut nostram de  hac re sententiam sciatis, de re tam legitime ac tanta auctoritate firmata nunquam in iudicium uenire decreuimus. Bene ualete.



APPENDIX





DE REBUS GESTIS IN MAIORI MONASTERIO SAECULO XI.

 1. Ceterum ut, ad nostra reuertentes, iam ea que munificentia diuina inter nos et erga nos, licet indignos, operari dignata est, et ad laudem nominis eius, et ad edificationem posterorum, quo possumus stylo, proferamus: non immerito, ut opinamur, anime fidelium Maioris Monasterii suffragia referuntur  expetere, in quo tanta tam pro uiuis quam et pro defunctis in orationibus et eleemosynis fiunt beneficia. Quidni enim illic uotorum obtineatur effectus, ubi patrocinatur prepotens et sublimis ille sacerdos Martinus, qui, humillimi magistri Iesu Christi humilis et constans imitator, maxime humilitatis  meritis, et perennem eiusdem loci sui sanctificationem et uerbi, fideliter oratum uenientibus obtinere potest a peccatis absolutionem? Nec incongrue etiam reuelante Deo predictus solitarius de studio et efficacia fratrum eiusdem monasterii circa cultum et frequentationem sacramentorum, que supra retulimus, uel uidit, uel effudit; quoniam, ut ipsi perspeximus, mos erat ipsius cenobii ut a prima aurora usque in horam prandii, propter sacerdotum copiam, continua missarum celebratio protraheretur. Que tam digne ac reuerenter fiebat, ut magis angelica quam humana exhibitio putaretur. Unde nec laudabilem et imitandam eorum circa fratres defunctos antiquitus obseruatam consuetudinem pretereundam censemus. Cum enim aliquis  fratrum nuper obiisset, confessor eius in communi super indicta penitentia inquirebatur, qua audita, mira compassione uideres cunctatim a fratribus fratris onus suscipi: hic psalmos ille missas alius ieiunia, aliusque disciplinas uerberum sibi rapiebat. Implebatur profecto miro ordine apostolicum illud: »Alter alterius onera portate .« Tunc denique exoneratus defunctus ab imposita satisfactione penitentie, liber, ut credimus, transibat ad requiem, et conuentus assequebatur gratiam. Amen.

2. Huius etiam cenobii abbas, nomine Bartholomeus, priuatis orationibus frequentius insistebat. Cui aliquando in oratione posito duo fratres, qui eius  tempore obierant, uisibiliter apparentes dixerunt: »Bene quidem, Pater, tam pro te quam pro grege commisso in orando peruigilas, sed noueris etiam correctione agendum circa eos. Sunt enim inter illos, qui pro fratribus suis defunctis non satis solliciti sunt, ille scilicet et ille, et nominauerunt quosdam. Age ergo, et in communi conuentu super defunctis mentionem faciens, uniuersos et singulos exhortare ne dissimulent neue differant fratribus suis defunctis constituta a sanctis Patribus debita persoluere. Hoc enim tibi dicimus in uerbo Domini, quia qui fratribus suis dum uiuit non exsoluit quod debet, quod ei defuncto ab aliis exsoluetur, non in suam ipsius, sed in eorum proficiet utilitatem, quibus per suam negligentiam tenetur obnoxius. Illos  autem quos nominatim expressimus, priuatim conuenies, duriusque increpabis ad emendationem, de cetero admonitione pariter et precepto eos instituens; quod si neglexerint, horrendum sibi nouerint imminere iudicium.« His dictis disparuerunt. Abbas autem sollicitus iniuncta sibi exsequitur; negligentes eatenus ad cautelam euigilant, boni meliores redduntur.

3. Quantum fides propria possit, comprobat aliena, quod et in baptismo luce clarius patet, et nonnullis sanctorum institutionibus demonstratur. Inter cetera uero facta monachorum, preclarum et  plenum fide quiddam comperimus; quod scilicet, dum quis eorum in extremis agit, omnes omnibus negotiis intermissis accurrunt: non comedendi auiditas, non dormiendi necessitas, non Dei familiaris occupatio, non publice utilitatis dispensatio quanta quanta, omnino uel reuocat uel retardat quominus conueniant uniuersi et singuli ad ferenda suffragia. Porro nemo uacuus uel manibus nudis, sed armati omnes accelerant ad morientis tutelam, armis quidem fidei, et gladio spiritus, quod est uerbum Dei. Ubi enim signum extreme illius necessitatis auditum fuerit, statim symbolum catholice fidei in persona morientis omnes incipiunt, ei scilicet perhibentes testimonium quod in hac fide uixerit, et in hac fide a corpore discedit: ne uidelicet hostis  antiquus ad Creatorem suum reuertenti audeat occursare, cui audit fidei testimonium undique resonare. Quod quam salubriter sit institutum in cenobio Maioris Monasterii, euidenti indicio dignatus est Dominus ostendere. Quoniam dum quidam frater ageret in extremis, pro solemni more illius ecclesie, nonnulli ex fratribus circumstabant lectum morientis, precibus et orationibus eius exitum munientes. Unius itaque aperti sunt oculi, et ecce uidit angelum Domini residentem ad altare et fratris animam prestolantem: uidit et diabolum prope assistere, ut anime exeunti fieret impedimento. Anima quoque fratris de corpore egressa, in specie infantuli uisa est super proprium corpus resedisse, et quasi tremebunda  maligni formidare presentiam. Tum subito uox conuentus aduenientis auditur, clamantium pro fratre et dicentium: Credo in unum Deum. Ad quorum testimonium confusus hostis abscessit, et sanctus angelus ad uocem cantoris responsorium pronuntiantis: Subuenite, sancti Dei; occurrite, angeli Domini; preuidente eo cui diuinitus fuerat reuelatum, animam fratris suscipiens in celum usque deduxit.

4. Erat in eodem cenobio uir religiosus, Hildebrandus  nomine, cui pro uite sue merito ab abbate sacramentum confessionis commissum fuerat. Quidam autem de fratribus ad extrema ueniens supradicto religioso conscientie sue patefecit arcanum, et ita decessit e uita. Post non multos autem  dies, medie noctis libramine, quiescentibus de more fratribus in lectulis, ecce frater ille qui nuper obierat, super lectum Hildeberti uigilantis astitit, et magnis cum uocibus cepit inclamare, dicens: »O Pater Hildeberte, tibi, quasi Christi uicario peccata mea confessus, secundum fidem Ecclesie me saluum ab eis credebam; et ecce demones penas eorum a me terribiliter exigunt.« Et ille: »Et mihi, ait, quasi Christo Domino confessus es, et ego pro te Christo Domino in die iudicii respondebo.« Ad hanc tante fidei professionem confusi demones abscesserunt. Defunctus autem confessori suo gratias egit,  et ab hostium manibus liber euasit. In quo scilicet facto Deus nobis et inimici erga nos malitiam, et sancte confessionis uirtutem insuperabilem demonstrauit.

5. Presbyter quidam secularis in cenobio Maioris monasterii monachum professus seculum dereliquit; qui, susceptis monachalibus sacramentis, dum quadam die in domo infirmorum lectulo decubaret, fratrem ad se uocat cui talium cura commissa erat, et ait ad eum: »Dominum abbatem exhibete mihi, quia pristine conuersationis aliqua ipsam ad memoriam reduxi, que illi confiteri habeam.« Cui ille: »Meridiani, inquit, temporis somno pro more solemni dominus abbas nocturnas modo recompensat uigilias, nec quisquam eum his  horis excitare audet: none uero hore signo pulsato, licenter ad eum introiens adducam.« Et eger: »Necessitas, inquit, legem non habet, sed ue [f. ne] cui grauis existam, loco et uice eius, uobis, cui ab eo sum commissus, confitebor; urget enim extrema necessitas.« Nec mora, eger de culpa penitens culpam confitetur, satisfactionem sibi iniunctam deuote amplectitur; pro more sacramenti a reatu absoluitur. Hisque gestis, ipsisque residentibus, ait: Iam nunc pugnare habeo cum hostibus feris. Tu igitur nusquam abscedens, presentia solare, orationibus uaca. Neque enim uisurus es cum quibus preliabor, imo horrido aspectu formam sibi satis congruam, coruinam scilicet, induerunt.« Dixerat, et subito eius facies tota immutatur, oculi uenis intumescunt  sanguineis, et uersati terribilem prebent intuitum; os distortum in partes spumas sanguine infectas euomit, cum membra eiusdem nulla quiete fruantur. Interea frater qui aderat, cepit trepidare; quis enim non paueat ad hoc? Solo autem metu orationi procubuit; tamque diu protrahitur agonia pugnantis, dum qui astabat septem psalmos penitentiales et letaniam expleret. Tuncque tandem eger rediit in seipsum, et sibi astanti ait: »En, inquit; frater, Deo protegente, hostes euasi; tu, qui mihi laboranti quasi collaborans astitisti, iam parumper indulge quieti. Nocte enim imminenti mecum uigilare habes, discessuro a uobis. »uerba sequitur effectus, ipsaque nocte, ut predixerat, dissoluitur a  corpore. O quanta Dei clementia! qua in corpore posito et pugnare dedit contra demones hominem, et pugnantem uincere: ut et labore pugne preterita errata purgaret, anime autem sue absolutionis horam notam faceret.

6. Per idem fere tempus quidam laicus de castro Beati Martini in eodem cenobio conuersus, ad exitum properabat. Hic in quodam diuersorio domus infirmorum, ne uel alii molestiam ab eo, uel ipse ab aliis pateretur, cubabat. Media autem die, ecce demones uisibili specie Aethiopibus similes ingressi ad eum, lectulum eius circumsteterunt. Quorum unus et ipse terribilior, et magnitudine procerior  ceteris, stratum eius ascendens, toto se corpore super eum extendit, ita ut etiam os suum ori eius applicaret. Ille uero cum pre pondere incumbentis se mouere penitus non posset, quod potuit fecit, et sputum de ore suo in faciem demonis se prementis iniecit. Quod diabolus non ferens, retro resiliuit, et quasi propriam uolens ulcisci iniuriam, ad artes callidas se conuertit. Denique coram eo argenti et auri pondera immensa, uestesque pretiosas exponit, choros puellarum, equitantium uiuentium cuneos, ut quos etiam agnoscebat sibi uidere uideretur. Inter que quasi exsultans diabolus, aiebat ad eum: »Ecce, miser, gloria quam reliquisti ante tempus miseriarum, spontaneis te subdens miseriis, cum istis poteras adhuc florere, si nostra consilia non  spreuisses.« At ille constanter econtra respondebat: »Nos quoque floruimus, sed flos fuit iste caducus. Iam nunc absit mihi gloriari nisi in cruce Domini nostri Iesu Christi!« Ad hec uerba turba demonum tanquam fumus euanuit; et ecce beatus Martinus pontificalibus redimitus infulis coram egre assistens: »Eia, frater, ait, confortare in Domino, nec te decipiant insidie malignorum. Ceciderunt enim a latere tuo, et a dextris tuis, amplius ad te non appropinquabunt.« Et addidit: »Cognoscisne me? Quod cum ille negaret, ait: »Ego sum, inquit, Martinus, huius loci tutor et prouisor, sub cuius auxilium confugisti.« Ad quam uocem enitens ille prosilire de lectulo, post tante uisionis abscessum a seruientibus sibi repertus est pedem exterius, ut  sancti pedes amplecti uoluerat. Inde accito economo decubantium: »Sacre, ait, unctionis mysterium mihi quantocius exhiberi satagite, quia dominus meus Martinus ita mihi precepit. Quod postquam suscepero, de cetero me sciatis nec quidquam locuturum nec quidpiam gustaturum. Satis enim fidelis est a quo hec audiui.« Nec mora, pro more fidelium inungitur, et, ut predixerat, quandiu superuixit, nec quidquam locutus est, nec quidpiam gustauit.

7. In eodem cenobio puer quidam intra decimum eui annum, nomine Ioannes, de castro Sancti Martini a parentibus religioni datus est. Cuius in euo puerili maturitas maturis etiam sensibus admirabilis  erat. Nemo eum resolutum risu, nemo censuram silentii excedentem, nemo dum uigilie agerentur, cum ceuis somno uidit, ut moris est, indulgentem. Refulgebat in uultu eius quedam cum grauitate simplicitas, eiusque pueriles oculos pudor innocentie confouebat, ut in se aspicientibus diuino quodam intuitu castigaret leuitatem, ac diuinum timorem inspiraret. Cuius senectutem uenerabilem, non diuturnam. Dominus festinans educere de medio iniquitatum, intra annos innocentie innocentem puerum molestiis corporalibus affligi permisit. Quibus in dies augmenta capientibus, religiosus puer prescius extremorum, abbatem loci, Garterium  nomine,  ad se uenire rogat, confitetur humiliter corde contrito de admissis, benedictionem monachi postulat fideliter, deuote suscipit. Inde secundum traditionem apostolicam inungitur. Quo facto uiuificis sacramentis munitur; tum uero crucis Dominice presentato sibi uexillo, nichil iam pueriliter preter annos in ipso apparuit. Quanta deuotione ipsam crucem amplectitur, quam piis eam lacrymis rigat, quibus singultibus uidens Domini pendentis imaginem, eius passioni conformis efficitur! His de more peractis, in lectum ponitur, positus in ecclesia Beati Benedicti, ut est consuetudo illius ecclesie, defertur, ubi, requisitus a seruientibus si aliquid sibi ministrari pro corporea necessitate deposceret, nichil prorsus mortale sonuit; sed pueros, qui stolas suas in sanguine  Agni lauerunt, Dauidica uoce ad laudem Creatoris inuitabat dicens: »Laudate, pueri, Dominum, laudate nomen Domini. Sit nomen Domini benedictum, ex hoc nunc et usque in seculum.« Cuius psalmi duos uersus itidem itidemque repetens, extremum spiritum exspirauit; illorum, ut credimus, aggregatus consortio quos ad Dei laudes in extremis inuitabat.

8. Presbyter quidam de Sancto Spano, Herueus nomine, postposita sui dignitate ordinis, tam secularibus negotiis quam uoluptatibus deditus erat. Crescebat in immensum pecunia eius, positis in fenore nummis, que scilicet quo plus crescebat, tanto magis hunc capiebat. Hoc solum tamen in eo spem future salutis, etsi segniter, nutriebat,  quoniam uiros religiosos, et precipue Maioris Monasterii monachos maximo uenerabatur honore. Denique sanus et adhuc florens in seculo sese suaque eis donauit. Nec tamen tunc mundum, cuius catenis irretitus erat, deseruit. Tandem mortis auara manus, que equo pulsat pede pauperum tabernas regumque turres , corporalis molestie tactu eum grauiter adegit. Qui mortis horam uicinam sentiens pariter et tremiscens, supradictos Maioris Monasterii fratres ad se festinato uenire mandat; factaque primum de peccatis humili, uiuaci, gemebunda, plena amaris lacrymis, ut dignum erat, confessione, confratribus prius et pauperibus partem sue substantie diuisit; reliqua uero omnia mobilia immobiliaque sepedictis fratribus seseque ipsum tradidit.  Insuper et debitores suos undequaque uenire fecit, queque sibi debebantur, debenda fore monachis, et nominatis temporibus reddenda sanciuit. Inter reliquos autem uenit quidam compater et familiaris eius, cui nemine conscio, exceptis ipsis duobus, LX libras commodauerat. Qui iacenti locutus in dolo: »Domine, inquit, timeo mihi ab auditu tante pecunie, et quamuis per uestram gratiam, neminem tamen uellem conscium nostri secreti, sicut nec antea fuit. Ego autem sub fidei mee et iurisiurandi sacramento polliceor uobis et eam me redditurum, et eo quem mihi assignaueris die.« Ad hec eger: »Non est, inquit, opus ut mihi iuretis. Expertus enim fidem uestram, que mihi spondetis  non incredulus existo, osculo sancto pacis et fidei peracta solo firmentur.« Quod ille libenter amplexus sub fidei sue et sacri ordinis signo pollicetur se eis, quibus, et quo decreuerit tempore, debitum soluturum. Assignat ergo debitori presbyter ut uice sui fratribus Maioris Monasterii illud restituat, terminumque reddendi unius anni indulget ei spatium. His ita peractis, induitur sacris uestibus religionis, et delatus ad monasterium, monachalia sacramenta pro ritu religionis suscipiens, prauis transacte uite bono fine condemnatis actibus, quieuit in pace. Iam annus exactus erat, cum debitor ille nec debitum exsoluit, nec patientiam precatur. Nemine scilicet teste, post mortuum lucro sibi totum putat remansisse. At defunctus, cui monachi  debitum fraternitatis non exsoluerunt negligenter, sollicitus fuit ne fraude debitoris amitterent quod eis reddendum mandauerat. Quadam igitur die capellano ecclesie cui ipse prefuerat, eunti Turonem, monachali habitu efficitur obuius. Quem ille clara luce diei agnoscens, reminiscensque mortuum, primo eius aspectu ingenti terrore concutitur. Cui defunctus: »Nihil, inquit, timeas, sed crucis Dominice signo frontem armatus, securus audito que dicam. Non enim nociturus, sed profuturus tibi et aliis permissus sum apparere.« Et addidit: »Tu nosti, inquiens, quam perdite multo tempore uixi, et uere et absque remedio perditus essem, si non per orationes sanctorum fratrum Maioris Monasterii Domini immensa misericordia mihi subuenisset. In  igne tamen purgatorio debitos dolores sustinui, quibus si quidquid tormentorum in uita mortali tolerari potest comparetur, leuissimum, imo nec tormenta reputabuntur. Nunc autem, in refrigerio positus, maiorem adhuc beatitudinem etiam ante uniuersale iudicium prestolor, sed retardat me fallacis illius compresbyteri nostri dissimulatio. Transgressus est enim terminum quem illi constitueram, ut dominis meis Maioris Monasterii fratribus debitum meum exsolueret. Tu quidem ex parte mea nunc ibis ad eum, et ne amplius dissimulet facere, quod sub fidei et pacis osculo mihi spopondit reddere, annuntiabis. Quod si diem quem illi per te assigno, negligenter preterierit, sciat procul dubio eius animam summi Iudicis subituram uindictam.«  His dictis defunctus disparuit. Capellanus autem promptus ac sollicitus exsequitur iussionem, presbyterum conuenit, super deposito uisionem enarrat, ut reddat debitum adhortatur. At ille eum insanie phantasia deceptum, se in nullo unquam defuncto fuisse obnoxium protestatur. Nec mora, transacto die quem defunctus per internuntium statuerat, debitor immensis doloribus arreptus, iamiamque sese exspirare formidat. Fatetur itaque, etsi sero, cuncta Dei cernentis neminem posse effugere iudicium. Quid plura? Monachos sepedictos per internuntium euocat, debitum primo reddit, inde seipsum et omnia sua in manus eorum tradens, creditoris sui pia in fine subsecutus uestigia.  In quo opere uere Dominus et clementer misericordie et districte bene intelligentibus demonstrat iudicem.

9. Duo germani erant in eodem monasterio honeste uite et laudabilis conuersationis, quorum alter ad abbatis nutum in Angliam directus, celum, non animum mutans , ibi quoque religiose conuersatus est. Contigit autem ut expletis diebus uite sue obdormiret in Domino. In eadem igitur nocte qua de uita excesserat, fratri suo in conuentu fratrum quiescenti apparuit dicens: »Eia, frater, ecce hodie ex hac uita me uocauit Dominus; et ego ad sanctorum requiem peruenturus uiatico indigeo, beneficio scilicet fratrum nostrorum ex more mihi debito.« Porro ille a somno excitus secumque uisionem  reputans, minus fidem adhibuit, quasi somnium paruipendens. Surgitur interim ad Matutinos. Tum inter psallendum, ut fieri solet, parumper obdormiens, eamdem uisionem uidit. Cepit igitur aliquanto sollicitius tractare secum que repetita uisione monitus erat. Itur post Matutinos dormitum; et ecce defunctus fratrem suum in uisu conuenit, hortatur sollicite ut iam tertio monitus abbati et fratribus suum nuntiet obitum, et germane dilectionis intuitu debitum sibi ab eis exigat beneficium. Mane itaque facto, frater de fratre, presertim triplicata uisione admonitus, sollicitus erat, et quemdam de custodibus ordinis in partem euocans, rem ex ordine pandit, deposcit consultum.  At ille: »Non est, inquit, ut melius nosti, consuetudinis nostre ut alicui debitum exsoluamus, nisi breue allatum fuerit quo Kalenda obitus agnoscatur, presertim pro somno cuius fallax et uana persepe illusio est.« Nec mora, die eodem nuntius aduenit breue manu portans, quo fratris obitus et Kalenda legeretur: Kalenda porro ipsius erat diei. Officium pro mortuo de more celebratur, estimantibus cunctis iam instare annuum diem quo obiisset. At germanus eius ceteris pro illo solertior foras egreditur, quasi cum breuis baiulo curiosius de fratris sui obitu locuturus. Ille autem nec reperiri potuit, nec aliquis est repertus qui se eum uidisse diceret. Concurrentibus itaque sibi et uisionis triplicate miraculo, et nuntii subito disparentis aduentu,  germanus defuncti et eodem, non quidem anniuersario, sed ipso identitatis essentia quo uiderat uisionem quodque nuntius aduenerat, ueridica relatione fratrem suum didicit emigrasse. Satisque compertum est quam larga Domini misericordia est, que et defuncto permisit ut suum debitum exigeret, quamque sollicitos nos esse conueniat ne defunctis fratribus debitum suum exsoluere negligamus.

10. Eiusdem cenobii Frater erat, Urricus nomine, qui rerum temporalium callebat prudentia. Hic in cella que dicitur Tauent procuratoris fungebatur officio. Erat autem durus admodum et inhumanus; cum fratribus constitutam annonam nonnunquam partim subtraheret, ipsis reclamantibus cogebatur  inuitus reddere quod suum erat. A uero defunctis tanto licentius benefacta statuta uel subtrahebat uel in deterius commutabat, quanto rarius inueniebatur qui ius eorum defenderet. Contigit igitur ut dormienti ei duo fratres qui ex hoc mundo migrauerant apparerent, et eum duris uerbis pro illata defunctis iniuria increparent. Ille induratus quasi somnium mane uisionem pro nichilo duxit. Secundo itaque defuncti ad eum in uisu uenientes reclamant pro iniuria, penas imminere, nisi damna restituat, comminantur; at ille nichilominus emendatus permansit. Tertio igitur uenientes tantis eum uerberibus affecerunt, ut per annum dimidium lectulo quasi moriturus decubaret. uix tandem conualuit, sed pristinam corporis alacritatem nunquam postea  recuperare ualuit. Hinc coniice, lector, quid in futuro immineat defunctorum debita defraudantibus, quia etiam in presenti corporali uindicta defunctos ipsos Iudex permittit exigere.

11. Frater quidam ex eodem monasterio egressus seculum repetit, monachum diffitetur. Qui etsi turpiter coram Deo, quippe sancte illius refuga professionis, coram hominibus tamen honeste se agebat. Denique in Cameracensium diecesi professus presbyterium, cuidam ecclesie attitulatur, in qua per multum tempus sacerdotio functus, quem ordine et dignitate populum sibi commissum [habuit], quantum ad faciem spectat, legitime gubernauit. Et quia mundana non mediocriter callebat prudentia, multam sibi coadunauit pecuniam. Consortium etiam  muliebre sibi asciscens, ad testimonium illius ultime et secularibus licite castitatis, et ex ea filios genuit. Iam quarta preteribat uigilia, et adhuc ille dormiebat, cum ecce fons misericordie Deus mirabiliter eum excitauit, et primo quidem uxoris solatium filiorumque carnalem dulcedinem, morte eos exterminando, ab eius animo abscidit; inde corporali eum affligens molestia lectulo prostrauit. Tunc tandem in se reuersus, secum quid fuerit, unde exierit, quod euenerit, que se ineuitabilis maneat in extremis sententia, rugitu cordis et medullarum sudoribus retractare cepit. Aiebat ergo: »En mea cycneas imitantur tempora plumas , et ecce uniuerso, ut dignum erat, destitutus solatio, ut lignum  aridum et truncus inutilis eterni ignis pabulo tantummodo aptus remansi, et uere merito solum me relictum inuenio, qui sancte congregationis dignum Deo et angelicum reliqui contubernium. ue mihi misero! qui cum possem ad eos redire, non uolui; nunc autem cum sero uelim, non ualeo.« Talia secum dicens flebat uberrime. Tandem post multas lacrymas, spe per Dei misericordiam animatus, ait: »Certe faciam quod uel nunc possum. Credo enim et confido, qui et latronem in cruce sese confitentem misericorditer suscepit, me quoque etiam in ultimis ueraciter penitentem non abiiciet.« Dixit, et dictum transduxit in opera. Nam Maioris Monasterii fratres quos propius potuit reperire per internuntios euocat, reuelat eis ut Domino uiam suam;  et quia pregrauatus ualetudine se eo uenturum diffidebat, quo legitime satisfaceret, supplex exorat ut pro solemni disciplina in eum uerbera uirgarum exerceant, ac deinde sacre habitum religionis, quem abiecerat, clementer indulgeant. Nec differre consilium fuit, quia et penitentis supplicatio et imminentis periculi urgebat euentus. His igitur peractis cum nocte insecuta matutinos inibi celebrassent, eger somno indulsit; et ecce Martinum pontificali redimitum infula cum multitudine candidatorum, sanctumque Benedictum cum monachorum caterua sibi uidet in dextris assistere, porro in parte altera diabolum et angelos eius. Tum prior diabolus: »Iniuste, ait, agitis ad hunc accedentes, qui a uobis refuga se mihi mancipauit; et modo longeue militie,  qua mihi seruierat, premia percepturus, propter unius hore lacrymas, et momentaneam penitentiam ac si iustus a uobis uisitatur.« Cui clemens Martinus: »Ignoras, inquit, miser, diuine bonitatis inexhaustas diuitias, qui per Prophetam dure uite contraria intonat uerba dicens: »In quacunque hora ingemuerit peccator, omnes eius iniquitates obliuioni tradentur;« et per semetipsum, ille qui tyrannidem uestram sue tropeo crucis edomuit: »Non ueni, inquit, uocare iustos, sed peccatores in penitentiam.« His dictis cum sancto Benedicto conuersus ad iacentem: »Per Saluatoris, inquit, gratiam, et collatam ab ipso nobis potentiam, a cunctis te peccatis absoluimus; de cetero tu correctius uiue, et iam amplius noli peccare.« Et addidit: »De  lecto, inquiens, egritudinis huius conualesce, ad matrem tuam ecclesiam a qua recesseras rediturus, ibi, iuxta quod magister tuus, quem presentem cernis, sanxerit, satisfactionis uiam uniuersam percurrens, caueto summopere ne quid quod tuam currens, caueto summopere ne quid quod tuam remordeat conscientiam a Patre abscondas monasterii; iam etenim non multo tempore superuiues.« His dictis somnum et uisio pariter abierunt. Nec mora fratribus ad se uocatis que uiderat, que audierat per ordinem pandit, se diuinitus sanatum insinuat, rhedam instruit, cum qua cum suis copiis prouehatur, ad Maius Monasterium uenit; que secum detulit scilicet uiginti quinque millia solidorum, et uasa argentea octo, equos etiam in quibus  uenerat, Patri monasterii assignat. Inde misericordiam supplex exorat, aditum humiliter precatur, nichil sibi laxari permittit quominus uniuersam expleat satisfactionis disciplinam. Dies pauci fluxerunt, et ecce iterum lecto prosternitur; cumque expleto sacre unctionis mysterio crucem Dominicam adoraret, uidit diabolum prope assistere. Respiciens autem ex aduerso, sollicitis perquirebat oculis, si forte protectores suos, quos antea uiderat, etiam nunc uideret: nec prius salutiferum crucis uexillum ab eius manibus auellere potuerunt, quam beatos patronos suos ad sui custodiam uenisse gloriaretur. Quorum confisus presentia, ad diabolum conuersus: »En, inquit, cruenta bestia, protectores habeo contra te. Adest Martinus signipotens, adest et  Pater Beneditus, non timeo quid faciat mihi homo.« His dictis in sanctorum qui aduenerant manibus uultu alacri animam exspirauit, sicque diuinitus ostensum est quanta sit apud Deum multorum innocentia, apud quem tanta est peccatorum penitentia.

12. Fulco comes, iturus Hierosolymam, in festo Pentecostes uenit Turonos, ut ei archiepiscopus sacre crucis signum pro more tante peregrinationis imponeret. Quo facto, cum post missarum solemnia commilitones et participes mense sue prestolaretur, ad fenestras aule, que Maius Monasterium respiciebant, cum duobus presbyteris sese comitaturis stabat, nescio quid secretum confabulans, cum ecce respiciens uidet primam [f. pinnam] Maioris  Monasterii flammis nimiis ita succensam ac si funditus combureretur. Quo uisu exterritus: »En inquit, Maius Monasterium incendio concrematur uidetis, ait, qualis flamma iam in superioribus dominatur?« uidentes presbyteri condolent pariter et mirantur. Nec mora, uocatos de militibus suis nonnullos, concito cursu iubet ire illo, et sibi renuntiare quid ibi fuerit. Ascensis equis illi properant, Maius Monasterium ueniunt, inquirunt de igne, nec etiam mentionem reperiunt. Comes illos prestolatur. Quibus regressis, nichilque tale se uel uidisse renuntiantibus, sollicitus comes cum presbyteris suis de uisione tractabat. Cui unus eorum ait: »Domine, digna satis uisio pro negotio quod cepistis,  pro solemnitate presenti, pro loci reuerentia in quo apparuit uobis, diuinitus ostensa est. Nam et uos, Spiritu sancto inspirante, Dominicum signum uobis hodie imposuistis, et ipse Spiritus sanctus hodierna die super apostolos in igne descendit, et locus Maioris Monasterii dignus est in quo se demonstret descendere, quem tantus conuentus eodem Spiritu inflammatus cohabitat.« Placuit uiro illustri digna digne uisionis interpretatio, nec moratus in crastino eo uenit, uisionem conuentui refert, fratrem se et participem beneficii rogat effici, ipsumque locum et eius incolas condigna reuerentia deinceps habuit.

13. Aeris siccitate terre sterilitas imminebat, corporumque inequalitas pestem rebus minatur  humanis. Conuentus igitur Maioris Monasterii, nudi pedes deferentes pignora sanctorum, ad tumulum beati Martini processionem pro clade imminenti fecerunt, ibique celebrata missa, cum iam regredi uellent, corpus beati Corentini, quod secum detulerant, uolentes leuare, mouere penitus nequiuerunt. Attentabant plurimi, sed labor cassus nichilominus frustrabatur. Tum meror ingens et luctus omnium, quippe qui beneficia potituri aduenerant, damno irreparabili multabantur. Cum ecce senior quidam, Hilidebrandus nomine, baculo quem dextra gestabat, feretrum percutiens, ait ad sanctum: »Eia Brito, Brito, nouimus certe Britannorum superbiam, et en, credo, Martini et Bricii tumbas emularis aureas, eo quod tua uilis et lignea sit. Nunc  igitur securus nobiscum reuertere, et te, sicut isti sunt, auro uestiemus.« His dictis, ad baiulos feretri conuersus: »Supponite, inquit, humeros oneri, in nomine Domini nichil hesitantes.« Quibus iussa facessentibus, in summa facilitate sanctum leuauerunt, antiphonaque imposita, post merorem letitia perfusi ad propria redierunt.

14. Laicus in eodem cenobio conuersus psalmos addidicit, et per annos quinquaginta in ipso monasterio religiose conuersatus nunquam ad cellas exteriores exire ad manendum uoluit. Iacebat autem in ecclesia luminaria concinnans, uerrensque pauimenta, parietes extergens, et quibuscunque sanctis ministeriis poterat, sedulus insistebat: psalterium ex ordine quotidie decantabat, post  Matutinos nunquam quieti lectuli indulgebat. Sed cum nimia eum lassitudo compulisset, ad locum refugii integer habitu sanctorum necessitati corpusculum admittebat. Aduenerat igitur beati Martini sacra solemnitas, qua, peractis Matutinorum solemniis, ceteri fratres requiei gratia ad lectulos redierunt. Ille autem cum priuatis orationibus et genuum flexionibus sese fatigasset, ad memoratum refugii locum secessit; cumque leui somno, ut matutinis horis fieri solet, parum raperetur, ecce due persone uenerando habitu, preclara facie fulgentes, coram altari astiterunt; dixitque alter ad alterum: »Domnus gloriosus Martinus beato huic loco pro reuerentia solemnitatis huius suam hodie exhibebit presentiam, fratrem etiam istum qui nos audit,  quia ei non mediocriter deuotus exstitit, die crastina educi iubet e corpore. Ea propter ipso etiam audiente hec ex industria loquor, quatenus tante necessitatis hora tam propinqua eum paratum inueniat.« His dictis uisio disparuit, somnusque recessit. Quare ille exitus horam ultimam, tam de uicino imminentem, sollicitis et formidolosis orationibus exspectat. Mane autem facto, frater abbati que uiderat queque audierat suggerit; ille uero ut somnium parui pendens, non adhibendam somniis fidem. Imperat tamen super licentiam, ut inungatur. Quo facto, Dominicis etiam munitus mysteriis, sanus et incolumis cum ceteris in conuentu uersatus, nocte insecuta, circa Laudes uiribus  corporis cepit repente destitui; nec iam ualens subsistere, ad manus in cellam infirmorum deducitur. Mane adueniente, pro bona iterum deuotione Dominici corporis et sanguinis sacramenta percepit, ubi, cum post sanguinem uinum ebibisset, inter manus sese baiulantium exspirauit. Ita Martinus in sua festiuitate sibi deuotum assumpsit, ita Christus precedentis gratie donum subsequenti gloria remunerauit. Amen.

15. Dicamus etiam quoddam miraculum quod nostris temporibus, diuina operante clementia euenisse non dubitamus. Duo ex monachis Beati Martini Maioris Monasterii, Iunianus sacerdos Calumnensis, et Burgardus prepositus Litinensis, uenientes de obedientiis suis nauigio, secumque  ferentes centum quadraginta alausas, quas emerant ad opus refectionis fratrum, tendebantque peruenire ad Maius Monasterium. Cumque uenissent ad quemdam locum ualde periculosum, ubi aliquis, propter exclusas et molendina, que inibi amplius abundant, uix illesus iter suum ualeat peragere tutum; monachi solliciti, causa uitandi periculum, preceperunt famulis suis ut in nauicula remanerent, et diligenter eam gubernare certarent. Illi uero accipientes nauigalem funem, descenderunt in terram, ut ualide trahentes citius transuolare naufragium possent. Sed callidus hostis, qui nunquam quiescit omnibus aduersari bonis, aliquantulum propositum illorum perturbauit, non tamen ad damnum et contumeliam ipsorum, sed ad laudem et  gloriam nominis Domini nostri Iesu Christi. Nam cum famuli recto regimine sulcantes undas elaborassent illam angustam transire portam, et monachi peragentes iuxta littus uiam suam extenso fune fortiter nauiculam suam traxissent, mirabile dictu! mox quasi incisus rumpitur funis. Quod persentientes famuli, et mortem sibi imminere uidentes, uix herentes manibus tabulis molendinorum euaserunt. Nauis quippe statim mergitur, non ut aqua impleretur, sicut solet fieri; sed, quod magis periculosum est, puppi et prora deorsum conuersis in terram, resupina cepit fluctuare in undis. Magna uoce inter hec clamantibus monachis: »O beate Pater sancte Martine, sanctis precibus et meritis tuis salua pisces in illa naui, quos ferebamus nostris filiis et  seruis tuis.« Postquam ergo nauicula diu ab undis fluminis depulsa natitauit, monachi et famuli non credentes neque sperantes quidquam funditus remansisse in ea, tandem magno cum labore pertraxerunt ad terram. Cumque conuertissent et erexissent puppim sursum, que diu resupina natauerat, uiderunt pisces suos immotos et saluos, et ita ordinatim sicut collocauerant positos, nullusque illorum omnium quos fratribus Maioris Monasterii destinauerant, in aqua periclitauit. Triginta quidem pisces quos separatim posuerant, ut captoribus et huiusmodi hominibus largirentur, illi ceciderunt in aquam et perierunt; spolia quoque famulorum in flumine demersa sunt, liber uero monachorum, id  est Breuiarium, ita illesus permansit sicut et pisces fratrum. Quod uidentes monachi et famuli, et omnes qui aderant, gaudio magno repleti glorificauerunt Deum, qui nunquam deseruit sperantes in se, qui non solum uoces exaudit fidelium suorum clamantium ad se, uerum etiam desiderium et effectum cordis eorum, sicut in quodam loco Propheta testatur: »Desiderium pauperum exaudiuit Dominus, preparationes cordis eorum audiuit auris tua.«

16. Quia sicut Scriptura dicit: »Secretum regis abscondere bonum est, opera autem Dei manifestare atque confiteri honorificum est;« utile esse cognouimus quamdam uisionem scripto relinquere posteris nostris, quam diuina clementia nostris  temporibus apud Maius Monasterium reuelare dignata est. Quondam enim quidam monachus Maioris Monasterii, uir boni testimonii, Oddo nomine, prepositus de Sancta Gemma, cum persensisset in loco obedientie sue se mortali infirmitate correptum, quantocius ad Maius Monasterium se deferri precepit. Cumque in domo infirmorum fratrum positus esset, aliquantulum in infirmitate sua examinatus, ad ultimum uniuerse carnis uiam cepit ingredi. Hoc autem cognito a priore, qui, iam aduesperascente die, gratia perscrutandi qualitatem sue infirmitatis illum uisitauerat, finito Completorio significauit tribus fratribus ut ad illum custodiendum, sicut mos est illius ecclesie, postquam ita fit proximus morti, uenirent, et totam noctem circa  eum in psalmis et orationibus expenderent. Fratribus igitur obedientibus sine mora signo prioris, festinanter uenerunt in domum infirmorum, et circa fratrem in extremis positum residentes, fere usque ad medium noctis in psalmis et orationibus perstiterunt. Cumque iam hora propinqua esset in qua fratres [ut] ad Matutinos surgant admoneri solent, ecce unus ex tribus fratribus quos supra memorauimus, Gergonius nomine, apertis oculis, non per uisionem aspiciens sursum in directum, uidit quamdam auem speciosam nimis in columbe specie ex toto albam, per radium cuiusdam splendoris magni uenientem super fratrem infirmum et morti proximum; cepitque supra pectus eius uolitare et uolitando illum circuire. Sed antequam illa auis aduolaret, frater infirmus  grauiter anxiabatur, et mortis stimulis nimium urebatur; ubi uero aduenit, pacatum illum et quietum cito reddidit, neque postea tantos planctus tamque graues anhelitus emisit. Cumque aliquandiu illum circuisset, et super pectus ipsius uicissim uolitasset, pariter et frater suum Domino spiritum reddidit, et auis qua uia descenderat, ascendit. Nulli hoc incredibile uideatur, sed Dei operibus fidem rectam adhibeamus, et illi assidue grates debitas reddamus, qui semper suos consolatione pia uisitat, et in se sperantibus gaudia celestia largitur et preparat.

17. uir uenerabilis, simul et prepositus et archidiaconus Claromontensis ecclesie, ad festum  beati Martini quotannis uenire consueuerat, pariterque Maioris Monasterii cenobium uisitare. Qui cum inibi multam religionem feruere conspiceret, pio conuersationis desiderio est accensus. Aliquando igitur de more ad sancti Martini festum uenturus thesauros suos et uestes olosericas, multamque diuitiarum supellectilem secum afferri fecit. Cum igitur tota nocte et die solemnitatis sacris officiis deuotus interfuisset, in comitatu suo recedit ad hospitium, ac inter confabulandum post epulas ait suis: »uobis crastino de labore quiescentibus, ipse solus paulisper egrediar, ad prandium reuersurus; nichil igitur  de me fueritis solliciti, sed parate nobis.« Mane igitur facto, induens se uir nobilis cuiusdam serui sui habitu uiliori ad Maius Monasterium uenit, repertoque abbate Guillelmo  procidit ad pedes eius, et pro amore Christi et beati Martini monachatum sibi concedi exorat: cuius humilem supplicemque petitionem pio abbas attendens intuitu, benigne concedit quod ille humiliter precatur. Inde ad suos regreditur, mirantibus nimirum cunctis quomodo uel qualiter in tali habitu processisset. Resumptis uestibus, dissimulato uoto, tota dies illa in letitia agitur. Denique uidet in crastino suum iter parari, quasi ad patriam rediturus. Ducibus autem comitatus mandat secreto ut, cum uentum primum fuerit ad Maius Monasterium, diuertant gressum. Itaque oratione prius  celebrata, se poscit ad abbatem deduci. Cui abbas assurgens , in osculo pacis gaudens excipit illum. Rogat etiam, pro consuetudine et hospitalitatis gratia, ut laborem itineris sui ibidem quiescendo releuet, ne dedignetur beneficium domus suscipere, cui sacer Martinus et expensas prouidet, et expendendi uoluntatem largitur. Tum ille: »Domine, inquit, non dedignor aut respuo beneficium beati Martini et uestrum; me enim in monachum suscepistis, et ad hoc hodie ueni.« Mirari abbas se illum eatenus non uidisse. Ille e contra: »Non, ait, meministis uos heri quemdam pauperem clericum in tali et tali habitu recepisse in monachum?---Hoc, inquit abbas, recordor.---Ego, ait, ille sum. Iam nunc, si placet,  me et mea suscipite; de his qui mecum sunt si quis eodem uite desiderio tactus est, precor ut pro Deo mecum suscipiatur.« Gaudet abbas, clerici contristantur. Duo tamen ex eis, ceteris cum luctu abeuntibus, remanserunt. Factus igitur monachus, quo sublimior in seculo fuerat, eo se exhibuit humiliorem. Post non multum temporis sacrista efficicitur, attributis ei sociis bone uite super eo ut decebat sollicitis: at ille, magis magisque in Deum proficiens, secum cepit tractare qualiter omnibus fratribus ita deseruiret ut omnes lateret. Denique nocturnis horis cum ceteri quieti concederent, ipse clam cunctis aquam hauriebat et lauatorium implebat. Hoc cum multo tempore iam fecisset, Omnium  Sanctorum aduenit solemnitas: ceteris itaque post Matutinos ad lectos redeuntibus, ipse operi assueto succedit. Quo expleto de more, redit in oratorium, incumbit orationi. Et ecce ex ea parte ecclesie qua beati Martini lectus habetur, audit immense multitudinis dulcissimas uoces. Erigens autem caput uidit tres personas pontificalibus infulis decoratas, quarum qui medius erat et honore et uultu uidebatur ceteris preeminere; deinde abbates multos ac monachorum infinitas cateruas, omnes letos et dulci melodia iubilantes. Incipit interim ille archiepiscopus R\ 1, Concede nobis; dictoque et repetito R\, complet ordinem.  Secundo agitur pro defunctis. Tertio pro illius loci congregatione. Incipit ille archiepiscopus Antiphonam: Ciuitatem istam tu circumda, Domine. Et subiungit R\, Fiat pax in uirtute tua; et Collectam: Deus qui renuntiantibus seculo mansionem paras in celo, dilata huius sancte congregationis temporale habitaculum celestibus bonis, ut fraterna teneantur compagine caritatis unanimes: continentie precepta custodiant sobrii: simplices et quieti gratis datam sibi gratiam fuisse agnoscant: concordet illorum uita cum nomine, professio sentiatur in opere. Per Dominum nostrum, etc. Quibus expletis, beata illa et gloriosa processio qua uenerat redire cepit. Ille autem curiosius intuens, nonnullos quos nouerat obiisse recognoscens, alloquitur illos, inquirens qui hi essent.  At illi Martinum esse qui medius incedebat episcoporum, qui ut meritis ita uultus eminentia precellebat; Fulgentium atque Corentinum, qui ei obambulabant;  abbates ipsius loci, et deinde monachos, qui Martini meritis sui laboris fructibus non parum fruebantur eoque incedere eos ordine quo ad Christum migrauerant. Profiterentur abbatem etiam Odonem  , qui tunc loco preerat, eodem anno ad suam societatem accersendum denunciant. Referebant etiam quod beatus Martinus cum ipsa processione cum suo illo, ut semper, frequentissimo discipulorum sanctissimoque comitatu ipsum monasterium sepissime frequentaret. His auditis, uir uenerandus quosdam de sociis excitare festinat, Guarnerium scilicet eiusdem loci postea abbatem, et nonnullos ex aliis, qui a somno exciti et uoces cantantium audierunt, et aliquos de nouissimis ipsius processionis uidere meruerunt. Quam beatam putamus, quamque  mundam uiri conscientiam, cui adhuc uiuenti in corpore prestitum est Martini gloriam et sanctorum eum comitantium contemplari!




ANNO DOMINI MLXXXu.
BERNARDUS COMES BISULDUNENSIS





BERNARDI COMITIS EPISTOLA AD BERNARDUM ABBATEM MASSILIENSEM, Ad eliminandam ex Riuipullensi monasterio simoniam, orat ut illud per suos monachos regendum suscipiat.


 Domno B. Massiliensium uenerabili abbati omnique sancte congregationi sub eius custodia Christo militanti BERNARDUS comes Bisuldunensium fidelem in Domino . . . . et celeste consequi brauium.

Quoniam quidquid a me mihique secularibus uidelicet hominibus in hoc seculo nequam digne deuoteue agitur, spiritualium uirorum precibus impetratum non ambigo. Idcirco arbitratu meo illis existimo referendum, quibus intercessoribus iure creditur adeptum, quatenus illorum gratiarum actione ac prouidentissima cura obtineat rectitudinis statum quod ab immeritis fuerit inchoatum. Quapropter nouerit uestra pia sollicitudo, locum Dei Genitricis Marie Riuipollentis  cenobii, qui, a tempore domni  Oliue  pontificis a Simoniacis male possessus, turpibus succubuerat questibus, eiusdem Dei Genitricis auxilio, tamque uestro quam ceterorum, ut credo, fidelium obtentu, me ab omni heretice prauitatis contagio emundasse; illumque pseudoabbatem Mironem, qui post interdictum sedis apostolice eiusdem regimen conatus est simoniace obtinere, domni Guifredi archiepiscopi, necnon Berengarii Gerundensis episcopi, ac Guillelmi Ausonensis presulis adiutorio, cum suis satellitibus uniuersis a loco et regimine, sine ullo restitutionis respectu expulisse; quo depulso cum quererem qualiter uel quo ordine ab illo sancto loco omnem hereticum ambitum de cetero precauere possem, id mihi a meis  magnatibus, et precipue ab hoc archidiacono suisque sodalibus suggestum est, ut uestre dominationi uestrisque institutis illum subiicere non refugerem, si a peruersis machinationibus hereticorum deinceps haberi uellem immunem. Quod ipsum cum Dei Genitricis amore, tum uestri, mi domine abbas, uenerandi nominis in me transfusa dignitate, nequaquam difficile uisum est quin statim iusto eorum consilio annuerem, eosdemque ad uos confestim mitterem, quo eisdem conuocaremini nunciis, quibus ad id agendum usus sum consiliariis, et quod eorum linguis, hoc idem meis testarer litteris. Unde uolo uos nosse, si id uestre non distulerint more, me preparatum esse illud de quo agitur cenobium uestre subsedere ditioni, et serie scripture a uobis confecte  propria manu Deo sanctoque uictori firmare, ut nunquam a reliquo sit abbas nisi quem uobis, domne B., uestrisque successoribus ex consulta Massiliensis collegii regularitate eligere placuerit; hoc tantum ad presens nobis concesso ut domnus Girbertus, cui omnia que iuris sunt cenobii iam dudum nota sunt, curam illius uestro iussu primum gerat, ne plebs uniuersa fiat minus religiosa quam conuenit, si non licuerit illi hunc habere quem querit. Ut autem omnia que erga uos uestrumque locum a me agenda sunt, melius quam hic scribi possunt, uelociter fiant, simul cum his nunciis uos, mi domne abbas, cum nonnullis uestri conuentus, non sine  domno Girberto celeriter ad me usque . . . . et in omnibus que ad stabilitatem huius negotii pertinere possunt requisitis et receptis. Demum hunc quem uolumus . . . . studeat industria, sicque a uobis actum in uestros successores transeat per secula uentura. Ergo quia uitiorum aduersatores, cultoresque uirtutum fama precurrente uos esse didicimus, ideo hoc nobile cenobium, quod, ob reuerentiam totius religionis et scientie, olim caput et specimen uniuerse esse meruit Esperie, Deo annuente, per uos in statum pristinum cupimus reparari; quo, dum illud uestri instantia resumpserit habitam uenerationem, coronam glorie a Filio eiusdem uirginis suscipiatis auctiorem. Quod si rem tam dignam nec Dei amore dignati fueritis suscipere, necesse erit nobis alibi inquirere  cum quibus et per quos acerbitatis nostre uirus possimus deponere. Scitis quid uelimus, orate ut possimus. Igitur totum et amplius quam quod comes Barchinonensis de cenobio Sancte Marie  Crasse uobis fecit, ego dum libertatem Massiliensem de isto properat facere, excepto quod nec gladium neque contum sinam uos illic formidare. Hec in fine curaui addere, ut si hoc renueret accipere, quidquid Omnipotens secus quam oportuerit, ibidem agi conspexerit, illud abhinc uestre et non mee imputet culpe, qui scit me hec ueraci corde proferre. ualeat sanctitas uestra in Domino.





DIPLOMA BERNARDI COMITIS BISULDUNENSIS Riuipullensem abbatiam monasterio Massiliensi S. uictoris subiicit.


 In nomine sancte et indiuidue Trinitatis. Ego Bernardus gratia Dei comes Bisuldunensis donator sum omnipotenti Deo et S. Marie sanctoque uictori martyri de Massilia, ac Bernardo abbati ipsius monasterii, et omnibus successoribus eius per hanc mee donationis scripturam. Dono eis monasterium S. Marie de Riuopullo, cum omnibus rebus que ad se pertinent et pertinere debent, sub eo tenore ut ipse Bernardus et successores eligant semper et mittant ibi abbates qui seruitium Dei in eodem monasterio faciant, et regulam S. Benedicti ibi teneant et tenere faciant, et obedientes sint semper in omnibus abbates et omnis congregatio ipsius monasterii Massiliensi abbati presenti et successoribus eius, et hoc semper sit factum ad seruitium Dei, et ad fidelitatem de me Bernardo et successorum meorum, et ut sedes sancti Petri de Ausona et episcopi orthodoxi  ipsius loci habeant ibi quod iuste habere debent. Et si, quod absit! abbas siue abbates ibi electi uel congregatio eius regulam S. Benedicti non obseruauerit, et inobedientes exstiterint, Massiliensis abbas ibi semper quando uoluerit ueniat, et eos ut corrigantur admoneat, et de malo ad bonum conuertat. Si autem rebelles fuerint, et admonitionibus eius credere noluerint, Massiliensis abbas semper potestatem habeat eiiciendi malos et mittendi bonos, et pro Dei amore et caritate diuina Bisuldunensis comes et Ausonensis episcopus ad hoc faciendum sint illi adiutores. Et hoc tandiu firmiter et immobiliter maneat, quamdiu monasterium S. uictoris regulariter steterit, et regulam S. Benedicti habitantes ibi tenuerint. Et non liceat mihi Bernardo prefato comiti, nec ullo successorum meorum, hanc donationem disrumpere aut transmutare, uel aliquo modo minuere. Et  hoc otum ideo est factum quia locus ille propter Simoniacos abbates pene absque religione et sine regula S. Benedicti manebat; et ideo quicumque adiutores et fautores ad hoc opus predicto factum exstiterint, et adiutorium regulariter ibi degentibus impenderint, in primis benedictionem a Deo accipiant, et omnibus orationibus ac bonis operibus que in prelibato monasterio facte fuerint, siue in monasterio Massiliensi et  Tomeriensi, Sancteque Marie Crasse, sanctique Cucuphatis  de uallense et in Ausonensi sede, siue in omnibus cellis supradictorum cenobiorum, partem et societatem habeant, et insuper eternam retributionem acquirant. Quicunque etiam huic nostre institutioni contrarii fuerint, et disrumpere, instigante diabolo, per aliquam occasionem tentauerint, iram Dei incurrant, et omnibus  sacrilegis et in inferno damnatis socii maneant, nisi resipuerint et ad satisfactionem uenerint. Quod est  factum u. Kalendas Ianuarii anno 1070 ab Incarnatione Christi, anno X Philippi regis. Sig + num Bernardi comitis qui hanc largitionis scripturam scribere iussi in Riuopollentino capitulo coram omnibus solito signo manibus propriis firmaui. + Willelmus gratia Dei episcopus Ausonensis ecclesie firmaui. + Andreas  abbas S. Iohannis firmaui. + Bernardus leuita et canonicus firmaui, Heribaldus sedis Ausone canonicus firmaui, Willelmus primiscrinius firmaui. Sig + num Raymundi uicecomitis Cardonensis, sig + num Udalardi Bernardi, sig + num Petri Bernardi, sig + num Bernardi Wifredi de Porcella, sig + num Pontii Blidgarii, sig + num Arnaldi Arnaldi, sig + num Petri Adalberti, sig + num Udalardi Gaufredi, sig + num Guillelmi Bernardi archidiaconi  de Guardia, sig + num Bernardi Raymundi fratris eius, sig + num Bernardi Mironi. Bernardus monachus qui hanc largitionis scripturam scripsit.




ANNO DOMINI MLXXXu
SANCTUS ANASTASIUS MONACHUS ET EREMITA.



uITA SANCTI ANASTASII AUCTORE GALTERO.






OBSERuATIONES PRAEuIAE.

 1. Ignotum huc usque in fastis Benedictinis sanctum Anastasium hic proferimus, cuius uitam Galterius, auctor nobis antea incognitus, sed ut ex ipsius uite contextu patet grauis, haud multo post beati uiri obitum, nisi fallor, conscripsit. Hanc uero uitam debemus illustrissimo Ecclesie principi Antonio Petro Bertier Riuensium antistiti, qui codicem ms. in quo ipsa habetur, ex ecclesia pareciali Sancti Martini Doydensis acceptum humanissime cum uno e nostris communicauit, quam ille statim exscriptam ad nos transmisit, Actis sanctorum ordinis nostri inserendam.

 2. Haud expressit uite auctor quis annus fuerit beato uiro extremus, nec aliunde nobis suppetunt uetera instrumenta, ex quibus is nobis innotescat; quare inuestigandum est utrumne ex eius uite circumstantiis aliquid lucis in hac rerum ambage habere possimus. Ille nempe certis alligate temporibus ad determinandam reliquarum actionum seriem usui esse poterunt. Discimus itaque ex ipsa uita beatum Anastasium circa seculi huius undecimi medium in monasterium Sancti Michelis, in Periculo Maris dictum, secessisse, eo scilicet tempore quo abbas Simoniaca labe infectus, cuius nomen auctor reticuit,  eidem cenobio preerat. Hoc autem anno circiter 1058, aut sequenti, contigisse coniicimus quod, his duobus annis, nullus in catalogis aut ueteribus instrumentis monasterii Sancti Michelis abbas memoratus occurrat, quod forte Simonia notatus inter eiusdem loci abbates locum non meruerit. Et quidem ceteros abbates, qui eidem monasterio hoc seculo prefuerunt, Simoniaca peste tactos fuisse nusquam legimus. Scimus Arturum Monasterium Neustrie pie auctorem Fulconem quemdam hoc biennio Sancti Michelis abbatem induxisse, qui, inquit, anno 1059, Philippi regis coronationi adfuit; ex quo patet hanc abbatiam duobus annis haud uacasse. At non aduertit ille auctor Fulconem abbatem Sancti Michelis, qui Philippi inaugurationi interfuit, non monasterii  Sancti Michelis de Monte, sed Sancti Michelis in Theorascia diecesis Laudunensis abbatem fuisse. Quod certum est non solum ex uulgatis Sancti Michelis in Theorascia abbatum catalogis, sed etiam ex ipso coronationis Philippi regis instrumento apud Chesnium in Historicis Francie, et Marlotum in metropoli Remensi relato, ubi diserte Fulco abbas Sancti Michelis Laudunensis appellatur. Licet hec uox Laudunensis, nescimus quo casu e Philippi Labbei calamo, tom. IX Conciliorum, exciderit.

3. Aliam deprehendimus temporis notam in beati Anastasii uita, repetitam scilicet ex eius in Hispaniam profectione, quam iubente Gregorio uII summo pontifice, et mittente Hugone abbate Cluniacensi, ab eo susceptam fuisse testatur idem uite auctor. Hoc  autem iter anno circiter 1074 consignamus, scilicet paulo post Alfonsi regis restitutionem, cum Gregorius iam secundum pontificatus sui annum attigisset. Non enim Anastasium ex iis fuisse censemus, quos postea sanctus Hugo in Hispaniam transmisit, ut ibi disciplinam monasticam restaurarent. Isti  nempe in Hispaniis permanserunt, uariis monasteriis de nouo construendis aut certe ueteribus restaurandis intenti; quorum etiam plerique ad episcopales infulas euecti sunt. At Anastasius eo solummodo profectus fuerat, ut Sarracenis Christi Euangelium nuntiaret; hinc cum se incassum laborare aduertisset, in Gallias repedauit.

4. His itaque statutis, cum ex uite auctore discamus Anastasium ex Hispania reuersum septem annos Cluniaci ac tres alios in solitudine transegisse, iam decem annos supra 1074 habemus; quibus si unum aut alterum adiiciamus, quos in itineribus uel etiam in Hispania uerbi diuini predicationi incumbens consumpserit, coniiciemus beatum uirum anno circiter 1086 ad superos abiisse, quem quidem annum,  donec certiora occurrant monumenta, retinere uisum est.

5. Huius sancti uiri nomen nullum, quod quidem sciamus, martyrologium exhibet, nequidem Benedictinum. Colitur tamen in ecclesia pareciali Sancti Martini Doydensis , seu, ut habet uite auctor, Deuotensis, in diecesi Riuensi , ubi integrum eius sacrum corpus asseruatum est ad seculum decimum sextum, quo a furentibus Caluinianis hereticis dissipatum est, preter aliquot eius particulas in scrinio argenteo inclusas, que a fidelibus eorum furori subducte sunt et in loco tuto reposite. Has ab aliquot annis inuisit illustrissimus antistes Riuensis supra laudatus, suaque auctoritate recognitas et approbatas fidelium uenerationi exhiberi permisit.  Haud procul ab eo uico uisitur fons Sancti Anastasii uulgo nuncupatus quo sitim suam uir sanctus aliquando exstinxisse memoratur. Frequentatur uero a uicinis populis, quod eius aque haustu febrium ardores sedari dicantur; quod multorum experimento certum esse tradunt.





[uITA S. ANASTASIUS.]



INCIPIT PROLOGUS.

 1. Galterius Petro Deuotensis Ecclesie subdiacono, et fratri eius Bernardo, in omnibus prosperitatem, et ad effectum perducere bonam deuotionem. Cogitis me, dum impensius instantes rogatis, ut ad edificationem posterorum tradam memorie calamo uitam beati Anastasii confessoris. Et a me sine difficultate non uideo posse sufferri, nec meis uiribus competit ne uita sancti uiri culpa ingenii scriptoris potius uideatur atteri quam in maius celebrari. Ne tamen uestre petitioni uidear contraire, cui, etsi parum idoneus, debeo in omnibus obtemperare, quod dissuadet auiditas ingenii, aggrediar tutus presidio uestre iussionis; etenim si quid sum, si quid ualeo, Domino imputare debeo. Preterea cum  me profitear amicum uestrum, non decet ut omittam, si in aliquo uobis quouis modo obsequi possum; cum, ut quidam sapiens ait: Amicitia tantum  constet in petendi deuotione, et in sedula obsequendi uoluntate. Ad hoc accedit deuotio pura, que cogere potest, etsi absint omnia supradicta, ut ad perficiendum quod petitis audacter insistam. Dum enim curam hanc mihi tanto opere indicitis, posteritatis edificationi consulitis, dum ad laudem et honorem Dei, uitam sancti confessoris ac gloriosissimi Anastasii uultis reserari, ut posteris sit ad exemplum, et ad sanctitatis eiusdem uiri testimonium. Rogo ergo et obnixe supplico ut, si quid incuria parum quesiero, aut egestate mei ingenii pretermisero, aut rescissione dignum superaddidero, ne pigeat lectorem addere quod perspexerit additione dignum, aut rescindere quod transuersi calami nota iudicauerit  corrigendum. Denique excusare me poterit deuotio petentium, que, ut sepe iam dixi, compulit audere quod ingenii diffidentia dissuaserat.



INCIPIT uITA GLORIOSI ANASTASII.


 2. Gloriosissimus Anastasius confessor Dei, uenetias oriundus, secundum dignitatem huius mundi genere clarus enituit, patre et matre non infimis ortus. Qui, ab ipsis cunabulis baptismatis unda regeneratus, a primeuo studiis litteralibus a parentibus traditus est, in quibus ita curam adhibuit ut tam Grecis quam Latinis litteris omnibus ad unguem uideretur imbutus. Fuit igitur clarus ingenio, doctus eloquio, ornatus moribus, amabilis omnibus, ut felices dicerentur qui talem filium genuissent. Sed quia uir Dei sapientiam huius mundi stultitiam apud Deum esse in diuinis codicibus legerat , et ipsam ueritatem in Euangelio dicentem audierat: Nisi quis renuntiauerit omnibus que possidet, non potest meus esse discipulus ; cepit non sine  diuina gratia ad memoriam reuocare, et idem apud se reuoluere, quia graue damnum susciperet, si pro terrenis celestia amitteret. Hec diu reuoluens, tandem secum deliberauit quod, ut de commissis penitentiam ageret, monastico habitu sese committeret. Sed quia manu missa ad aratrum turpe est retro respicere, et tortum et inutile sulcum facere, uoluit sanctus uir Anastasius sese primum ieiuniis, uigiliis, et orationibus macerare, ut sic probaret, si, suscepto monachorum habitu, in proposito gradu persistere posset, ne resiliret. Subtraxit ergo sibi primum uinum, in quo est luxuria, quarta et sexta feria cepit ieiunare, sic tamen ut aliquoties carnibus uesceretur; orationi et uigiliis plerumque insistebat.

3. Cum uero hoc modo per aliquantulum temporis  carnem suam refrenasset, et iam quodammodo eam in uia boni propositi teneret, abiecit edulia carnium; et ita maxime uigiliis et orationibus cepit instare ut a Dominica in Dominicam ieiunaret. Sed cum aliquandiu iterum se sic manciparet, sic confirmatus est quod sibi uisus etiam est firmus et suo proposito sufficiens. Decreuit ergo satisfacere et suum propositum perficere. Derelictis ergo parentibus, domo et cognatis, querens locum idoneum, ubi monachorum susciperet habitum, ad mare Britannicum peruenit, ad locum, qui Portus Herculis  appellatur, qui et alio nomine, ad Montem sancti Michelis in Periculo Maris dicitur; ubi inuenta magna congregatione monachorum, in omnibus religiosorum,  excepto quod abbas per Simoniam subintrauerat, habitum optatum suscepit. De abbatis Simonia uir Dei penitus ignorabat. Factum est autem post reuolutum annum, cum sederet cum quodam fratre  , et post sermonem habitum de confirmatione anime, de uita sanctorum Patrum ad inuicem questio  referretur, et inde diu et multum dissererent, tandem sermo directus est ad abbatem. Cognouit uir Dei Anastasius quod abbas erat Simoniacus, et per pecuniam infinitam quam dederat in abbatiam subintrauerat. Unde supra modum dolens, et affirmans se diabolica fraude deceptum, quippe qui locum idoneum suo proposito quesierat, et in laqueum nefandi hostis pene ceciderat, recessit inde, et quamdam insulam ingressus in ipso introitu supradicti maris, in basilica quadam Dei Genitricis Marie, solus manere cepit, ieiuniis uigiliis et orationibus uacans.

4. Ubi cum aliquanto tempore uita eximie conuersationis claruisset, et fama eius longe lateque diffunderetur, uenerabilis abbas, Hugo nomine, qui  Cluniacensi monasterio eodem tempore preerat, ad reuineenda [f. reuisenda] cenobia, exhortatione fratrum, qui per diuersa loca et longe remota Deo deseruiebant, cum multis fratribus exiuit. Unde factum est ut ad mare Britannicum perueniret; ubi audita uita et conuersatione uiri Dei Anastasii, misit duos de fratribus in insulam ad predictam basilicam, et mandauit uiro Dei, ut ad se gratia colloquendi exiret; de cuius enim bona conuersatione audierat, eum et uidere desiderabat. Qui audito uenerabilis uiri abbatis aduentu, cum magno gaudio exiuit; quem abbas honorifice suscepit, et de uita et conuersatione eius studiose requisiuit. A quo cum omnia audiuisset, et quomodo propter Simoniam de loco in quo habitum susceperat exiuisset, uotumque eius intellexisset,  gauisus est ualde super bona conuersatione eius, et quibus modis potuit in Dei seruitio eum confortauit. Cumque per aliquot dies de uita et conuersatione Cluniacensium fratrum abbas multum referret, uirum Dei monuit, et multum rogauit ut Cluniacum secum adiret, ubi et uotum suum complere posset, et exemplum bone conuersationis ceteris fratribus daret. Cuius petitioni uir Dei Anastasius acquiescens, cum eo iter arripuit. Cumque Cluniacum ueniret, magnam dilectionem et humilitatis familiaritatem apud omnes fratres habebat; omnes unanimiter diligebat, omnes enim in Dei seruitio uite sue exemplo dirigebat. Diu namque uitam mirabilem duxit, dum sese dabat exemplar bone conuersationis. Ceteris enim fratribus signo dato ad  refectorium euntibus, uir Dei ad orationem remanebat, et nocte quiescentibus cunctis surgebat, et genu flexo fere tota nocte orabat, pane et aqua contentus uiuebat, et hoc etiam quasi in momento accipiebat. Semel in anno in solitudines uel in prerupta  loca ad celebrandas Quadragesimas exibat, et tunc orationibus, ieiuniis, uigiliis, flexionibus sese supra modum macerabat.

5. Per idem tempus precepto sancti patris nostri pape Gregorii septimi, et trina persuasione uenerabilis uiri abbatis sui Hugonis, Hispaniam ad predicandum Sarracenis ingressus est. Ubi ad probandam certitudinem fidei Christianorum, et ad eradicandam crudelitatis duritiam Sarracenorum, per rogum ardentem post celebrata missarum solemnia, transire uoluit; sed Sarraceni conditioni eius noluerunt acquiescere, uidelicet si hinc illesus transiret, ad baptismi gratiam confugerent. Sed cum a cecitate et duritia cordis sui ullo modo redire nollent, excusso puluere pedum in illos in testimonium, ad  monasterium suum regressus est. Factum est autem post regressionem eius, reuoluto septennii fere spatio, ut uenerabilis abbas ad exhortationem quorumdam fratrum, laicorum et nobilium, in Aquitaniam uellet exire, qui renuntiantes mundo ad habitum monachorum uolebant uenire. Unde factum est ut uirum Dei Anastasium secum duceret; erat enim in omnibus diuinis Scripturis peritus, et in exhortatione et edificatione fratrum ualidus. Cumque partem magnam Aquitanie exhortando fratres peragrassent, tandem in Tolosanum pagum peruenerunt, ubi comitem Appamie oppidi cum uxore et filiis ad conuersationem monastici ordinis suscepturi erant. Iam interim quoque instabat tempus quo uir Dei Anastasius in solitudinibus uel in preruptis locis  Quadragesimam celebrare consueuerat; unde cum multum sollicitus esset, et die ac nocte apud se tractaret, tandem Pyreneos montes in propinquis sitos ad hoc elegit idoneos, ubi et Quadragesimas celebraret, et uite eremitice ad tempus uacaret. Cuius precibus abbas, quia baculus et quasi columna ceterorum fratrum erat, inuitus assensum prebuit. Sed quia cognoscebat constantiam eius in seruitio Dei, bonum uotum nolebat morari. Coactus ergo et tristis concessit quod petebat. Cum uero ad inuicem descenderent, uenerabilis uir abbas flens, et cum lacrymis et singultibus in collum eius ruens, admonebat ut sui memor esset, pro se et pro ceteris fratribus apud Deum interpellaret et ad ultimum ualedicens,  cum ceteris fratribus ad monasterium regressus est.

6. uir igitur Dei Anastasius, qui hoc solum desiderabat, ut suo uoto satisfacere posset, cum magno gaudio ad montes iter arripuit; quibus cum appropinquaret, et iam, nullo obstaculo interueniente, singula loca notare posset, montem altissimum, qui Abriscola dicebatur, ad habitandum elegit, quia in ea parte qua situs erat, super alios montes eminebat. Derelicto ergo quodam fratre, quem secum habebat, ad radices montis in quadam ecclesia, solus montem ascendit, facto de frondibus satis angusto habitaculo, et altari ubi sacrificium offerret. Tunc inter niues assiduas et frigora Deo deseruiebat, ieiuniis, uigiliis et orationibus multum insistebat; nichil autem  ad uictum nisi subcinericium panem et aquam requirebat, que tantum sub mensura, a fratre quem sub monte reliquerat, accipiebat. Cum autem in his demoraretur et uita eius circumquaque audiretur, ceperunt multi adire eum, et multi ad eum conuenire, ut uerbum uite ab eo audirent, et uitam eius quam mirabiliter deducebat cognoscerent, eumque a quo diuino pabulo refocillabantur temporalibus sustentarent. Sed uir Dei nichil prorsus ab eis ad usum corporis accipiebat, inuitari [f., diuitari] enim a populo non querebat, qui etiam de Euangelio uiuere recusabat. Quidquid ergo offerebatur, per manus quorumdam fratrum erogabat pauperibus, quos bone uite cognoscebat, et ad hoc idoneos ducebat.

7. Sed inter hec, cum soli Deo placere quereret  et ad hoc toto mentis ardore flagraret, antiquus ille hostis artifex nocendi, aduersarius humani generis, cepit bonis eius actibus inuidere, et die ac nocte locum subintrandi ad nocendum querere. Sed cum nichil omnino inueniret quod in eius actibus subripere posset, nullamque in eum potestatem haberet, machinabatur quomodo saltem de cella eum expelleret. Factum est ergo, cum quadam die post finitam orationem uir Dei Anastasius cellula exiret, et extra cum duobus fratribus qui ad eum conuenerant sederat, hostis antiquus adfuit, et ignem in cellam eius et in altare, quod ad sacrificium offerendum fecerat, posuit; sed uir Dei respiciens, cum ignem uideret, insidias hostis nefandi agnouit. Unde surgens et usque ad cellam tendens, hosti ut recederet  precepit, et signum crucis opposuit igni. Ad cuius preceptum hostis recessit, et ad signum crucis exstinctus est ignis. Quod cum auditum circumquaque referretur, tunc maxime ceperunt ad eum indigene fere omnes conuenire, et orationi eius se commendare, de commissis etiam ab eo querere penitentiam; fere enim per triennium quo mansit in eremo, tot ad eum concurrebant, quod plerumque omnes montes in circuitu cereis resplendere uidebantur, qui ante cellam eius a uenientibus accendebantur. Sepe etiam uenientibus dixerat se esse indignum ad quem uenirent, se esse monachum a quo penitentiam quererent, et non habere se licentiam predicandi, nec penitentes suscipiendi;  sed quid hoc proderat, cum tamen confestissime uenirent, et lacrymis et precibus eum ad predicandum excitarent?

8. Sed cum Deus laborem eius uellet remunerare et ab ergastulo carnis eum euocare, ut maior esset corona, uoluit temporalem uitam eius finiri in obedientia. Factum est ergo ut uir uenerabilis, abbas supradictus Cluniacensis ecclesie, desiderio uidendi fratrem flagraret, cum quantum presentia eius fratribus ceteris prestabat, quantumque uita eius eos confirmabat, tantum eiusdem absentiam recognosceret; unde huiusmodi epistolam per manus quorumdam fratrum ei direxit, que eum ad monasterium fratrum ceterorum reuocauit. »Dilectissimo filio Anastasio, frater Hugo peccator, salutem, et in beatam  resurrectionem, gloriosam electorum societatem. Miror, carissime fili, quod iam diu de uobis nichil audiui, nullamque de uestra uita cognitionem accepi: unde mando uestre dilectioni ut, si bonum uidetur uobis, descendatis ad uisitandos fratres, ut, sicut dixi, desiderabilis presentia uestra corroboret et exhortetur eos  . . . Bene ualete, et pro fratribus orate.« uir autem Dei Anastasius, accepta epistola beati Patris sui abbatis, gauisus est ualde; et Deo gratias referebat quod eum dignaretur ad fratres suos reuocare.

9. Egressus itaque eremo, peruenit usque ad locum, qui dicitur, Ad uerum Corpus beati Antonini martyris, qui alio nomine nuncupatur Fredelas, ubi cum rogaretur a populo ut corpus beati martyris  in locum nouum reponeret, et ad petitionem eorum se prepararet, oblatus est ei infirmus, qui iam longo tempore uexabatur a febribus; ipse uero cum aqua benedicta quam sanctificauerat eum aspersisset, et signum crucis fronti eius affixisset, ita sanus effectus est ac si nunquam infirmitatem sensisset. De eadem aqua benedicta quoscunque aspersit, a quacunque infirmitate detinebantur sanitati restituit.

10. Cum igitur de egressione eius fama audiretur, factus est undique concursus populi, qui dolebant et plangebant se relinqui a tanto Patre, in tribulatione consolatore, in aduersis protectore; eumque lacrymis et fletibus deprecabantur, ne eos derelinqueret quos fouere consueuerat, quos pabulo diuini  uerbi refocillare non neglexerat. Sed uir Dei, cuius laboris merces iam instabat, ut per obedientiam, sicut supra diximus, eius accresceret corona, reuocanti se Patri suo abbati obedire uolebat; nec infirmitas febrium, qua grauiter detinebatur, eum ab hoc reuocare poterat. Post allocutionem ergo diuine admonitionis et exhortationis recedens, peruenit usque ad locum, quem Deuotas appellant, ubi, iam inualescente infirmitate febrium, cepit grauiter egrotare, in tantum ut hoc morbo certus esset de corporis sui resolutione. Unde cum ad mitigandum dolorem, aliquantulum rogaretur quiescere et ad refrigerandum se balneare, sibi abnegauit utrumque, subiungens etiam quia, ex quo conuersionem monasticam nouerat, nullo balneo usus erat, nec  etiam ad lauandum pedes aut caput aquam dederat. Sui igitur stadii cursu consummato, percepturus iustitie coronam in consortio sanctorum, monachus, eremita, et confessor, XuII Kalendas Nouembris,  migrauit ad Dominum. Sacrum uero corpus eius honorifice in basilica Beati Martini ibidem est reconditum; ubi ad sanctitatis eius testimonium, ad tumbam eius, operante Deo, creberrime miracula multa fiunt. Sed, ne uideamur ingerere fastidium, si per singula discurramus, ex ordine, pretermissis multis, pauca conemur explicare.

11. uirgo quedam a tribus demonibus possessa tenebatur, qui in tantum eam uexabant quod etiam mutam reddiderant. Ducta est per multa sanctorum loca, ut sanitatem recuperaret; et demonia tandem responsum dederunt quod ab obsesso corpore non egrederentur, nisi ad corpus beati Anastasii confessoris supradicti deducerentur. Qui ergo eam ducebant dixerunt intra se ubi inuenirent, et requisierunt  locum in quo sancti corpus requiesceret; adhuc enim ignorabatur a pluribus quod de mundo nuper migrasset. Cum ergo audissent quod ad basilicam beati Martini Deuotis esset reconditum, ligatam cum funibus illuc deduxerunt. Quibus ad locum appropinquantibus, demones uociferantes clamabant: Cur nos incendis, Anastasi? cessa cruciari, et exibimus; cessa flagellare, et ab obsesso corpore recedemus. Per multa corpora sanctorum ducti sumus, et a nullo sic flagellati recessimus; tu solus nos incendis, tu solus cruciaris, tu solus noces nobis. Trahentes ergo eam cum manibus in ecclesiam impulerunt, et iuxta tumbam beati confessoris extenderunt. Omnes autem qui aderant genu flexo cum lacrymis deprecabantur ut Deus dignaretur ostendere  astantibus uirtutem sue clementie, et ad testimonium sanctitatis sui confessoris dignaretur illam liberare. uix orationem compleuerant, et ecce demones ab illa puella exierunt; surgens uero recte loquebatur, et liberatam se nichilque mali perpeti testabatur.

12. Mulier etiam, que septem annis in cecitate permanserat, cum illuc deduceretur et post peractas uigilias noctis staret ante tumbam sancti Confessoris, cum in ipsa celebratione Euangelium legeretur, uisum recepit. Quidam uero clericus qui phrenesi laborabat, ad eumdem locum deductus est catenis astrictus et funibus, ad recuperandam sanitatem. Hic quoties motio cerebri sui accidebat, si quem arripere poterat, dentibus et unguibus attrectabat;  qui cum tribus uigiliis ante tumbam beati confessoris degisset, sanitatem recepit, et liber ab omni phrenesi recessit, nec postea aliquid pristine infirmitatis sustinuit.



APPENDIX AD uITAM S. ANASTASII





DE INuENTIONE CORPORIS S. ANASTASII

 13. Notum, manifestum et certissimum, secundum relationem fide dignorum procerum loci sancti Martini  de las Deuotas, est quod corpus sancti Anastasii, quod fuit ignotum et inscitum ubi iacebat, fuit  reuelatum, uII Kalendas Iulii, per modum qui sequitur. Fuit quedam mulier deuota dicti loci, que plures uigilias in basilica Sancti Martini faciebat, et uox de celo sibi dicebat: In loco ubi oras, corpus esse sancti Anastasii scias, et iacet. Et hoc semel, secundo et tertio sibi indixit. Propterea ipsa secura de reuelatione, indixit sacerdotibus et clericis ac senioribus dicti loci qui, cum deuotione et fiducia, locum ubi dixit profunde foderunt; sed non inuenerunt.  Et iterum uox de celo eidem deuote mulieri dixit quod foderent profundius eumdem locum, et sanctum corpus inuenirent. Et ita factum fuit, et inuenerunt sanctum corpus; de cuius reuelatione in supradicto loco fuit magna solemnitas, et fit quotidie, et de circumuicinis locis ad eamdem solemnitatem deuote conueniunt, ad honorem et decorem eiusdem confessoris et monachi magistri sancti Anastasii, cuius anima paradisum possidet.





S. ANASTASII MONACHI EPISTOLA AD GERALDUM ABBATEM. De ueritate corporis et sanguinis Christi Domini.


 Domino GERALDO abbati olim filio, nunc, Deo propitio, uenerabili Patri, frater ANASTASIUS, Domini, qui est, quod habet.

De corpore et sanguine Domini iussisti, uenerande Pater, ut quidquid paruitas mea sentit, imo quod credit, sanctitati uestre patefaciat: hec breuiter pro modulo meo, salua fidei puritate, accipiat. Credo sacrosanctum corpus Dominicum quod in altari quotidie ex sacerdotis officio consecratur, omni exsecrata dubitatione, ueram eius carnem esse que passa est in cruce; et uerum eius sanguinem qui manauit ex latere, ut ueritas ipsa testatur: Caro mea, inquiens, uere est cibus, et sanguis meus uere est potus. Et qui manducat carnem meam, et bibit meum sanguinem, in me manet et ego in eo . Ad discipulos cum panem porrigeret: Hoc est corpus meum, quod pro uobis tradetur . His igitur, et huiuscemodi uerbis Dominicis fidem prebens, sicut nullum corpus aliud pro nostra salute traditum preter suum scio, ita ut, prefatus sum, nullam eius aliam carnem quam que nata est de Maria uirgine, et resurrexit de sepulcro, manducari in remissionem peccatorum credo: neque alium sanguinem bibi, quam qui profluxit de eius latere non dubito. Qui uero autumant illud post consecrationem panem esse materialiter, et corpus Domini figuraliter tantum, et non ueraciter, carnales carnaliter sapientes, non parum contra fidem desipiunt, eo quod magis suis corporalibus  oculis quam ueritatis attestationibus credunt. Quod autem panis, et caro, sacramentum, uel figura, tanta consecratio dicitur, non solum non reprobo, uerum etiam fidei ratione colligens, catholice amplector et approbo. Panem namque orthodoxe dici nemo qui probe sapit dubitat, cum eadem ueritas dicat: Ego sum panis uiuus, qui de celo descendi. Et panis quem ego dedero, caro mea est pro mundi uita . Sacramentum uero, quia sub earum specie  uisibili que uidentur, secretius uirtute diuina caro consecratur, quatenus hoc sit interius in ueritate, quod creditur fidei uirtute. Figura autem, dum aliud intelligitur quam quod uisu corporali et gustu sentitur. Quippe cum Agnus Dei Christus qui in Patris dextera gloriatur, quique iam non moritur, et mors illi ultra non dominabitur, ob sue passionis memoriam in mysterio tante immolationis immolatur. Ergo post tanti mysterii consecrationem, sic ueram Dominici corporis Eucaristiam me credo sumere, ut tamen nullo modo negem in figura uel sacramento esse. Alioquin si absque sacramento, uel figura, Dei Agnum dentibus uorari crederem, in magnum, ut ait Pater Augustinus, facinus incurrerem. Atqui eo uberius ueritate fruor, quo plenius figuram, uel sacramentum  inesse, illustrante sancto Spiritu, intueor. Hec itaque, beatissime Pater, que dico, quam pluribus sanctorum Patrum dictis deuotissime fulcirem, ni, fateor, huius epistole prolixitatem formidarem. Tria solummodo eximiorum doctorum testimonia inseram; quatenus uobis satisfaciam me uel optime credere, uel solerti uigilantia et sagaci perquisitione hec indagasse, cautaque intelligentie lance pensasse. Beatissimus namque Cyprianus ad populum, in eo opere ubi de hoc sapido gaudio loquitur: Hoc accipite, inquit, in pane, quod pependit in ligno; et hoc accipite in calice, quod manauit ex latere. Hec eadem uerba et sensa egregius doctor Augustinus in sermonibus ad neophytos locutus est.  Sanctus uero Ambrosius in eo libro quem de Sacramentis edidit, ait: Quia ipsa est caro Christi in sacramento, et sanguis, que in cruce pependit, et fluxit e latere, et que ex uirgine Maria sumpta, et non alia, inquit, sed ipsa. Ecce, Pater Geralde, habes ueracissima ueracissimorum testimonia. Si autem te scire delectat quomodo alii Patres nostri hec eadem sentientes concordent; quere que beatus Hilarius in octauo libro de Trinitate commendat:  que os aureum papa Gregorius in Dialogorum libro quarto confirmat; que sanctissimus Cyrillus centum quinquaginta qui in Epheso sunt congregati predicat; que magnus Leo papa in sermone septimi mensis disputat; que diuine legis interpres Hieronymus in expositione Exodi pronuntiat; que uenerabilis Beda in sermone suo uentilat; que Paschasius uir catholicus de eodem sacramento clarificat, que in libro de uerbis Domini, que in expositione Ioannis euangeliste sermone uigesimo sexto, que in Natale Innocentum, que in epist. ad Bonifacium episcopum, que in libro quarto de doctrina Christiana, et que in trigesimi tertii psalmi titulo predictus Pater Augustinus examinando disputat,  disputandoque examinat: si diligenter quesieris, inuenies procul dubio, ut dixi, omnes concordare, et nullatenus discordare. Reuera quia ab ubertate domus Domini inebriantur, nichil mirum si eadem sancte et pure mellito gutture eructare gloriantur. Ceterum super his, que te, Pater, iubente pro mea quantulacunque facultatula, pectore pleno fiducie, dixi, humiliter obsecro non mireris, si garrula Aristotelicorum uel Cripsippeorum argumenta trutinare, uel ex flumine Tulliane eloquentie riuulum ducere, non perpendis: sed memento quia simpliciter fructus carpimus in diuine pagine hortulo, quorum radices gloriose fixe sunt in celo. uale.




ANNO DOMINI MLXXXu.
SANCTUS ANSELMUS LUCENSIS EPISCOPUS.





NOTITIA HISTORICA ET LITTERARIA.


 S. Anselmus Lucensis episcopus, patria Mantuanus, de quo parce admodum Guillelmus Cauus in Historia Scriptorum ecclesiasticorum, ad annum 1071, pag. 617. Hic ab Alexandro papa secundo, anno 1073, Lucensis in Tuscia episcopus factus, et ad Henricum regem ad confirmationem impetrandam missus, a quo inuestituram per annulum et baculum pastoralem accepit. Mox uero facti penitentia ductus baculum deposuit, et, abdicato episcopatu, ad Cluniacense monasterium secessit, donec a Gregorio uII ad Ecclesie regimen reuocatus, anno 1073 episcopale munus repetiit. Anno 1077 a Gregorio ad Mediolanenses una cum Geraldo episcopo Ostiensi legatus est, ut eos Ecclesie Romane uniret. Anno 1084 ab eodem Gregorio, cuius partes contra Henricum imp.  summo animi studio semper tutatus est, uices legati per Italiam accepit, ut omnes ab imperatore deficientes in Ecclesie gremium reciperet. Ita Cauus loco citato. uir sanctitate et doctrina clarus scilicet, maximus Gregorii uII summi pontificis fautor, de quo Bellarminus et Labbeus in libro De scriptoribus ecclesiasticis; quibus addo in multis codicibus manuscriptis insignem ascribi illi Collectionem canonum ecclesiasticorum, quam habes manuscriptam in bibliotheca Sancti Germani Parisiensis, codd. 765, 766, in Regia Gallica et in Barberina Rome, ut tradit Stephanus Baluzius in opusculo De emendatione Gratiani, edito Parisiis in 8o, anno 1672, apud Franciscum Muguet. Et hoc tam in prefatione ad lectorem num. 19 quam etiam in notis pag. 641,  quas legito. Promiserat huius Collectionis editionem in Spicilegio suo dominus S. Lucas Dacherius, quam non prestitit, opinatus forsan eam non pertinere ad Anselmum Lucensem. Hoc autem opus, ob rationes a Baluzio allatas, olim mihi uidebatur esse Hildeberti Cenomanensis episcopi, cuius temporibus optime conuenit, qui tentasse aliquid simile legitur, et qui ad calcem operis sui potuit adiecisse Decreta aliqua Innocentii secundi, que in aliquibus manuscriptis ad calcem huius Collectionis inuenientur. uerum, argumento melius expenso, Collectionem hanc postmodum Anselmo Lucensi episcopo dignam germanamque opinatus sum; tum quia hoc opus Anselmo, maximo Gregorii uII defensori, conueniebat, tum quia his temporibus in Italia multi collectionibus  canonum eiusmodi concinnandis uacabant, ut Deusdedit et Gregorius presbyter; tum denique quia inuenitur illa in mss. codicibus ad Anselmi huius etatem accedentibus. Ita enim Baluzius testatur in prefatione sua ad emendationem Gratiani, seu ad commentationem librorum Antonii Augustini De emendatione Gratiani, num. 19. »Alium ego nuper codicem, eumque optimum et antiquissimum, beneficio optimi doctissimique uiri domini Luce Dacherii nactus sum ex bibliotheca monasterii Sancti Germani Parisiensis, in quo neque titulus tamen ullus exstat, neque nomen auctoris. Hic autem liber iis quos uidit Antonius Augustinus ex eo prestat, quod ad etatem Anselmi accedit, et  nulla in isto Decreta pontificum Romanorum contineantur, qui post annum 1086 apostolicam sedem tenuerunt. Item aliud eiusmodi opus ms. in bibliotheca Regia, cuius codex non admodum uetus, utpote scriptus superiore tantum seculo, quod tamen ex antiquiore descriptum esse constat. In fronte ponuntur nonnulla de modo celebrandi concilii, tum postea sequitur in loco tituli: Incipit capitulatio librorum quos beatus Anselmus Lucensis episcopus de cequalibus causis singulos in hoc uolumine libros composuit. Et paulo infra: Incipit authentica et compendiosa Collectio regularum et sententiarum sanctorum Patrum, et auctorabilium conciliorum, facta tempore Gregorii sanctissimi pape, a beato Anselmo episcopo Lucensi, eius diligenti imitatore et discipulo,  cuius iussione et precepto desideranter consummauit hoc opus. Denique in ueteri codice istius Collectionis, cuius exemplum in bibliotheca Barberina ad etc., missum, idem Dacherius Baluzio communicauit, hec in titulo scripta sunt, que librum illum Anselmo Lucensi episcopo adiudicant. In nomine Trinitatis sancte et indiuidue, incipit hinc feliciter istius libri series, quem sanctus in Italia Anselmus, quique pontifex Lucane fuit Ecclesie, uir prudens ac catholicus, in Christi fide feruidus, cerpsit ex toto canonum et Patrum sanctorum corpore. Opinatur Stephanus Baluzius fallere titulum, ac certe multum interpolatum esse hunc librum, ut recte ab Antonio Augustino adnotatum est, quia illic plurima continentur Urbani II et sequentium pontificum decreta, quorum  euo Anselmus uiuere desierat. Quin etiam multa sunt que hanc Collectionem Anselmo Lucensi episcopo abiudicare uidentur. Primo auctoritas uetusti scriptoris uite eiusdem Anselmi a Sebastiano Tengnagelio editus, qui lucubrationes magistri ac domini sui recensens, nullam Collectionis istius mentionem facit; non omissurus, ut uidetur, tam preclarum opus, si tum fama fuisset compositum ab Anselmo fuisse. Deinde Sigebertus Gemblacensis monachus, horum temporum scriptor, dum in Chronico et in libro De scriptoribus ecclesiasticis enumerat libros ab Anselmo compositos, de Collectione ista ne uerbum quidem illum fecit. Denique Trithemius, qui tot libros uiderat, non uidit istam  Collectionem canonum et decretorum Anselmo Lucensi episcopo tributam, cum altum de ea silentium apud illum sit. Non senserat ista momenta Antonius Augustinus, et tamen huc inclinare uisus est, ut Collectionem istam non putaret esse Anselmi; adeoque coniecturam fecit de Hildeberto Cenomanensi, quem constat simile aliquid olim tentasse.«

Hec Baluzius in prefatione ad Antonium Augustinum De emendatione Gratiani, num. 19. Sed argumenta ista omnino negatiua sunt, que nichil concludere possunt; maxime cum plures e contra mss. codices exstent in Italia et Gallia, ubi hec Collectio canonum Anselmo Lucensi episcopo diserte ascribitur. Ut enim testantur qui emendarunt Corpus iuris  canonici anno 1580, Rome, in edibus Populi Romani iussu Gregorii XIII, uoluminibus 3 in folio anno 1582 impressum, inter mss. codices quibus ad hanc emendationem atque correctionem usi sunt, exstant duo mss. codices Collectionis Canonum Anselmi Lucensis episcopi, quorum unus in bibliotheca uaticana exstat, alter hominis priuati et eruditi exstitit, Hieronymi Parisetti, quem Barberine credimus accessisse bibliothece. Quod si nonnulli canones in certis mss. codicibus huius Collectionis inueniantur, qui Anselmo posteriores longe sint, hec interpolata uitia sunt, non argumenta contra Anselmum ualida, maxime cum nulli canones Anselmo posteriores inueniantur in antiquissimis codicibus S. Germani Parisiensis. Hildebertus autem  Cenomanensis episcopus tentasse aliquid simile creditur, quia inter eius epistolas inuenitur quedam prefatio in Collectionem canonum ex conciliis et sanctis Patribus, quam ad ipsum pertinere nonnulli opinati sunt. uerum illa nullam cum Hildeberto connexionem habet, estque prefatio Iuonis Carnotensis episcopi in suum Decretum, que temere uel fortuito in Hildeberti epistolas, in editionibus antiquis, irrepsit.

Habemus impressos sub Anselmi nomine Libros II contra Guibertum antipapam et sequaces eius pro defensione Gregorii uII pape, et Collectanea quedam seu Sententias ex uariis auctoribus congestas, quibus demonstratur Ecclesie facultates non esse in potestate regis aut Cesaris; quod opus utrumque  exstat apud Henricum Canisium Antique Lectionis tom. uI, pag. 202 et 235, atque in Bibliotheea Patrum editionis anni 1677 Lugdunensis tom. XuIII, pag. 602. uerum eruditi de hisce rebus iudicandis idonei censent utrumque opusculum nichil esse aliud quam excerpta quedam ex Collectione canonum eiusdem Anselmi, aliunde a Canisio comparata. Certum enim est hoc Collectaneum seu Collectionem canonum esse factam ab Anselmo in gratiam Gregorii pape uII contra Guibertum antipapam, illiusque sententias ex uetustioribus auctoribus, contra Ecclesie bonorum et facultatum occupatores, esse collectas. Possunt autem nullo negotio experiri an hec coniectura uera sit, quibus adsunt aliqua exemplaria  mss. Collectionis canonum Anselmi Lucensis, cum quibus hec opuscula impressa conferri possunt.

In utrumque opus retulit Anselmus epistolas supposititias Isidori Mercatoris. Libro I aduersus Guibertum antipapam testes aduocat pseudo Clementem, epist. 3; pseudo Pium, epist. 1, et pseudo Fabianum epist. 3. Libro 2, pseudo Callistum, epist. 1; pseudo Stephanum, epist. 2; pseudo Marcellinum, epist. 2. Item in Collectionem canonum epistolas fere omnes pseudo Isidori in partes discerptas inseruit. uerba sunt doctissimi Blondelli in Prolegomenis pseudo Isidori, cap. 18, pag. 98. Scripta alia eiusdem refert Baronius ad an. 1086, quo Anselmus est mortuus, ex anonymo illo uite  eius scriptore, qui penitentiarius illius fuit, et uerbis quidem ipsius: Ex multis et diuersis sanctissimorum Patrum uoluminibus unum compilauit canonicarum sententiarum non modicum corpus. Item, Apologeticum unum ex diuersis sanctorum Patrum uoluminibus compilauit, quibus Domini pape sententiam et uniuersa eius facta atque precepta canonicis defenderet rationibus. Multos libellos propriis manibus conscripsit, in Lamentationes Ieremie dulcissimam fecit Expositionem. Psalterium quoque rogatu benedictissime Mathilde luculentissime exposuit, breuiter quidem, sed utiliter, usque ad illum locum, Benediximus uobis in nomine Domini, ibi siquidem expositionem finiuit.

In ultima editione maxime ueterum Patrum Bibliothece,  Lugdunensi anni 1677 apud Anissonios, edita sub sancti Anselmi Lucensis episcopi nomine Opuscula quatuor que, antea a Luca Wadingo ordinis Minorum historiographo et bibliothecario circa annum 1654 edita fuerant primum, dedicata Marco Antonio Franciotto, S. R. E. cardinali et Lucensi episcopo, de quibus ipse Lucas Wadingus in Scriptoribus ord. Minorum, pag. 240. Hec autem sunt: Expositiones in Orationem Dominicam, in Salutationem angelicam, Aue Maria, in Antiphonam Salue Regina, que tomo XXuII seu Supplemento huius Bibliothece, pag. 436 et sequentibus, cum Meditationibus metricis de gestis Domini nostri Iesu Christi, que incipiunt: Desere iam, anima, lectulum soporis, etc. Opusculum I, in Orationem Dominicam, incipit,  Pater noster, qui es in celis, O immensa clementia! O ineffabilis benignitas, etc. Secundum in Salutationem angelicam; incipit, Aue Maria, gratia plena, Dominus tecum: Tibi, Domine Deus, gratias ago, etc. Tertium, Meditatio in Antiphonam SALuE REGINA; incipit: Ad salutandam beatam Mariam uirginem, primo debes magnitudinem eius, etc. Quartum, De Gestis Domini nostri Iesu Christi, ut supra, etc. Quantum ad quartum hoc opusculum De gestis metricis Domini nostri Iesu Christi, loquitur de illo Arnoldus Wion in Martyrologio Benedictino, ad diem 18 Martii, Anselmo Lucensi episcopo sacram, ubi ei illud attribuit. At Lucas Wadingus, qui edidit illud in Bibliotheca SS. Patrum editionis Anissoniane Lugdunensis, tomo XXuII, pag. 444, illud  ita esse infirmum notat, ut sancti Anselmi Lucensis episcopi nomen non mereatur. Hoc unum mihi certum, omnia ista metra siue Anselmo Lucensi attribuantur, siue Anselmo Cantuariensi archiepiscopo, siue Bernardo Clare uallis abbati, ut alia plura eorum operibus immista, esse opera seculi XIII uel ad summum seculi XII senescentis. Preterea, ut subiungit huius ultime editionis Bibliothece ueterum Patrum collector, hoc opus continet multa indigna uiro graui, qualis Anselmus Lucensis episcopus fuit. Quamuis autem Arnoldus Wion metrum istud in suum Martyrologium inseruerit, inde tamen insignius non est, cum aliter oleant sues et aliter canes: nec anteriori seculo, quidquid manuscriptum  inuenitur, illud omne probatur. Quantum ad opuscula alia tria de quibus supra, horum meminit Antonius Posseuinus ex ms. Mantuano in Apparatu sacro, uerbo Anselmus Mantuanus, tom. I, pag. 86. Attribuit illa primus S. Anselmo Lucensi episcopo Lucas Wadingus in editione citata, que tamen antea attributa fuerant S. Bonauenture Ecclesie doctori, ad calcem opusculi quod Stimulus amoris inscribitur, parte III, cap. 16 et sequentibus, pag. 235 et sequentibus editiones Parisiensis anni 1647 in fol. apud Nicolaum Wiuenais uia Cithare: quamuis in editione ueneta anni 1611, apud heredes Hieronymi Scoti, non compareant in tractatu S. Bonauenture qui Stimulus amoris dicitur. Quisquis porro uel monoculus fuerit, tractatumque Stimuli  amoris Bonauenturianum uel leui oculo percurrerit, inueniet opuscula hec tria esse merum assumentum, ab indocto Franciscano aliquo additum huic operi, cum quo nullam habet connexionem, nullam consonantiam; unde laciniam esse meram quiuis prudens non inficiabitur. Tantum porro abest ut hec opuscula uel Anselmo uel Bonauenture honorem aliquem famamque afferre possint, quin e contra indigna omnino sint que tantis tamque grauibus  Ecclesie doctoribus ascribantur. Sunt enim anonymi cuiusdam infantis, ridiculi, insanientis, et in expressionibus suis ita bardi, imo impudici, ut mirer quomodo Lucas Wadingus, uir alioquin eruditus et prudens, Anselmo Lucensi episcopo attribuere illa ausus fuerit. Nec opuscula  eiusmodi inscripta ad aliud iuuant quam ut graues Ecclesie scriptores exponant contemptui, irrisionibus, doctrinam orthodoxam ac puram incertitudini, mysteria Scripturarum insolentissimis uerborum ac iocositatum obscenitatibus. Iam uideamus ex ipsis opusculorum uerbis quam absurdus, imprudens, imo insaniens in expressionibus suis hic anonymus fuerit. In Expositione super Orationem Dominicam, sub initium: Quid mihi ultra de terrenis honoribus, qui sum filius Dei? Maius dedecus esset mihi appetere quantumcunque honorem terrenum, quam filio imperatoris latrine officium. Quid mihi ultra de terrenis diuitiis qui regni eterni sum heres? Ignominiosius esset mihi de quantumcunque magnis diuitiis terrenis  curare, quam primogenitum imperatoris de fimo equorum. Quid istis comparationibus insulsius? Haud dubium quin latrinam oleret, qui latrine ac fimi equorum insuetam Patribus comparationem repetebat. Tunc postea: O exsultatio, o admiratio, o medullaris modulatio, quia Pater meus es tu! Quid expressione ista nugacius, O medullaris modulatio! Quid uox ista, medullaris? quam Latina! quam eximie iuncte uoces, O medullaris modulatio! Quasi modulatio uel in medulla sit, uel ex ossium medulla procedat! Siccine loquebantur sancti Patres, iudicio graues, expressione puri, fide integri? Item aliquanto post: Mira dignatio, dignissima Christi habitatio in nobis! Ego fedissimus simul et abominabilis peccatorum latrina, ualeo esse ex immensa  clementia Dei mei tabernaculum eius. Ecce iterum anonymus ad fimum et latrinam, quam uix tantisper abiecerat, ut uere stercoranistam appellauerim hunc anonymum, qui tam sepe fimi et latrine recordatur. Infinite uero suppetunt eiusmodi expressiones abiecte, ridicule, rustice, impudice, que uirum hunc fuisse modicissimum ingenio et eloquio barbarum produnt. Lege ista opuscula tria: Expositionem in Orationem Dominicam, Salutationem angelicam, et Antiphonam: SALuE REGINA, esse inscriptas Contemplationes, et impressas fuisse anno 1521, Parisiis, in 4, sub nomine magistri Martini de Magistris, doctoris theologi, typis Iodoci Badii Ascrisii, de quo loquemur ad annum 1460 postea.

Iam accedat, que nugis inferior non est, Expositio  in Salutationem angelicam, seu Meditatio super Aue Maria. Ita loquitur sub initium: Qui omnia conseruas et regis, et me fedissimam saniem et turpitudinem detestabilem, et abominatione plenum, et omni uita, imo essentia indignum, dignatus es tantum illustrare, ut sciam te matrem habere: et hoc mihi indignissimo concessisti, ut ipsam possim et audeam salutare. Hec loquendi ratio olet uirum abreptum, sed seculi XIu, ubi expressiones iste ecstatice simul et rustice erant admirationi et usui. Habebant quidem antiqui Ecclesie Patres profundam humilitatem, sed quam prudentioribus uerbis ac solidiori expressione in scriptis suis testati sunt. Ubi autem hic anonymus appellat se fedissimam saniem et turpitudinem detestabilem et abominatione plenum, ostendit  nondum se esse oblitum latrine et fimi equorum, de quibus locutus est in Expositione Orationis Dominice. Ubi se omni uita, imo essentia indignum uocat, ostendit se scriptorem ultimorum temporum, quibus he uoces in scholasticis palestris cum affectatione usurpate sunt, quasi maxima mysteria significantes. Sub medium huius opusculi: Patientiam habe, domina, quia angelicam Salutationem promo, et angelice non uiuo, sed potius diabolice. Horrendus sum, et te salutare presumo. Horreo fateor Lucam Wadingum, qui tam insipidum hunc anonymum S. Anselmi Lucensis episcopi nomine honestauerit. Quis unquam Patrum usque ad seculum XII inclusiue, uerbo etiamsi humillimus, in  scriptis suis dixerit se non angelice, sed potius diabolice uiuere? Idem postea: Igitur Aue, o catenale Aue, quod cor constringis cum uirgine, et separas a terrenis: cum misericordissima miserum, cum Domina seruum, cum matre filium firmissime ligas. O amabile Aue! Accedat ut salutet, qui uult catenari amore; et cum salutauerit ex corde, amplius fortiusque constringatur: et quanto constringetur fortius, libentius salutabit. Quis unquam in duodecim primorum seculorum Patribus audiuit tam ineptam exclamationem, O catenale Aue! Accedat ut salutet, qui uult catenari amore? Quale adiectum, catenale! quale uerbum, catenari amore! Fallor nisi uoces iste appellant tempora uel Rusbrochii, uel Gersonis, quibus eo deuotior atque etiam doctior existimatus  est, quo magis barbare et insulse quisque loquereretur.

Opusculum tertium Meditatio super salue Regina, non tam primo euulgatum ab Luca Wadingo quam iterum editum. Constat enim hanc meditationem haberi in omnibus firme editionibus Operum diui Bernardi, ab anno 1556 ad annum 1640. Sed illam tandem ita absurdam, indoctam atque nugacem esse uisam, ut in ultimis eorumdem Operum editionibus ab Ioanne Merlane Horstio Germano, et Ioanne Mabillonio Gallo, uiris ambobus et eruditis et criticis, ab Operibus Bernardinis proscripta sit. Quo porro iure, que indigna Bernardo uisa est Meditatio, in iura nomenque Anselmi Lucensis episcopi transiit? Si Bernardo indigna, ergo et Anselmo  tam Lucensi episcopo, cui Lucas Wadingus eam ascripsit, quam Cantuariensi archiepiscopo, cui illam alii attribuunt. O Domina, inquit, que rapis corda dulcedine, nonne cor meum, domina, rapuisti? Et ubi queso posuisti illud, ut ipsum ualeam inuenire? Nunquid in sinu tuo, ne inueniam, collocasti? nunquid inter ubera tua posuisti illud? Fortasse ibi posuisti illud cor meum, ut quod friguerat tibi, calefiat! O raptrix cordium, quando mihi restitues cor meum? Quare sic corda simplicium rapis? quare uiolentiam facis tuis amicis? Nunquid semper uis ipsum tenere? uel hec interrogatio unica anonymum probat morionem atque insipientem uirum, quem indiscretus zelus effert ad inquisitiones stultas et impudicas, si uerba sumantur ad litteram  prout sonant. Stupendam ecstasin! O raptrix cordium, quando mihi restitues cor meum? O insania scriptoris, Nunquid inter ubera tua posuisti illud? Olent uoces iste ecstaticum quemdam extrauagantem, quem Deus anonymum uoluit. Hec paulo acrius aduersus Wadingum, qui minus considerate opuscula eiusmodi Anselmo Lucensi episcopo ascripsit. Detrahunt sane multis sanctorum Ecclesie Patrum honori, quos nobile ingenium ac iudicium graue uenerabiles nobis reddidit, qui eis absurda insipidaque opera perperam zeloque indiscreto assignant. Scripta ueterum non mole, sed uirtute, sed ratione, sed iudicio cum pietate, sed grauitate pensanda sunt. Hec ampliora paulo quam pro more nostro, ad honorem Anselmi Mantuani postea Lucensis  episcopi, et Bonauenture S. R. E. cardinalis et doctoris, defendendum, quem in substitutione insipientium opusculorum impeti opinatus sum. Obiit autem Anselmus Lucensis episcopus anno 1086, die 18 Martii, qui et Mantue in patria sepultus est. De illo Bellarminus et Labbeus locis supra citatis; Antonius Posseuinus tomo I Apparatus sacri, pag. 86; Natalis Alexander in Selectis historie ecclesiastice Capitibus, seculo XI, tomo Xu, cap. 3, ubi de scriptoribus ecclesiasticis; Gerardus uon Mastricht, in Duisburgensi Academia iuris et historie professor, in Historia iuris ecclesiastici et pontificii, num. 260, pag. 301, 302 et 303, edita 1686, Amstelodami, in-8.





uITA SANCTI ANSELMI LUCENSIS EPISCOPI AUCTORE B., EIUS DISCIPULO ET PeNITENTIARIO






OBSERuATIONES PRAEuIAE.

 1. Qui sequentem libellum scripsit auctor, non uno in loco etatem suam indicat, seque Anselmi equalem ac discipulum prodit, ut num. 19, 20, 21, 24 et 29. Nomen suum prima duntaxat littera initiali B. designat num. 43. Hec de beatissimo, inquit, patre ac patrono nostro sancto Anselmo Lucensi episcopo. . . . ego B. peccator presbyter suus in penitentia, non dico filius, sed seruus, ab ipso multis cum lacrymis ad eumdem ordinem promotus, etc. Erat ergo iste B. penitentiarius, idque confirmatur ex num. 42 ubi de Teutonico quodam uulnerato agens, uocati sumus denique, ait, et nos, quatenus, iniuncta ei penitentia, communionem daremus. Hunc porro auctorem Bardum appellatum fuisse suspicatur Wadingus in commentariis ad hanc uitam, num. 1, ubi  obseruat ex Lucensis ecclesie monumentis Bardum eiusdem ecclesie diaconum et primicerium semper Anselmo nostro cum Lamberto archipresbytero adhesisse, eumque etiam exsulantem fuisse secutum. Nec obstat, ut censet Wadingus, quod Bardus ille diaconus solummodo in istis tabulis nominetur. B. enim uite auctorem diu diaconum fuisse, ex ipsius eius uerbis colligi potest, nam num. 45 multis cum lacrymis a beato antistite ad presbyteratus ordinem se fuisse promotum ait, cum, procul dubio uterque in exsilio moraretur. Eumdem uero ex Lucensis ecclesie gremio fuisse his uerbis indicatur num. 24, ubi Psalmos quidem ut caute ac meditatim cantaremus, precepit; alioquin aspere increpauit. Ceterum beati Anselmi uitam edidere Tegnagellus,  Surius, Wadingus et Bollandiani, ex quibus Wadingus plures mss. codices consuluit, eamque commentariis illustrauit.

2. De sancto Anselmo Lucensi episcopo agunt, preter uaria Martyrologia et alios scriptores recentiores, antiqui, qui eius euo floruerunt, Domnizo presbyter in carmine de Mathilde comitissa, Paulus Bernriedensis in Actis Gregorii uII, Bertholdus Constantiensis in Appendice ad Marianum, et alii. Pre ceteris eum laudant Hugo archiepiscopus Lugdunensis, et Hugo alter abbas Flauiniacensis in Chronico. Hic Hugonis Diensis episcopi electionem et ordinationem ad annum 1084 describens ait, ipsum ad suscipiendos ordines Romam mense Decembri uenisse, atque inuenisse ibidem pro simili exspectatione domnum  Anselmum Lucensem electum, uirum omni laudis preconio dignum, nunc felici, inquit, beatum excessu, in quo omnis laus secure canitur. Tum addit: Cum hoc itaque, scilicet Hugone Diensi, tanto familiaritatis et dilectionis uinculo connexus est, et ita sibi, licet diuisa haberent hospitia, in palatio Lateranensi indiuidue adherebant, ut unum uideri sine altero mirum uideretur his qui eorum nouerant unanimitatem, adeo ut Urbis prefectus quodam ueritatis presagio alterum horum diem, alterum uocaret lucem: quod dies non sit sine luce, et lucem dies comitetur. Lucebat enim in eorum moribus iustitie et pietatis decus: preponderabat amicitia constans, mutabilitatis nescia. . . . Senes autem erant, non longeuitate uite, sed morum maturitate. . . . Cum ergo  Rome positi prestolarentur diem consecrationis sue, uenerunt nuntii regis Heinrici Romam, rogantes, ne contra morem predecessorum suorum domnus papa  eos consecrare uellet, qui episcopatus electionem solam, non autem donum per regiam acceperant inuestituram. Denique subdit auctor pontificem in Lucensi electo acquieuisse, ut consecrationem eius differret, donec inuestituram episcopatus ex regio dono accepisset: in Diensi uero acquiescere noluisse.

3. Hec uite sequenti lucem afferre possunt, uti et epistola mox dicti Hugonis archiepiscopi Lugdunensis ad Mathildem comitissam, quam hortatur ad subueniendum pro suo more Ecclesie Romane  in electione futuri pontificis, post mortem uictoris III, cui Urbanum II succedere egre ferebat. Habetis siquidem in hac re fidissimos adiutores, et benignos deuotionis uestre apud Deum commendatores, piissimum scilicet patrem nostrum sancte memorie papam, nempe Gregorium uII, et beatum A. Lucensem episcopum: qui, sicut cum adhuc uiuerent, in omni pietate et iustitia uos instruxerunt: ita nunc ab illo eterne quietis sinu, in quo eos receptos esse confidimus, meritis suis et precibus caritatis uestre opera commendabunt; ac amorem perpetue uite, quo ineffabiliter satiantur, deuotionis uestre uisceribus inspirabunt. Hec epistola edita est in Spicilegii tomo II.

4. Quantum pro restituenda apud canonicos cathedralis Sancti Martini ecclesie Lucensis communi uita laborauerit Anselmus, patet ex sequentis uite  num. 5 et seqq. An res effectum eo uiuente sortita sit, non ita liquet. Quosdam tandem canonicos sub altero eius successore Rangerio accessisse ad communem uitam colligo ex sequenti professionis formula, quam in ueteri codice Lucensis ecclesie inuenimus. Ego promitto stabilitatem in hoc loco ad obedientiam Dei et beati Martini, et episcopi R. qui nunc est, et eorum qui canonice successuri sunt: et promitto bona ecclesie, et que per officium ecclesiasticum acquisiero, in communi sine fraude habere, et preposito obedire canonice ordinato. + + +. Hoc fecerunt in sancto Donato Martinus presbyter, et Henricus, et Mascarus. uiuebant ergo illi canonici seorsim ab aliis in ecclesia Sancti Donati. In alio codice, qui modo est penes Florentinium medicum  Lucensem, hec de eiusmodi canonicis leguntur: Incipit Ordo canonicorum qui ad conuersionem ueniunt. Nouitius facturus professionem, ante altare post offerendam ueniat et fratrum conuentus in circuitu assistat; et flectendo genua tertio. Nouitius hunc uersum dicat: SUSCIPE ME, DOMINE, SECUNDUM ELOQ. TUUM, etc. Tunc surgens nouitius legat hanc professionem: »Ego frater N. offerens trado meipsum ecclesie sancti Donati, et promitto hic stabilitatem loci, et obedientiam priori, et uitam profiteor canonicam, et sine proprio.« Post hec sequuntur in eodem codice Regule sancti Augustini, et beati Benedicti, cum huius uita auctore Gregorio Magno.

 5. Quod attinet ad Anselmi opera seu scripta, hec  enumerantur in uite sequentis num. [.....], nempe Apologeticum pro Gregorio uII, Expositio in Lamentationes Ieremie, item expositio in quosdam psalmos. His adde Collectionem canonum, libris XIII comprehensam. Ex his editum est Apologeticum, primum quidem ab Henrico Canisio, postea uero in Bibliotheca Patrum. Epistolam unam et aliquot opuscula ei tributa edidit Wadingus Rome anno 1657. Et quidem huius epistole fragmentum habet cum Urspergensi abbate Chronographus noster Saxonicus ms. Bertholdus Constantiensis quosdam uersus adducit ex commentario Anselmi in Psalmos. Collectionem canonum habemus penes nos manu descriptam ex codice uaticano, ex qua hec delibare sufficiat in presens. INCIPIT CAPITULATIO LIBRORUM,  QUOS BEATUS ANSELMUS LUCENSIS EPISCOPUS DE COAEQUALIBUS CAUSIS SINGULOS IN HOC uOLUMINE LIBROS COMPOSUIT. Liber I, De potestate et primatu apostolice sedis; II, De libertate appellationis; III, De ordine accusandi, testificandi et iudicandi. Iu, De priuilegiorum auctoritate. u, De ordinationibus ecclesiarum, et de omni iure ac statu illarum. uI, De electione et ordinatione, ac de omni potestate siue statu episcoporum. uII, De uita et ordinatione clericorum. uIII, De lapsis. IX, De sacramentis. X, De coniugiis. XI. De penitentia. XII, De excommunicatione. XIII, De uindicta et persecutione iniusta. Hec satis in specimen.



uITA S. ANSELMI








SANCTI ANSELMI LUCENSIS EPISCOPI CONTRA GUIBERTUM ANTIPAPAM PRO DEFENSIONE GREGORII uII LEGITIMI PONTIFICIS ROMANI LIBRI DUO.

*



LIBER PRIMUS.

 Proprium est bonorum mentium ibi metuere culpam ubi non est; reproborum uero, se preferendo, alios de fatuis sensibus, alios de indignis meritis reprehendere. Redargui despiciunt, dum se redarguentibus sapientiores suspicantur; ea que intelligunt, aliis libenter dicunt, ut plus illis tam subtilia,  et tam utilia, et aliis ignota uideantur scire. Cum habent intelligentiam, non seipsos, sed semper alia, ut plus uideantur scire, scrutantur, nec scrutantur sua facta, sed aliena inuestigant. Sed iusto omnipotentis Dei iudicio agitur, ut quia non habuerunt timorem Dei, et non proposuerunt Deum ante conspectum  suum , et in lege eius noluerunt ambulare , diuitias quas deuorauerunt, euomant, et de uentre eorum extrahat eas Dominus. Et sicut dicit Apostolus: Quia non probauerunt Deum habere in notitia , »tradidit illos Deus in reprobum sensum .« Spiritus enim sanctus discipline effugit fictum, et aufert se a cogitationibus que sunt sine intellectu. »Super quem, inquit, requiescam, nisi super humilem et mansuetum, et trementem uerba mea?«  Et alibi: »Cum simplicibus sermocinatio mea .« Quo recedente, ueternosus serpens tantum uirus insipienti obscuratoque cordi infundit, et ita totum ueneno mortifere deceptionis mancipatum, siue seruum inebriat, ut amarum dulce, et  dulce amarum sapiat; ut tenebras lucem, et lucem tenebras credat; bonum denique malum, et malum bonum asserat : sicque fit ut ex duobus conuenientibus immundis spiritibus, plenitudo superbie firmata, demoniacis humanisque contagiis desertam uacantemque domum, omnium uitiorum comitatu stipata, circa finem mundi occupet , occupatam possideat, possessam prostituat, ut minor iam uideatur in capite, et quasi per incrementa temporum in etate perfecta profecisse. Diabolus enim dixit: »Ponam sedem meam ad aquilonem, et ero similis Altissimo :« De patre uero uel socio tuo dicit Apostolus: »Qui extollitur supra omne quod dicitur aut quod colitur Deus .«

 Audi itaque, sceleratissime omnium, qui sic mihi iam nominandus es, eo quod latrare non timuisti contra Dominum et Magistrum tuum; cognosce que propria sunt. Scripsi tibi pauca cum multo dolore et sincere caritatis affectu, ut cognoscens errorem tuum redires ad cor, et penitentiam ageres delictorum tuorum. Sed quia uerba tua iniquitas et dolus, et noluisti intelligere ut bene ageres , audi interea que Dominus contra te per prophetam clamat: »Hec dicit Dominus Deus: Ista est Hierusalem; in medio gentium posui eam, et in circuitu eius terram. Et contempsit iudicia mea, ut plus esset impia quam gentes, et precepta mea ultra quam terre que in circuitu eius sunt. Iudicia enim mea proiecerunt, et in preceptis meis non ambulauerunt.  Idcirco hec dicit Dominus Deus: Ecce ego ad te, et ipse ego faciam in medio tui iudicia in oculis gentium, et faciam in te que non feci, et quibus similia ultra non faciam propter omnes abominationes tuas. Ideo patres comedent suos filios in medio tui, et filii comedent patres suos .« Hec itaque cum uideas tuis temporibus impleta, et ueritas dicat: »Faciam que nunquam in te feci, et quibus similia ultra non faciam;« quandoquidem abominatio noua et inaudita tui temporis te et Dominum tuum N. et per uos complices uestros noue addicat maledictioni. Tibi etiam necesse est, si uis saluus esse, inauditum iudicium adscribas: »Ista est mater Hierusalem,« et reliqua.  Adultera siquidem que nunc est in parte tua, olim uidebatur Hierusalem, sancta uidelicet Ecclesia, filia regis Dauid. Sed, proh dolor! corrupta est a fratre suo, et constuprata usque ad uerticem. Omnis decor eius recessit ab ea, facta est quasi uidua domina gentium, quia rex Babylonis possidet eam. Cum enim Dominus dicat B. Petro: »Tibi dabo claues regni celorum « et: »Super hanc petram edificabo Ecclesiam meam ;« et: »Pasce oues meas ,« et alibi: »Una est columba mea ,« quecunque alterius iuris usurpatione corrumpitur, non iam sponsa Christi, sed adultera, non libera, sed ancilla conuincitur, sicut dicit beatus Ambrosius: »Conuenior a comitibus et tribunis, ut per me basilice fieret matura traditio,  dicentibus imperatorem iure suo iussisse ut que in potestate eius essent, omnia tradi debere; respondi: Si a me peteret quod meum est, id est fundum meum, argentum meum, ius huiusmodi meum, me non refragaturum, quanquam omnia que mea sunt pauperum sint; uerum ea que diuina sunt, imperatorie potestati non esse subiecta.« Et paulo post: »Nec mihi fas est tradere, nec tibi, imperator, accipere expedit. Domus priuati nullo potest iure temerari: domum Dei existimas auferendam? Allegatur imperatori licere omnia, ipsius esse uniuersa, Respondeo: Noli grauare te, imperator, ut putes te in ea que diuina sunt, imperiale aliquod ius habere. Noli te extollere, sed si uis diutius imperare, esto Deo subditus: Scriptum est enim: Que Cesaris  Cesari, que Dei Deo . Ad imperatorem palatia pertinent, ad sacerdotem ecclesie. Publicorum tibi menium ius est commissum, non sacrorum. Iterum dicitur mihi mandasse imperatorem: Debeo et ego unam basilicam habere. Respondeo: Non licet tibi ullam habere. Quid tibi cum adultera? Adultera enim est, que non est legitimo Christi coniugio copulata. ueteri iure a sacerdotibus donata imperia, non usurpata.«

Constat itaque quia Ecclesia hec non est uera Ecclesia sed adultera, cum sicut beatus Cyprianus dicit: »Quisquis ab Ecclesia segregatus adultere iungitur, a promissis Ecclesie separatur; nec perueniet ad Christi premia, qui reliquit Ecclesiam Christi. Alienus est, profanus est, hostis est, habere  non potest Deum patrem, qui Ecclesiam non habet matrem.«

Unde et beatus Gelasius inter cetera dicit: »Ad sacerdotes Deus uoluit que Ecclesie sunt disponenda pertinere, non ad seculi potestates; que si fideles sunt, Ecclesie sue et sacerdotibus uoluit esse subiectas. Non sibi uindicet imperator alienum ius, et ministerium quod alii deputatum est.« Et paulo post: »Obsequi solere principes Christianos Ecclesie decretis; non suam preponere potestatem.«

Noli itaque dicere quia uniuersalis Ecclesie curam suscepimus. Quomodo enim tibi commissa est Ecclesia quem constat non intrasse per ostium, quod Christus est, sed aliunde ascendisse ut furem?  Apostolica enim et uniuersalis Ecclesia suum habebat pastorem. Ut enim de beato Gregorio Patre nostro dicam que de Cornelio scripsit Cyprianus: »Factus est episcopus de Dei et Christi eius iudicio, de clericorum pene omnium, et, ut uerum dicam, omnino omnium testimonio; de plebis que tunc adfuit suffragio, de sacerdotum antiquorum et uirorum bonorum collegio, cum nemo ante se factus esset, cum Alexandri locus, et cum locus Petri, uel gradus cathedre sacerdotalis uacaret. Quo occupato et de Dei uoluntate atque omnium nostrum consensu ordinato, quisquis iamiam episcopus fieri uoluerit, foras fiat necesse est, nec habeat ecclesiasticam ordinationem, qui Ecclesie non tenet unitatem. Quisquis ille fuerit, licet de se multum iactans, et sibi  plurimum uindicans, profanus est, alienus est, foris est, et cum post primum secundus esse non possit, quisquis post unum qui solus esse debet, factus est, non secundus ille, sed nullus est.«

Hec sunt iudicia Dei, que proiecistis, et precepta in quibus ambulare noluistis, omnium gentium iniquitatem supergressi, cum in infernum uiuentes descendistis. Omnes itaque gentes in comparatione uestri sceleris iustificatas credimus, quia post donum acceptum sancti Spiritus, uirtutesque superuenturi seculi, non solum sicut Deum glorificare noluistis, sed contra precepta eius leges iniquas statuentes, omnem uobis aditum uenie interclusistis, nisi ad unitatem matris Ecclesie, unde precisi estis, redeatis,  que sola ius ligandi et soluendi possidet. Dominus namque dicit: »Gratis accepistis, gratis date . Qui non intrat per ostium, non est pastor ouium . Et quodcunque ligaueris super terram, erit ligatum et in celo .«

Rex autem tuus sine intermissione uendit episcopatus suos, edicta proponens ut nullus habeatur episcopus, qui a clero electus, uel a populo fuerit expetitus, nisi precesserit honor regius, quasi ipse sit huius ostii ostiarius, de quo ueritas dicit: »Huic ostiarius aperit .«

Tu uero aliunde ascendisti, et non uocatus a Deo accessisti, noli usurpare tibi tanti curam regiminis. Sicut enim iam dictum est, si Gregorius in Ecclesia fuit, qui apud te etiam constitit, et iudex a nullo  condemnari potuit, manifestum est te ab Ecclesie radice precisum aruisse, nichilque habere potestatis ac iuris. Sicut enim beatus Cyprianus dicit, scribens Magno presbytero: »Ecclesia una est, que intus et foris esse non potest. Si enim apud Nouatianum est, apud Cornelium non fuit. Si uero apud Cornelium fuit, qui Fabiano episcopo legitima ordinatione successit, Nouatianus in Ecclesia non est, nec episcopus computari potest.« Et paulo post: »Inuenimus in tali facinore non solum duces et auctores, sed et participes penis destinari, nisi se a communione malorum separauerint, precipiente per Moysem Domino: Separamini a tabernaculis hominum istorum durissimorum, et nolite tangere ab omnibus,  que sunt eorum, ne simul pereatis in peccato eorum . Et que comminitans Dominus per Moysen fuerat impleuit. Ut quisque se a Core et Dathan et Ablron non separasset, penas statim pro impia communione persolueret. Quo exemplo ostenditur et probatur obnoxios omnis culpe et pene futuros qui se schismaticis contra prepositos et sacerdotes irreligiosa temeritate miscuerint, sicut etiam per Osee prophetam Spiritus sanctus contestatur et dicit: Sacrificia eorum tanquam panis luctus, omnes qui manducan ea contaminantur , docens scilicet et ostendens omnes omnino cum auctoribus supplicio coniungi, qui fuerint eorum peccato contaminati.«

His et aliis innumeris salutaribus preceptis admoniti,  detestamur non sacramenta Ecclesie, sicut tu mentiris, sed schismaticos et sacrilegos, quorum parricidalibus manibus sese sacramenta diuina subtraxerunt; et cum catholica matre nostra Ecclesia persequar inimicos eius, nec conuertar donec deficiant . Sanctum quippe suum quod foris habetis, quod malo uestro accepistis, quia bono odore peristis, ueneratur Ecclesia, sed uos persequitur, ut Sara ancillam, que tamen de semine Abrahe concepit et peperit [. Intellige itaque quomodo persequatur adhuc ancillam domina, ut docearis que sit persecutio beata, et scias quomodo nec pro iustitia Christianis iurgandum sit, cum competenter exponi tibi permiseris, ut addatur aduersus  Catholicos, et non redarguas Christum, qui dicit: »Compellite intrare ,« et alia multa, que in consequentibus posita audies.

Dicit beatus Augustinus aduersus Donatistas: »Si Ecclesia ipsa est que persecutionem patitur, non que facit, querant ab Apostolo quam Ecclesiam significabat Sara, quando persecutionem faciebat ancille. Liberam quippe matrem nostram celestem Ierusalem; idem ueram Dei Ecclesiam in illa muliere dicit fuisse prefiguratam, que affligebat ancillam . Si autem melius discutiamus, magis illa persequebatur Saram superbiendo quam illam Sara cercendo. Illa enim domine faciebat iniuriam, ista imponebat superbie disciplinam. Deinde quero si boni et sancti uiri nemini faciunt persecutionem,  sed tantummodo patiuntur, cuius putant in psalmo uocem ubi legitur: Persequar inimicos meos, etc. . Si ergo uerum dicere uel agnoscere uolumus, est persecutio iniusta quam faciunt impii Ecclesie Christi. Ista namque beata est que persecutionem patitur propter iniustitiam.« Item: »Quod autem dicunt, qui contra suas impietates leges iustas institui nolunt, non petiisse a regibus terre apostolos talia, non considerant aliud fuisse tunc tempus, et omnia suis temporibus agi. Quis enim tunc in Christum crediderat imperator, qui ei pro pietate contra impietatem leges ferendo seruiret, quando adhuc propheticum complebatur: Quare fremuerunt gentes , et reliqua. Nondum autem agebatur  quod paulo post in eodem psalmo subditur: Seruite Domino in timore . Quando enim reges seruiunt Domino in timore, nisi ea que contra iussa Dei fiunt religiosa seueritate prohibendo atque plectendo?« Idem alibi: »Ubi est quod isti clamare consueuerunt? Cui uim Christus intulit? Quem cegit? Ecce habent Paulum apostolum. Agnoscant in eo prius cogentem Christum et postea docentem, prius ferientem, et postea consolantem .« Item: »Non mihi placet, ut omnes habeant occidendi licentiam, nisi forte sit miles, aut publica functione teneatur, ut non pro se hoc faciat, sed pro aliis, uel pro ciuitate, ubi etiam ipse est, accepta legitima potestate, si eius congruit persone. Qui uero repelluntur aliquo terrore, ne mala faciant, etiam  ipsis fortasse aliquid prestatur. Hinc autem dictum est: Non resistamus malo , ne nos uindicta delectet, que alieno malo animum pascit, non ut et correctionem hominum negligamus; unde nec reus mortis aliene qui cum sue possessioni muros circumduxerit, aliquis ex ipsorum casu percussus intereat: Neque enim reus est Christianus, si bos eius aliquem feriendo, uel equus calcitrando aliquem occidat, aut ideo non debent Christiani boues habere cornua, aut equus ungulas, aut dentes canis. At uero quomodo apostolus Paulus sategit, ut in tribuni notitiam perferretur, insidias sibi a quibusdam perditis parari, et ob hoc deductores accepit armatos?  Si in illa arma scelerati homines incidissent,  Paulus in effusione sanguinis eorum suum crimen agnosceret? Absit ut ea que propter bonum et licitum facimus aut habemus, si quid per hoc preter nostram uoluntatem cuiquam mali acciderit, nobis imputetur.« Item: »Si Christiana disciplina omnia bella culparet, hoc potius militibus consilium salutis petentibus in Euangelio diceretur ut abiicerent arma, seque militie omnino subtraherent. Dictum est autem eis: Neminem concusseritis, neque calumniam feceritis; sufficiat uobis stipendium uestrum . Quibus proprium stipendium sufficere debere precepit, militare utique non prohibuit.« Item ad Bonifacium: »Graui de pugna conquereris? dubites nolo, utile consilium tibi tuisque dabo: arripe manibus arma, oratio aures pulset  Auctoris, quia quando pugnatur, Deus apertis celis spectat, et partem quam aspicit iustam defendit, et ibi dat palmam.« Item: »Noli existimare neminem Deo placere posse qui armis bellicis ministrat. In his erat sanctus Dauid, cui Dominus tam magnum perhibuit testimonium; in his etiam plurimi illius temporis uiri; in his erat centurio ille, qui Domino dixit: Non sum dignus ut intres sub tectum meum . Hoc ergo primum cogita, quando armaris ad pugnam, quia uirtus etiam tua corporalis donum Dei est. Sic enim cogitabis de Dei dono non facere contra Dominum. Esto ergo bellando pacificus, ut eos quos expugnas ad pacis utilitatem uincendo perducas.«

 Idem Augustinus Donato presbytero: »Displicet tibi quod traheris ad salutem, cum tam multos nostrum ad perniciem traxeris. Quid enim uolumus nisi te comprehendi et presentari, et seruari ne pereas?«

Pelagius papa: »Non uos hominum uaniloquia retardent dicentium quia persecutionem Ecclesia faciat, dum uel ea que committuntur reprimit, uel animarum salutem requirit. Errant huiusmodi rumoris fabulatores: non persequitur, nisi qui ad malum cogit. Qui uero malum uel iam factum punit, uel prohibet ne fiat, non persequitur iste, sed diligit. Nam si, ut illi putant, nemo nec reprimendus a malo, nec retrahendus ad bonum est, humanas ac diuinas leges necesse est euacuari, que et malis  penam et bonis premia, iustitia suadente, constituunt. Malum autem schisma esse et per exteras etiam potestates huiusmodi opprimi debere, et canonice Scripture auctoritas, et paternarum nos regularum ueritas docet.« Item alibi: »Nec putetis alicuius esse peccati, si huiusmodi homines comprimuntur. Hoc enim et diuine gratie et mundane leges statuerunt, ut ab Ecclesie unitate diuisi, a secularibus etiam potestatibus comprimantur, nec quidquam maius est, unde Deo sacrificium possitis offerre, quam si id ordinetis ut hi qui in suam aliorum perniciem debacchantur, competenti debeant uigore compesci.«

Hieronymus super Ezechielem libro tertio: »Qui  malos percutit in eo quod mali sunt, et habet uasa interfectionis, minister est Domini.«

Augustinus super psalmum centesimum decimum octauum: »Est iniusta misericordia, de qua in lege scriptum est: Non misereberis eius ; et in libro Regum legis, quia Saul propterea contraxit offensam quia miseratus est Agag hostium regem quem prohibebat sententia diuina seruari . Ut si quis latronis filiis deprecantibus motus, et lacrymis coniugis eius inflexus absoluendum putat, cui adhuc latrocinandi aspiret affectus, nonne innocentes tradet exitio, qui liberat multorum exitia cogitantem?«

De depredatione autem eorum qui ab Ecclesia precisi sunt, respondeant Patres nostri. Augustinus:  »Quidquid, inquit, a parte Donati possidebatur, Christiani imperatores legibus religiosis cum ipsis ecclesiis ad catholicam transferre iusserunt. Si autem consideremus quod scriptum est in libro Sapientie: Ideo iusti tulerunt spolia impiorum , item quod legitur in Prouerbiis: Thesaurizant autem iustis diuitie impiorum , tunc uidebimus non esse querendum qui habeant res hereticorum, sed qui sint in societate iustorum.«

Item, beatus Gregorius ueloci magistro militum, inter cetera: »Nunc utile uisum est ut aliquanti illic milites transmittantur, quos gloria tua admonere et hortari ut parati sint studeat, et occasione inuenta cum gloriosissimis filiis nostris Martio et  uitalio loquere, et quecunque uobis Deo adiutore pro utilitate reipublice steterint facite, et si hic uel ad Rauennates partes nec dicendum Ariulfum cognoueritis excurrere, uos a dorso eius, sicut uiros fortes condecet, laborate.« Item Maurino et uitaliano inter cetera: »Gloriosi filii, estote solliciti, quia, quantum comperi hostem collectum habet et in marinis dicitur residere, ut si huc cursum Deo sibi irato mittere uoluerit, uos locum ipsius, quantum Dominus adiuuerit, depredate.« Quibus diligenter perspectis, scies nos ueritatem docere, non pseudo-predicationibus dedocere, et te pro superbia in reprobum traditum sensum, sancto Patri nostro crimen imposuisse, et dicta sanctorum Patrum, que in epistola tua posuisti, non intellexisse.

 Hec et his similia predicamus, et cum multo dolore cordis ab his necessitatibus nostris eripi laboramus, et ad Dominum Deum nostrum de ista tribulatione clamamus, ut uos humiliter sub manu sua diesque nostros in sua pace disponat. Cum multo siquidem dolore secat pius medicus, ni secaret, moriturum; cum multis lacrymis ligat pater filium phreneticum. Dans denique gloriam nomini Domini letatur iustus cum uidet uindictam , sed tamen animum eius semper cruciat pereuntium multa.

uerum quidem est quia nec pro iustitia ferrea arma corripi concessum est, sed propter se, quantum ad iustitie perfectionem, quantum spectat ad domus Dei decorem. Nec hoc quidem laudat Apostolus  quod contentiones sint inter sanctos sed tamen dixit: »Contemptibiles qui sunt inter uos, constituite ad iudicandum .« Et cum omnes uellet esse sicut seipsum, concedit tandem ut propter incontinentiam unusquisque habeat suam uxorem, et ut uir uxori et uxor uiro debitum reddat .

Cum ueritas ipsa in Euangelio premisisset: »Nolite iurare omnino ;« et: »Sit sermo uester, est, non ,« subdidit tamen dicens: »Quod amplius est, a malo est ,« non enim dixit, malum est, sed, »a malo,« ac si dixerit: Si iurare necesse fuerit, et malo incredulitatis aliorum compulsi, iurate, non sine causa, non propria uoluntate.« Hinc est quod Moyses pro temperamento  uindicte, »oculum, inquit, pro oculo, dentem pro dente ,« ut clementiore hac uia eriperet occidendi facultatem.

Utinam non esset colluctatio Catholicis aduersus carnem et sanguinem , ut quieti uiuerent, et tante perfectionis essent, ut omnes palmam martyrii desiderarent, et non essent quos uindicare minister Dei uindex in iram ei, qui male ageret haberet, qui non sine causa gladium portat . Nos uero in nullius sanguine miscuimus, nec, protegente Deo, miscebimus, nec de perditione morientium exsultamus. uindicare propriam iniuriam omnes prohibemus, ut illum spectent Iudicem, qui pollicetur dicens: »Mihi uindictam, ego retribuam  .« Defendere pupillum et uiduam armis, etiam carnalibus, tueri sanctam Ecclesiam, non eos, qui in causa sunt, sed nisi pro communi republica, sub quorum regimine sunt uniuersalis Ecclesie cupimus. Pecuniam eorum et terram non concupiscimus, sed ut thesaurizent impiorum diuitie iustis, et spolia impiorum tollant iusti, ea tamen intentione ut eos lucrari possint, et non solum que illorum sunt, sed omnia etiam sua in caritate distribuant summopere satagimus et desideramus.

Non itaque aduersum nos clamat sanguis Saxonum, sed contra uos cum uniuerso mundo, qui sceleris uestri tabe inhorruit. Clamat celum, clamat terra, clamat omnis Ecclesia iustorum, et que  adhuc peregrinatur, et que iam cum Christo regnat; clamat Christus, clamat Pater pro Sponsa Filii sui, clamat Spiritus sanctus qui quotidie postulat pro ea gemitibus inenarrabilibus . uos siquidem Ecclesiam laniatis et scinditis, qui partem uestram ab eius unitate precidistis eamque crudelius gladio schismatis quam idololatrie scelere in frusta concidistis, ut iam non cum granis palea, sed precisa a uite in ignem proiiciantur sarmenta. uos enim Ecclesie catholice, quam inuasistis per totum regnum, quod quia intus cecidit, foris diu stare non poterit, membra distrahitis, et in seruitutem redacta quasi uile mancipium in uestrum dominium redigitis, et diuini iuris libertatem uestro obsequio mancipatis, dicentes omnia imperatoris iuri esse subiecta,  episcopatus, abbatias, omnes omnino Dei ecclesias, cum Dominus diicat: »Ecclesiam meam , columbam meam , oues meas .« Paulus dicit: »Nemo assumit sibi honorem, nisi qui uocatus est a Deo tanquam Aaron « In parte tua quis preficitur, nisi quem aut gratia exhausto fenore, uel munus a manu, uel munus a lingua, uel munus ab obsequio attraxerit? Quis moribus, quis honestate, quis uite integritate eligitur? Persequendi sunt itaque lupi, uitandi sunt uniuersi qui ad hoc, ut heretici fiant, promouentur, qui lepram Giezi cum diuitiis suis possident, et, mala quesita mercede, non tam patrimonium facultatum quam thesaurum criminum  congregarunt.

Quia itaque nec gratis datis, nec gratis accepistis , et a mandatis Domini declinantes, maledicti estis , et quia non obeditis apostolicis preceptis, formidamus commisceri uobis. Dicit namque beatus Ambrosius: »Si qua est Ecclesia, que apostolice ueritatis fundamenta non possidet, ne quam tibi labem possit ingerere, deserenda est. His enim legibus adulta, talibus est documentis exculta, huiusmodi institutionibus est propagata. Qui his aduersatur, qui ista dissimulat, qui hanc ueritatis lucernam sub modio abscondit , non pastor Ecclesie, sed inimicus existit, et de eius manibus pereuntium sanguinem Dominus requirit . Si ergo Christum causam perditionis  eorum, ad quos missus est, et uocem eius non audierunt, dicere non presumis, nec Paulo audes ascribere stultitiam gentium et scandalum Iudeorum , a nostra quoque detractione linguam compesce, qui compellimur dicere ueritatem sicut per prophetam Dominus comminatur: Sacerdos ingrediens et regrediens nisi sonitum dederit, morietur . Item: Maledictus qui prohibet gladium suum a sanguine .«

Innocentius papa: »Error cui non resistitur approbatur, et ueritas cum minime defenditur opprimitur.« Item eiusdem: »Negligere quippe cum possis deturbare peruersos, nichil est aliud quam fouere, nec caret scrupulo societatis occulte, qui manifesto facinori desinit obuiare.«

 Pius papa: »Quid prodest illum errore suo non pollui, qui consensum prestat erranti? Sine dubio contra mandata dimicat, et qui consensum prestat erranti.«

Clemens: »Certissimum est quod neque amicitia, neque propinquitas generis, neque regni sublimitas, homini debet esse pretiosor ueritate.«

Fabianus: »Qui omnipotentem metuit Deum, nec contra Euangelium, nec contra apostolos, uel contra prophetias, aut sanctorum Patrum instituta agere aliquid ullo modo consentit.«

Leo: »Qui alios ab errore non reuocat, seipsum errare demonstrat.«

Augustinus: »Quisquis metu alicuius potestatis ueritatem occultat, iram Dei super se prouocat,  quia magis timet hominem quam Deum.«

Gregorius: »Consentire uidetur erranti, qui ad resecanda ut corrigi debeant, non occurrit.« Non igitur quod propter bonum et licitum facimus, sicut superius dictum est, nobis, si quid mali inde acciderit, imputabitur.

Quod autem dicis, qui uniuersalis Ecclesie curam suscipimus, licet inuiti, nunquid uita comite ad tam immane facinus pertrahi debuisti ut temerares torum matris tue et patris tui? Et si uiolentiam sustinuisti, cur saltem iam adulter non resipiscis?

Quod autem obsecras, per Iesum, ne nobilissimam feminarum amplius circumueniam, deludam et fallam, Deum testem inuoco, nichil terrenum, nichilque carnale in ea uel ab ea ex intentione concupisco, et sine intermissione oro ut ab hoc seculo nequam cito eripi merear, nimio affectus tedio, quia incolatum meum prolongari  uideo, seruiens die ac nocte in custodiendo illam Deo meo,  et sancte matri mee Ecclesie, cuius precepto mihi commissa est; et spero quod multa mihi retributio per gratiam Dei in eius custodia excrescat, que non in uanum sua dispergit, sed indeficientem in celo thesaurizat sibi thesaurum quem tinea non demolitur, ubi fures non effodiunt nec furantur , parata pro defensione iustitie non solum terrena omnia distribuere, sed usque ad sanguinem pro uestra confusione et reuerentia ad sancte Ecclesie gloriam et exaltationem certare, donec tradat Dominus inimicum suum in manu femine.

Tu uero memento unde excideris, et age penitentiam , si forte remittat tibi Dominus , ut nos, reddita pace Ecclesie, uoti nostri  mereamur fieri compotes. Depone cidarim, aufer coronam  et indue lugubribus uestibus, tanto humilior et abiectior omnibus effectus, quanto pre omnibus differentius superbie extulisti cornu. Dic regi tuo ut cognoscat aliis omnibus generationibus inauditum facinus suum, qui duos iam adulteros matri sue ingessit, et calamitates totius orbis, illam precipue, de qua superius diximus, tecum defleat, que nouo sceleri noua iusto Dei iudicio successit. ueni ad dolentem et pro te gementem matrem Ecclesiam, ut ipsa pro te offerat sacrificium acceptum Domino. Sola enim est per quam sacrificium libenter Dominus accipit, sola que pro errantibus fiducialiter intercedit, extra quam quicunque inuentus fuerit, peribit regnante diluuio, extra quam  quicunque agnum comederit, profanus est, de cuius carnibus lex efferri foras prohibet . In multis quidem estis secum, sed in hoc nolite gaudere: Illud potius timete quod in eodem psalmo sequitur: »Contaminauerunt testamentum eius .« Sicut non profuit Pilato et Herodi uinctus et flagellatus Christus, sic ad impietatem et perditionem uestram magis officiunt sacramenta eius.

Cum fiducia ueni ad pinguedinem matris Ecclesie, a cuius utero errasti, ut coalescas ei. Potens enim est Deus iterum te inserere, cui nichil est impossibile, et certe gaudebit in te, irruetque super collum tuum, et prima stola induet, immolabitque uitulum saginatum pro filio prodigo. Omnipotens Deus qui uult neminem perire, qui supra maternum amorem diligit peccatores, illuminet cor tuum gratie sue splendore et reducat ad uiam salutis, ut cognoscas que sit uoluntas eius beneplacens et perfecta.



INCIPIT LIBER SECUNDUS.


 Opitulante Domini Dei nostri clementia, qui nos et sermones nostros suo mirabili nutu regit, atque disponit, accingimur respondere his qui dicunt regali potestati Christi Ecclesiam subiacere, ut ei pro suo libitu uel prece, uel pretio, uel gratis liceat pastores imponere, eiusque possessiones uel in sua, uel in cuius libuerit  iura transferre. Et ne diutius exordium protrahamus, in primis dicendum uidetur quo modo certum est quod beatissimus Petrus apostolus primus Ecclesie pontifex, prius patriarchalibus sedibus Orientis, postmodum uero primos misit pontifices ciuitatibus Occidentis. Ipsi enim hec ordinatio maxime  competebat, cui principaliter Christus Dei Filius celestis regni clauibus traditis suas oues pascere iusserat, et pro cuius fide ne deficeret specialiter orauerat, cuique fratres suos in eadem fide confirmare preceperat.

Sed et reliquos apostolos, quos reliqui mundi partibus nouimus predicasse, singulis urbibus, illarum partium quibus quisque uerbum Dei predicauit, itidem pastores non dubitamus misisse. Et quomodo, Spiritu sancto docente, cognouerunt seculi principes ad fidem uenturos, et succedentibus temporibus stimulante auaritia quosdam eorum Dei Ecclesiam sue ditioni uelle subiicere, suaque auctoritate et libitu Pastores eidem subrogare, inter reliquos canones, quos pro religionis cautela, et ecclesiastica  disciplina statuerunt, eorum prauis conatibus hac constitutione obuiauerunt, que ita se habet: »Si quis episcopus secularibus potestatibus usus, Ecclesiam per ipsos obtineat, deponatur et segregetur, omnesque qui illi communicant .«

Hanc autem constitutionem, que eorum scribitur, si quis authenticam non esse contendet, sancte septime uniuersalis synodi CCCL Patrum, nec non et Antiochene synodi, quibus authentica esse docetur, euersor; ac per hoc hereticus iudicabitur: Nam et Calistus et Gregorius et quidam alii Romani pontifices, ut curioso lectori notum est, eorumdem apostolicorum canonum auctoritate suas constitutiones firmauerunt. Stephanus uero quartus et Ioannes septimus, ut ait Anastasius in prologo septime synodi,  quinquaginta capitula eorumdem canonum in plenissimum auctoritatis robur recipi censuerunt.

Porro eisdem apostolis decedentibus, Ecclesie ubique terrarum consuetudinem ab eis traditam inuiolabiliter seruauerunt, ut decedente cuiuslibet Ecclesie pontifice, clerus et populus eiusdem communi deliberatione de suo uel alterius Ecclesie clero sibi pastorem preficerent. Et hec tam sancta tamque Deo grata consuetudo tandiu integra illibitaque permansit, quousque fidelium multitudo Dei ecclesias amplissimis possessionibus ditare cepit. Tunc enim ambitionis Spiritu interueniente, alii suarum, alii etiam aliarum Ecclesiarum ceperunt episcopatus ambire, et nefandi Simonis commercio suis fautoribus, etiam  quam non habebant pecuniam promittere. Quod uidentes Deo dignissimi Romani pontifices, qui sacerdotii primatum in toto orbe tenebant, scilicet Bonifacius, Celestinus, Leo, Gelasius, Symmachus, Hormisda, Gregorius, alii, Simoniacam heresim prius a Petro damnatam, ex tunc et in eternum damnauerunt, alii priscam consuetudinem decretalibus constitutionibus ita firmauerunt ut statuerunt nullum ex alia Ecclesia alii Ecclesie preponi, nisi forte qui sue digne preficeretur Ecclesie in eadem, quod ipsi uix posse contingere crediderunt, nullatenus posset inueniri.

Hanc itaque quam predixi consuetudinem ab apostolis traditam nullatenus uiolare presumpserunt Christianissimi imperatores, Constantinus, Constans,  ualentinianus, Theodosius, Arcadius, Honorius, Carolus, Ludouicus et his imperio et religione consimiles, qui uel a se uel ab aliis edificatas Ecclesias amplissimis donis ditauerunt, et in clero et rebus Ecclesiarum nullum sibi dominium uel iudicium uindicare uoluerunt, imo ne quis sibi uindicaret, quidam eorum, ut in sequentibus docebimus, legibus uetuerunt.

At contra Zenon et Anastasius imperatores Eutychianiste, hi leguntur prius sanctam Dei Ecclesiam sibi subdidisse, ita ut catholicos episcopos in exsilio relegarent, et apostolica traditione postposita sibi consentaneos in eorum sedibus uidelicet subrogarent. Nam ante horum tempora leguntur quidam heretici imperatores catholicos episcopos multis modis uexasse;  electioni uero et promotioni cuiuslibet pontificis nusquam leguntur se immiscuisse, siquidem sub eisdem Eutychianistis et Constantinopoli et in reliquis urbibus, legitur innumerabilis fidelium multitudo cleri scilicet et populi, exstitisse, quod pseudepiscopos eorumdem nullatenus uoluerunt suscipere, ut ex hoc aperte clareat, eumdem clerum et populum idcirco eosdem pseudepiscopos respuisse, quia constabat eosdem absque sui electione in Dei contemptum, et erroris augmentum a prefatis principibus promotos fuisse.

Et ut exemplo quod dicimus astruamus: Anastasius S. Ecclesie Romane bibliothecarius, in Chronica quam de Greco in Latinum sermonem transtulit, quamque ex uetustissimis Chronicis Grecorum  compilauerunt quidam Greci, Dei cultores, Theophanes scilicet et Georgius, quos idem in eiusdem libri prefatione miris laudibus attollit, in eadem, inquam, Chronica de imperio Anastasii sic inter cetera scribit: »uicesimo imperii Anastasii anno, Ioanne Alexandrino antistite heretico mortuo, Dioscorus Iunior prelatus est episcopus Alexandrie. Cum autem uenisset Constantinopolim pro Alexandrinis apud imperatorem intercessurus, propter occisionem filii Calliopii Augustalis, ab orthodoxis publice conuiciis appetebatur cum procederet, estimantibus eum contra recta dogmata aduenisse, ergo cum ob homicidium intercessisset cum festinatione discessit. Causa uero cedis ista fuit: Cum idem Dioscorus manus impositionem accepisset, recesserunt  multitudines rusticorum dicentes: Quia, nisi secundum quod sanctorum apostolorum canones continent fiat episcopus, non recipietur. Principes uero inthronizauerunt eum. Dioscorus uero uenit ad Sanctum Marcum, et uenientes clerici induerunt eum secundo, et iterum consecrauerunt. Et ita ueniens ad Sanctum Ioannem perfecit collectam. Cum autem esset illic Theodosius filius Calliopii Augustalis, et Acacius magister militum, turbe turbate, ceperunt iniuriis afficere filium Augustalis, eo quod laudaret imperatorem Anastasium. Cum uero iurgium motum fuisset, insilientes quidam a sede posuerunt filium Augustalis, et interemerunt eum: at uero Acacius magister militum, quotquot capere potuit, interfecit.  Quod audiens imperator, iratus est aduersus eos, Porro Dioscorus interueniens mitigauit eum.«

Ecce qui primum apostolicam traditionem de pontificali promotione ausi sunt uiolare, ecce quibus primum auctoribus seculi principes suos pontifices nituntur Dei Ecclesie promouere: Et ut cepta persequamur, secuti sunt horum exempla hereticorum quidam Grecorum imperatores, regni sui urbibus, suos episcopos imponentes. Romane uero urbi Deo prestante meritis apostolorum qui in ea uiuunt et president, in hoc pepercerunt, decretum tamen electionis futuri pontificis a clero et senatu subscriptum prius, quam idem consecraretur, sibi mitti statuerunt. Quod cum legatur eisdem imperatoribus, sepe directum fuisse, nusquam tamen legitur eosdem Romanorum  electionem mutasse. Hoc autem quia Deo contrarium erat, ut Ecclesia pontifice careret, usque dum qui decretum ferebat iret et rediret, penitus respuerunt sequentes imp. pietate religioneque prestantes. Sic enim legitur in Romano Pontificali: »Benedictus enim natione Romanus suscepit iussiones clementissimi principis Constantini ad uenerabilem clerum, et populum Romane ciuitatis, per quas concessit, ut qui electus fuerit pontifex e uestigio consecretur absque tarditate.«

Itaque qui aduertit alios Grecorum imperatores ante consecrationem decretum sibi mitti uoluisse, attendat eosdem Romanam electionem nunquam reprobasse; attendat etiam posteros eorumdem, quia hoc contrarium Deo erat, penitus respuisse. Itaque  percurramus sanctorum Patrum decreta que de pontificum promotione statuerunt, ut sciamus quid iuris imperatoribus suorum uel quorumlibet temporum in eisdem seruauerunt.

Leo doctor eximius et primus Ecclesie Romane pontifex, Anastasio Thessalonicensium episcopo, qui uices Romani pontificis super quadraginta episcopos Illyrici et Grecie habebat, sic inter cetera scribit: »De persona consecrandi episcopi, et de cleri plebisque consensu metropolitanus fraternitati tue referat:« Et paulo post: »Metropolitano uero defuncto, cum in loco eius alius fuit subrogandus, comprouinciales episcopi ad ciuitatem metropolim conueniant, ut omnium clericorum atque omnium  ciuium uoluntate discussa, ex presbyteris eiusdem Ecclesie uel ex diaconibus optimus deligatur. Cum ergo de summi sacerdotis electione tractabitur, ille omnibus preponatur quem cleri plebisque consensus concorditer postulauerit, ita ut si in aliam forte personam partium se uota diuiserint, metropolitani iudicio is altari preponatur qui maioribus et studiis iuuatur et meritis, tantum ut nullus inuitis et non petentibus ordinetur, ne ciuitas episcopum non optatum aut contemnat aut oderit, cui non licuerit habere quem uoluit:« Item idem: »Nulla ratio sinit ut inter episcopos habeantur qui nec a clericis sunt electi, nec a plebe expetiti, nec a prouincialibus cum metropolitani iudicio consecrati.«

Celestinus: »Nec emeritis in suis Ecclesiis peregrini  et extranei, et qui ante ignorati sunt, ad exclusionem eorum qui bene suorum merentur ciuium testimonium preponantur.« Item ibidem: »Nullis inuitis detur episcopus; cleri plebis et ordinis consensus et desiderium requiratur. Tunc alter de Ecclesia eligatur altera, si de ciuitatis ipsius clericis, cui est episcopus ordinandus, nullus, quod euenire non credimus, potuerit inueniri. Primum enim illi reprobandi sunt, qui ibi sunt, ut aliqui de alienis Ecclesiis merito preferantur. Habeat unusquisque fructum militie sue in ecclesia in qua suam per omnia officia transegit etatem, in aliena stipendia minime alter obrepat. Sit facultas Cleris renitendi, si se uiderint pregrauari, et quos sibi ingeri ex transuerso cognouerint non timeant refutare. Quod si non  debitum premium, uel liberum de eo, qui eos est recturus, debent habere iudicium.«

Gregorius Gaudioso episcopo inter cetera: »Et ideo fraternitas tua ad predictam Ecclesiam ire properabit, et clerum plebemque admonere festinet, ut remoto dissidio uno eodemque consensu talem preficiendum sibi expetant sacerdotem qui a uenerandis canonibus nullatenus respuatur. Qui dum fuerit postulatus, cum solemnitate electus, omnium subscriptionibus roboratus et dilectionis tue testimonio litterarum ad nos sacrandus occurrat. Commonemus etiam ut nullum eligi permittatis de altera Ecclesia, nisi forte inter clericos ipsius ciuitatis nullus ad episcopatum dignus, quod euenire non credimus, poterit inueniri, prouisurus ante omnia ne  ad cuiuslibet conuersationis meritum lasciue persone aspirare presumant, et tu periculum ordinis tui, quod absit, incurras.«

Ex concilio Niceno Patrum CCCXuIII, cap. 6: »Per omnia autem manifestum est quia, si quis preter uoluntatem et conscientiam metropolitani episcopi fuerit ordinatus, hunc concilium magnum et sanctum censuit non debere esse episcopum. Sane, si communi omnium consensu rationabiliter probato secundum ecclesiasticam regulam, duo uel tres animositate ducti per contentionem contradicunt, obtineat plurimorum sacerdotum sententia.«

Ex uII synodo uniuersali habita a u patriarchis,  cum CCCL Patribus, sub Adriano primo pontifice, cap. 3: »Omnis electio episcopi uel presbyteri aut diaconi a principibus facta, irrita maneat, secundum regulam que dicit: Si quis episcopus secularibus potestatibus usus Ecclesiam per ipsos obtineat, deponatur et segregetur, omnesque qui illi communicant.«

Ex uIII synodo, item uniuersali, habita a u patriarchis cum Patribus CCXL, sub Nicolao primo pontifice: »Promotiones et consecrationes episcoporum, concordans prioribus conciliis, electione ac decreto episcoporum fieri, hec sancta et uniuersalis synodus definiuit, et statuit atque iure promulgauit neminem laicorum principum uel potentum semet inserere electioni uel promotioni patriarche, uel metropolite,  aut cuiuslibet episcopi, ne uidelicet inordinata hinc, et incongrua fiat confusio uel contentio, presertim cum nullam in talibus potestatem quemquam potestatiuorum laicorum habere conueniat, sed potius silere et attendere sibi, quousque regulariter a collegio Ecclesie suscipiat finem electio futuri pontificis. Si quis uero laicorum ad concertandum et cooperandum inuitatur ab Ecclesia, licet huiusmodi cum reuerentia, si forte uoluerit se obtemperare asciscentibus, taliter enim dignum pastorem sibi regulariter ad suam salutem Ecclesia promouet. Quisquis autem secularium principum aut potentum, aut alterius dignitatis laicus, aduersus communem ac consonantem atque canonicam electionem ecclesiastici ordinis agere tentauerit, anathema sit, donec  obediat et consentiat, quod Ecclesia de electione atque ordinatione proprii presulis se uelle monstrauerit.«

Item ex concilio Antiocheno CXXII: »Si quis presbyter uel diaconus per secularem dignitatem Ecclesiam Domini obtinuerit, deiiciatur, et ipse et ordinator a communione modis omnibus abscindantur, et sub anathemate sint, sicut Simon Magus a Petro.«

Ex synodo Symmachi pontificis cum ducentis et octodecim episcopis: »Non placuit laicos ad statuendum aliquid in Ecclesia habere aliquam potestatem, cui subsequendi manet necessitas, non auctoritas imperandi.« In eadem: »Defuncto pontifice, si in unum totius inclinauerit ecclesiastici ordinis electio, consecretur episcopus. Si uero, ut fieri solet, studia  ceperint esse diuersa, conuincat sententia plurimorum.«

Ex Romano Pontificali: »Benedictus natione Romanus fecit constitutum in ecclesia beati Petri apostoli, in quo sederunt episcopi septuaginta duo; presbyteri Romani triginta tres, presente clero, sub anathemate, ut nullus, pontifice Romano uiuente, aut episcopo ciuitatis sue, presumat loqui aut sibi partes facere, nisi tertio die depositionis eius, adunato clero et filiis Ecclesie, et tunc electio fiat.« Ex eodem: »Stephanus natione Siculus, congregatis episcopis totius Tuscie atque Campanie, considentibus pariter duodecim episcopis Francorum et Romanis presbyteris, in presentia totius cleri et  populi, concilium fecit in ecclesia Constantiniana, in quo damnauit Constantinum neophytum inuasorem sedis apostolice, et allatis sacris canonibus, eisque liquido perscrutatis, prolata est sententia ab eodem concilio sub anathematis interdicto, ut nullus unquam laicorum neque ex alio ordine presumat nisi per distinctos gradus ascendens diaconus aut presbyter factus fuerit cardinalis, ad sacrum pontificatus honorem promoueri.«

Ex concilio Leonis Iu, episcoporum L, cap. 5: »Si quis sacerdotibus, seu primatibus nobilibus, seu cetero clero huius sancte Romane Ecclesie electionem Romani pontificis contradicere presumpserit, sicut in concilio beati Stephani legitur statutum,  anathema sit - Item quod electio pontificis non pertineat laicis tantum.«

Ex concilio Laodicense, cap. 12: »Non est permittendum turbe electiones eorum facere, qui sunt ad sacerdotium prouehendi.«

Item ex decreto Celestini pontificis: »Docendus est populus, et non sequendus, nosque, si nesciunt eos quid liceat, quidue non liceat, commonere, non consensum prebere debemus.«

Decursis itaque tot sanctorum Patrum auctoritatibus, Latinorum scilicet et Grecorum, patet nichil iuris imperatorie potestati in pontificum electione seu promotione ab eisdem attributum esse, imo ne qua laicalis potestas sibi quidquam in his uindicet, a quibusdam eorum sub anathemate, hoc est, separatione  a Deo, inhibitum fuisse. Et certe sub prefatis Romanis pontificibus, leguntur exstitisse potentissimi imperatores, non solum Orienti, sed etiam Occidenti imperantes, scilicet ualentinianus et Theodosius Iuniores, Martianus, Mauricius et Phocas. Et cum prefate uniuersales synodi, id est, prima et septima a tot Patribus agerentur Nicee, Christianissimi imperatores Constantinus et item Constantinus et Irene mater eius adfuisse leguntur; sed et Basilio magno imperatore petente et presente, legitur octaua synodus item uniuersalis Constantinopoli celebrata fuisse. Itaque, cum prima earum censeret non babendum quemquam episcopum sine concilio metropolitani septima uero trium sacrorum ordinum electionem a principibus  prohiberet fieri; octaua uero sub anathemate interdiceret pontificum electionem laicali potestati. Nunquid qui presentes aderant imperatores questi sunt hoc ad sui contemptum fieri, ut nichil de pontificum electione eorum quidem referretur potestati? Imo potius leguntur sanctorum Patrum constitutiones amplexati fuisse, easque quidam eorum, post quinque patriarcharum subscriptiones suis quoque subscriptionibus roborasse. Item, cum contingeret prefatos Romanorum pontifices de pontificum electione decernere, contigit suorum temporum imperatores hoc ad sui imperii iniuriam fieri questos fuisse? Non equidem.

Sunt autem quidam, eorum contra quos scribimus,  qui putant se quidam magni in sui defensione adinuenisse, cum introducunt Gregorium et Ambrosium a seculi principibus ad pontificatum promotos fuisse. Quod quia friuolum, quiaque falsum sit, euidenti iudicio clarebit; collatis eorum electionibus cum cap. 8 synodi, quod supra scripsimus. Nam quamuis multorum annorum interstitio a se distent, tamen ita sibi concordare uidentur ut et synodus et eorum electio uel promotio, uno eodemque Dei Spiritu acta fuisse probentur. Sic enim in gestis eorum describitur uel scriptum habetur: »Gregorium, licet totis uiribus retinentem, clerus, senatusque et populus Romanus sibi concorditer pontificem sibi delegerunt. At ille cum decretum generalitatis euadere nequiuit, consensurum se tandem aliquando simulauit,  et imperatori Mauricio, cuius filium ex lauacro sancto susceperat, latenter litteras destinauit, adiurans, ne unquam assensum populis preberet, ut se huius honoris gloria sublimarent. Sed prefectus urbis, Germanus nomine, eius nuntium anticipauit comprehensumque ac diruptis epistolis, consensum quem populus fecerat imperatori direxit. At ille gratias agens Deo pro amicitia diaconi, eo quod locum deferendi ei honoris, ut cupierat, reperisset, ipsum ordinari precepit.« 

Item in Gestis Ambrosii: »Cum populus magis magisque acclamaret: Peccatum tuum super nos. Cumque ille uideret suam intentionem nichil posse proficere, fugam parauit, egressusque noctis medio  ciuitatem cum Ticinum se pergere putaret, mane ad portam ciuitatis Mediolanensis que dicitur Romana, inuenitur. Cumque inuentus custodiretur a populo missa relatione ad imperatorem clementissimum ualentinianum, qui hoc summo gaudio accepit, quod iudices ad se directi ad sacerdotium peterentur.«

Ecce ex his et prefato capite patentissime colligitur, iuxta priscam consuetudinem prefatos pontifices electos fuisse; sed quia nullatenus promoueri patiebantur, cum in alterius electione prefectus uice Romanorum, Mauricii; in alterius uero populus ualentiniani legitur auxilium expetisse, patet profecto, iuxta cap. 8 synodi, Ecclesiam seculares potestates in sui adiutorium inuitasse, easque non  imperio sed obedientia tunc usas fuisse. Quod quidem non uidetur nobis fieri non licere, si contingat dignum quemlibet consensum in sui promotionem prebere regalem uero potestatem contingat in eadem diecesi adesse, ut ualentinianus tunc in Mediolanensi legitur adfuisse. Ut autem queratur extra diecesim, cum longo interstitio possit abesse, absurdissimum est, cum sanctissimorum Patrum legibus statutum sit ne intra tres menses uiduatam relinquant Ecclesiam a pontifice.

Quod uero in Historia tripartita legitur ualentinianus imp. dixisse Ambrosio: Deus tibi commisit animas, ego corpora; quam pessime cohereat precedentibus, qui legit intelligat. ualde enim contrarium uidetur, et hoc eum dixisse, et ut a se pontifex  eligeretur, quod ibidem premissum est, nullatenus consensisse. Hoc autem nichil nobis aduersatur, cum beatus Gregorius eamdem Historiam mendosam et a Romana Ecclesia repudiatam affirmet.

Sunt item qui obiiciunt: Nicolaum Iuniorem decreto synodi constituisse, ut obeunte apostolico pontifice successor eligeretur, et electio eius regi notificaretrur. Facta uero electione, et ut predictum est, regi notificata, ita demum pontifex consecraretur. Quod si admittendum est, ut ratione factum dicatur, obiicimus ad hoc confutandum prefatum regem et optimates eius se ea constitutione indignos fecisse, primum quia postea prefatum Nicolaum, Coloniensem archiepiscopum pro suis excessibus  corripuisse, grauiter, tulerunt, eumque huius gratia, quantum in se erat, a papatu deposuerunt, et nomen eiusdem in canone consecrationis nominari uetuerunt; ideoque decretum eius de iure irritum esse debebit, quia cum a toto orbe papa haberetur iuxta eorumdem sententiam eisdem papa non fuit, quasi non ex Dei sed eorum tantum penderet uoluntate, quempiam quemlibet esse uel non esse; Romanus enim pontifex, ut sapientes norunt, non modo deponi, sed etiam nullo Christiano iure a quolibet potest iudicari. Deinde quia cum in eodem decreto cautum esset ut Rome pontificis electio a Romano clero et populo agerent, et postea regi notificaretur, ipsi prefatum decretum uiolantes, elegerunt quod eis non licebat, prius Cadalaum  Parmensem, postea Wicbertum Rauennatem, induentes eos apostolicis insignibus, uocantes apostolicos apostatas, Antichristi precessores. Preterea autem prefatus Wicbertus aut sui ut sue parti fauorem ascriberent, quedam in eodem decreto addendo, quedam mutando, ita illud reddiderunt a se dissidens, ut aut pauca aut nulla exemplaria sibi concordantia ualeant inueniri. Quale autem decretum est, quod a se ita discrepare uidetur, ut quid in eo potissimum credi debeat, ignoretur?

Sed ut tandem inuincibili gladio feriamus, prefatus Nicolaus, unus scilicet patriarcha, cum quolibet episcoporum concilio, non potuit abrumpere, imo nec mutare, non obuiantia fidei, prefata decreta sanctorum quinque patriarcharum, scilicet  Romani, Alexandrini, Antiocheni, Ierosolymitani, Constantinopolitani, et ut ex numero prefatis synodis apposito colligi potest, sanctorum Patrum, numero CCL et eo amplius, tot quidem leguntur prefatas constitutiones suis temporibus statuisse, in quibus non inueniuntur quidquam regie potestati in pontificum eloctione seu promotione concessisse imo, ut predictum est, considentibus cum eis Christianissimis imperatoribus et non contradicentibus, leguntur sub perpetuo anathemate uetuisse. Quod si hoc uindicandum est ex Grecorum imperatorum consuetudine, uel ex Ambrosiana uel ex Gregoriana electione, constat, ut premissum est, eosdem ipsos hoc ueluti Deo aduersum respuisse, eorumdem uero  pontificum electionem et promotionem uIII synodo quamuis prepostere concordasse.

Et quamuis decretum, de quo agimus, a prefatis Ecclesie legibus penitus eneruetur, uideamus tamen adhuc quid de eo iterum Ecclesie et seculi leges censeant, ut penitus euacuetur. Ex synodo pape Hilarii, cap. 4: »Illud quod quisque commisit episcopus illicite aut et a decessoribus inuenit admissum, si proprium uult uitare periculum, damnabit: Nam in se, quidquid in alio non resecabit, inueniet.«

Gelasius Cresconio Ioanni et Messale episcopis inter cetera: »Decessorum statuta sicut legitima et iusta, successorem custodire conuenit, ita debet etiam malefacta corrigere.«

Pelagius Armentario magistro militum, inter cetera:  »Postea quam Ecclesie iura documentorum quoque intercedentium fuerint auctoritate firmata, nullatenus ab his discedendi liberam pontifex uel si uelit permittatur habere licentiam.«

Adrianus Engelramino: »Constitutiones contra sancta decreta Romanorum presulum, nullius sint momenti.«

Gregorius in Registro: »Imperiali constitutione aperte sancitum esse ut ea que contra leges fiunt, non solum inutilia, sed etiam pro infectis habenda sint.«

Ex Romanis legibus: »Id tantum de sacra responsione substantiam mutuetur, quod legum auxilia prosequuntur.« Item: »Generale preceptum beneficio speciali anteferendum est.« Et item:  »Contra ius rescripta non ualeant, quocunque modo fuerint impetrata. Quod enim publica iura prescribunt, magis sequi iudices debent.« Et infra: »Personalia rescripta que cum iure concordant, ualeant more ueterum, et negotii de quo loquitur nostra rescriptio finis late sententie terminis censeatur. Speciale autem si quid legibus ac iuri importat iniuriam, abolitum exstirpetur.« Item: »Illa sacra uniuscuiusque supplicantis desiderio concessa preualeant, et effectui mancipentur, que cum iuris et legum ratione concordant: ea uero que surreptione uel falsis precibus forsitan impetrantur, nullum supplicantibus ferant remedium.«

His itaque decursis patet prefatum decretum nullius momenti esse, nec unquam aliquid iurium  habuisse. Et hec dicens non preiudico beate memorie pape Nicolao, nec quidquam eius honori derogo, Patrum sententias Dei Spiritu conditas sequendo. Homo quippe fuit, eique ut contra fas ageret subripi potuit. Nec mirum hoc eidem contigisse, cum quidam ipsius decessor inueniatur quiddam decreuisse, et meliori usus consilio postea immutasse. Siquidem Bonifacius secundus legitur ex decreto constituisse uigilium diaconum sibi in pontificatu succedere. Quod quia Romano clero uisum est canonibus aduersari, presente clero ab eodem suppositum est igni, ante confessionem beati Petri apostoli. Et certe prefatus Nicolaus diuino metu concussus hoc idem fecisset, si tot Patrum  sententias tunc in unum collectas, uidisset, easque suo decreto tam concorditer aduersari perpendisset.

Beatus quoque Augustinus librum Retractationum composuit, in correctionem eorum que prius incaute descripsit, et ut idem quisque sapiens faciat, his uerbis commonefacit: ait enim in proemio eiusdem libri: »Neque enim quisquam nisi impudens, ideoque mea errata reprehendendo me reprehendere audebit. Sed et si dicit, non debuisse ea a me dici, que postea mihi etiam displicerent, uerum dicit. et mecum facit: eorum quippe reprehensor est, quorum et ego sum: sed sicut uolet quisque accipiat hoc quod facio, me tamen apostolicam sententiam etiam in hac re oportet intueri. Que  dicit: Si nos ipsos iudicaremus, a Domino non iudicaremur .«

Excommunicatio autem que in prefato decreto terribiliter profertur a Wicberto, aut a suis fautoribus. indita creditur, quoniam in antiquioribus eiusdem decreti exemplaribus, longe aliter habetur. Et hec quidem ueniet super eos qui eam ibidem in sui fauorem indiderunt, et super eos qui eam timendam esse dicere presumunt: super illos quidem, ut incidant in foueam quam foderunt, et ut apprehendat eos captio quam occultauerunt: super hos autem, quoniam ille trepidauerunt timore ubi non esset timor, quoniam Dominus in generatione iusta est. Nam si in generatione iusta est, in prefatis Patribus fuit, et per eos locutus est, ideoque  illorum maledictio sicut Dei pauenda est. De maledictione uero illorum qui eorumdem Patrum decretis non obediunt, dicit idem Dominus per prophetam: »Benedicam maledictionibus uestris ;« et item: »Maledicent illi et tu benedices .« Et Salomon: »Sicut auis in contrarium uolans, et passer quilibet uadens: sic maledictum frustra prolatum super eum ueniet qui misit illud .« Hoc contra decretum cuius se Wicbertus auctoritate defendit, ut doceat se esse quod non est, nec unquam esse poterit.

De numero uero annorum quibus hec damnabilis consuetudo permansisse dicitur, ut seculi potestas pro suo libitu pontifices promoueat, iure causari  non potest. Nam de diuersis consuetudinibus, illa potissimum sequenda est, que cum originem sumeret, catholicos Patres suorum priorum Patrum uestigia sectantes auctores habuit, sicut Patres septime et octaue synodi secuti sunt statuta sanctorum Patrum Romanorum pontificum, et illi consuetudinem ab apostolorum temporibus, per omnes Ecclesias obseruatam. Ea uero peruersitas, que a seculi principibus superinducta est, non preiudicat eidem sancte consuetudini quantalibet temporum obtinuerit curricula. Alioqui Dominus Deus noster culpandus est, qui filios Isrel longissima consuetudine sub seruitute detentos, tum sub Pharaone, tum sub Cyro uel Dario liberauit, et humanum genus sub diaboli seruitute longa consuetudine detentum, post  quinque millia annorum curricula propria morte redemit. Preterea cum ueteris et Noui Testamenti legibus adulterium inhibitum sit, si qui reges adulterium commiserint, nunquid eorum auctoritate posteri reges adulterari sibi licitum putabunt? Absit.

Et quidem certum est regum contra leges commissa nullatenus sequenda esse, leges uero ab eisdem calcatas in suo statu manere debere. Hinc est quod sancti Dei martyres et Romani pontifices in suis statutis inseruerunt dicentes: »Non licet imperatori uel cuiquam pietatem custodienti aliquid contra diuinitatis mandata presumere. Iniustum enim iudicium et definitio, regis metu uel iussu a iudicibus ordinata, non ualeant: nec quidquid contra  euangelice uel prophetice aut apostolice doctrine constitutionem siue sanctorum Patrum actum fuerit, stabit, et quod ab infidelibus et hereticis sanctum erit, omnino cassabitur.«

Item Adrianus ad Engelrammum episcopum cap. 48: »Item generali decreto constituimus ut exsecrandum anathema fiat, et ueluti preuaricator catholice fidei semper apud Deum reus existat, quicunque Regum uel potentum deinceps canonum censuram in quocunque crediderit uel permiserit uiolandam.« Item idem ad eumdem: »Constitutiones contra sancta decreta Romanorum presulum, nullius sint momenti.«

Si autem omnis plantatio, quam Pater celestis non plantauit, eradicabitur, et si, ut predictum est,  quod ab infidelibus et hereticis actum fuerit, omnino cassabitur, nunquid hec impietas Eutychianistarum imperatorum cassari, et eradicari non debet? Certe quisquis ecclesiasticus pro suo officio uehementer non accenditur, ut tanta prauitas a Dei domo radicitus euellatur, zelo eiusdem domus Dei non comeditur, et apud Deum canis mutus latrare non ualens reputatur. Quis enim non aduertat hanc pestem seminarium esse Simoniace hereseos, et totius Christiane religionis lamentabilem destructionem? Nempe cum dignitas episcopalis a principe adipisci posse speratur, contemptis suis episcopis ac clericis Dei Ecclesia deseritur, et ab aliis quidem ingens pecunia aulicorum marsupiis infunditur, ut eorumdem suffragia ad tam nefariam promotionem  mereantur, ab aliis infinite pecunie dispendio plus decennio in seculari curia deseruitur, estus, pluuie, frigora, et cetera incommoda patientissime tolerantur; ab aliis autem uel sui pastoris, uel cuius honorem ambiunt mors incessanter optatur, ab alio alii uehementer inuidetur, dum quod sibi sperat ab eo subripi posse putatur; imo proh dolor! in tantam Dei iniuriam interdum prosilitur, ut et seruis et fornicariis dignitas ista prestetur. Tales quippe cum adepti fuerint, quod taliter expetierunt, peccantes seculi potestates, nullatenus presumunt redarguere, quoniam ab illis se promotos fuisse meminerunt, imo ne redarguere presumerent, promoti fuerunt. Et hi lac quidem et lanam accipiunt, sed  perditissime uiuentes omnium salutem negligunt. Sic quippe impletur quod scriptum est: »Ruina populi sacerdotes mali .« Et item: »Et erit sicut populus, ita et sacerdos .« Sacerdotes quippe a populo non uidentur distare, cum quisque certatim se popularibus actionibus studet implicare. Nam cum nemo Deo militans implicet se secularibus negotiis, quidam eorum non canonum, sed canum et accipitrum studia, et reliquos mundi luxus exercent: quidam autem, quasi Deus laudet in sacerdote quod reprehendit in diuite, amiciuntur peregrinorum pellibus, et, relictis suis cathedralibus ecclesiis, assistunt imperatoribus, cum canones Spiritu Dei conditi prohibeant pontifices palatia regis adire, sed si qua suggerenda sunt  per suos diacones potius intimare. Cumque iidem sacri canones prohibeant sub interminatione, quemque pontificem a sua cathedrali ecclesia tribus Dominicis diebus abesse, alios quidem eorum uix ter aut quater in anno, et hos uix anno integro contingit easdem reuisere. Et ut soli non peccent, sed fiant ut scriptum est: »laqueus iuuenum ,« dant exemplum clericis suas itidem ecclesias deserere, et sub spe episcopandi regum curie militare.

Sed obiicitur, clericos ut diuina officia principibus exhibeant, eorumdem inhabitare curiam oportere, quasi non sit iustius apud Deum, et apud homines conuenientius, quemque episcopum in cuius diecesi contingit principem adesse, eidem idoneos  et religiosos clericos ad diuina mysteria celebranda dirigere, et pro temporis diuturnitate, qua idem ibidem moratur, alios aliis iubere succedere.

His tantis cladibus que contingunt ex prefatis promotionibus, Gregorius septimus obuiare cupiens, Romana synodo quinquaginta episcoporum, considente presbyterorum et abbatum multitudine, per omnia sanctis prefatis Patribus consonantia decreta statuit, dicens: »Si quis deinceps episcopatum uel abbatiam de manu alicuius laice persone susceperit, nullatenus inter episcopos habeatur, nec ulla ei ut episcopo aut abbati audientia concedatur, insuper ei gratiam beati Petri et introitum Ecclesie interdicimus, quousque locum quem sub crimine tam ambitionis quam inobedientie, quod est scelus idololatrie,  cepit, resipiscendo non deserit. Similiter etiam de inferioribus et ecclesiasticis dignitatibus, constituimus.« Item: »Si quis imperatorum, regum, ducum, marchionum, comitum, uel quilibet secularium potestatum aut personarum inuestituram episcopatuum, uel alicuius ecclesiastice dignitatis dare presumpserit, eiusdem sententie uinculo se astrictum esse sciat.«

Et quoniam sanctorum auctoritate monstratum est, pontificum electionem seculari potestati non subiacere, libet adhuc Christianissimorum imperatorum, quas hac de causa sanxerunt constitutiones ad medium deducere, ut pateat nobis, si quid iuris in eadem causa uoluerunt uindicare. Hoc enim Carolus  et Ludouicus gloriosi imperatores in primo libro Capitulorum suorum statuerunt: »Sacrorum canonum non ignari, ut in Dei nomine sancta Ecclesia suo liberius potiatur honore, assensum ordini ecclesiastico prebemus, ut scilicet episcopi per electionem cleri et populi, secundum statuta canonum de propria diecesi, remota personarum et munerum acceptione, ob uite meritum et sapientie donum eligantur, ut uerbo et exemplo sibi subiectis prodesse ualeant.« Certe constitutio hec tam consonantissima sanctorum Patrum constitutionibus esse perpenditur, ut si uel a Nicena uel qualibet etiam uniuersalium synodorum promulgaretur, non minus Spiritu Dei per istorum ora, quam per eamdem prolata crederetur. Hoc quippe docet hunc esse  honorem, hanc esse libertatem sancte Ecclesie clerum scilicet eidem et populum sibimet pontificem eligere debere, hoc in electione canonum statuta seruanda esse commemorat, hoc Simoniacam heresim prohibendo impugnat, hoc uite meritum et sapientiam pastoris electione querenda demonstrat, et, quod mirum est, breuissime uidetur tangere quod beatus Gregorius scribit de pontifice scilicet: »Ut quisquis perpendere debeat qualiter ad pontificatum ueniat, et rite ueniens qualiter doceat, et recte docens qualiter uiuat.«

Patet itaque sanctorum Romanorum presulum auctoritate et Patrum, sanctarum uniuersalium synodorum, septime atque octaue, pontificum electionem cleri et populi cuiusque esse debere: patet quoque  Christianissimos imperatores, Constantinum, Constantem, ualentinianum, Theodosium, Arcadium, Honorium, Carolum, Ludouicum, ceterosque fide et religione prestantes, eamdem consuetudinem ab apostolorum temporibus obseruatam minime uiolasse. Patet etiam item Christianissimos imperatores Constantinum Magnum, et item Constantinum, et Eirenen, et Basilium, Carolum quoque et Ludouicum, prefatam electionem seculari potestati legibus abstulisse, quanquam si etiam eorumdem sanctionibus hoc non prohiberetur, patriarchalium sedium auctoritati non minus obaudiretur. Pontificibus enim, non imperatoribus, legitur Deus dixisse: »Quecunque alligaueritis super terram, erunt ligata et in celis, etc. .« Item primo pontifici: »Pasce  oues meas .« Item apostolis omnibus: »Euntes docete omnes gentes .« Patriarcharum enim tanta est auctoritas, ut omnimodis hereticus comprobetur, quisquis eorumdem synodicis constitutionibus, obuiare nititur. Quecunque enim communiter statuerint sequenda, ab omni Ecclesia seruentur, quecunque docuerint respuenda, respuantur, nec unquam a quolibet, nisi forte ab eisdem eorumdem commune iudicium retractabitur. Firmamentum enim Christiane fidei in eorum sedibus, per beatum Petrum sessorem earumdem, ita Deus locauit, ut si unus ex tribus principalibus patriarchis ceciderit, duo stent; quod si duo ceciderint, cum pro fide Petri ne deficiat a Christo oratum sit, unius scilicet Romani patriarche fides in qua fratres  suos confirmet, nunquam deficiat. Quod utique Christus Deus noster iam ostendere dignatus est, in uniuersalibus synodis, iam ab ipsius ascensione octies uniuersaliter celebratis. Nam uno uel duobus a fide corruentibus, Romanus in eiusdem fidei fundamento licet pulsatus, licet concussus, tamen stetit immobilis. »Celum enim et terra transibunt, uerba autem eius non transibunt,« qui dixit: »Tu es Petrus et super hanc petram edificabo Ecclesiam meam, et porte inferi non preualebunt aduersus eam, etc. .«

Caueant itaque seculi potestates sequi quod Eutychianiste imperatores adinuenerunt, ne, quod absit! cum eis pariter puniantur, quorum tam prauas  actiones imitari maluerunt. Permittant sancte Dei Ecclesie uti suo iure, et honore, scilicet secundum sanctorum Patrum sanctiones pontifices sibi deligere et promouere.

Et quoniam supra diximus hanc pestem Simoniace hereseos seminarium esse, opere pretium est aduersus eiusdem heresis sacerdotes insurgere, et de eorum sacerdotio et sacrificio Patrum sententias in medium adducere.

In epistola, septime synodi uniuersalis, Adriano pape directa, sic inter cetera legitur: »Eos qui per pecuniam manus imposuerunt uel imponunt. Petrus diuinus apostolus, cuius cathedram sortita est sanctitas uestra, tanquam Simonem Magum deponit. Tolerabilior enim est Macedonii et eorum qui  circa ipsum sunt sancti Spiritus impugnatorum impia heresis. Illi enim creaturam, et seruum Dei Patris et Filii Spiritum sanctum delirando fatentur. Isti suum spiritum sanctum efficiunt seruum: Omnis enim dominus qui habet, si uult uendit, siue seruum, siue aliquid eorum que possidet: similiter et qui emit, dominus uolens esse eius quod emerit, per pretium pecunie illud acquirit. Ita et qui hanc iniquam actionem operantur, detrahunt Spiritui sancto, equaliter peccantes his qui blasphemauerunt dicentes: in Beelzebub eiicere Christum demonia , atque, ut uerius dicamus, Iude comparantur proditori, qui Iudeis Dei occisoribus Christum uendidit. Cumque sanctus Spiritus consubstantialis sit Christo, eius ipsi proditores erunt. Et procul dubio  non est in eis gratia Spiritus sancti, id est sacerdotii sanctitas. Nam qui non acceperunt, non habent: Ait enim Petrus Simoni: Non est tibi pars neque sors in sermone isto, quoniam existimasti donum Dei pecunia possideri .« Nam et uigesimus et octauus canon apostolorum, et actus eorumdem, tertius et quartus liber Regum, alienum omnino a sacerdotio pronuntiant eum, qui aliquam dederit uel acceperit pecuniam in aliquo tempore, siue ante manus impositionem, siue in manus impositione, siue post manus impositionem: Accipere enim est quandocunque accipere.« Item ex ultima epistola eiusdem synodi: »Omnis ergo episcopus uel presbyter, aut diaconus conuictus, quod per pecunias manus impositionem dederit uel acceperit, et a sacerdotio et  gradu decidat. Fortassis autem dicunt aliqui, quia penitentiam agimus pro peccato, et Dominus ignoscet illud. Ita est, quia omnes agentes penitentiam Deus suscipit, et indulget per penitentiam peccata que iam patrata sunt;« et infra: »Sed quia secundum Apostolum, irreprehensibilis debet sacerdos esse, qui per pecunias quemquam consecrat. uel consecratus est, alienus est a sacerdotio, sicut omnis Ecclesie scimus alumni ex Canonicis disciplinis eruditi.«

Item ex epistola Paschalis pape Mediolanensibus missa: »Si quis obiecerit, non consecrationes sed res ipsas que consecratione proueniunt, uendi, uidetur quidem aliquid dicere, nichil autem penitus sapere.  Nam cum corporalis Ecclesie, episcopus uel abbas sine rebus corporalibus exterioribus in nullo proficiat, sicut nec anima sine corpore temporaliter uiuit, quisquis eorum alterum uendit sine quo alterum habere non prouenit, neutrum non uenditum derelinquit. Quam tamen obiectionem sacer Chalcedonensis canon penitus exterminat, cum procuratorem uel defensorem Ecclesie, uel quemquam Ecclesie subiectum, adeo per pecunias ordinari prohibeat, ut interuentores quoque tanti sceleris anathematis mucrone succidat.«

Quid plura? Si anathematizati et excommunicati, ut et uere heretici, Simoniaci et neophyti ab Ecclesia sunt separati, quis non uideat quod huiusmodi sacerdotum misse et orationes Deum ad iracundiam  super populum prouocent, quem talibus placari credebamus? Scriptum est enim: »ueri sacrificii locus extra catholicam Ecclesiam non est.« Et item: Hereticum hominem post primam et secundam correptionem deuita . Quando ergo tales episcopos uel abbates, uel reliquos clericos non deuitamus, si eorum missas audimus, uel cum eis oramus, cum illis excommunicationem subimus. Quos quidem sacerdotes esse saltem credere, omnino errare est, cum Petrus Simoni dicat: »Pecunia tua tecum sit in perditione, quia existimasti donum Dei pecunia possideri .« Ubi cum existimasti dicitur, non pro eo quod fecerit, sed quia se posse facere credidit, condemnatur, cum minus  sit existimare quam credere. In hoc ergo quod subiungitur, »non est tibi pars neque sors in sermone isto ,« patenter ostenditur quia nichil sacre ordinationis in hac promotione percipitur.

Item ex Registro beati Gregorii ad Sigium, inter cetera: »Cur non perpenditur, cur non aduertitur, quia benedictio illi in maledictionem uertitur, qui ad hoc ut hereticus fiat promouetur?« Item, idem in eodem: »Graue omnino et ultra quam dici potest facinus est, sanctum Spiritum qui omnia redemit, uenundari.«

Item Ambrosius in Pastorali: »Nempe hoc est quod nimis doleo, quia archiepiscopus cum per pecuniam aliquem episcopum ordinaret specialiter, ordinauit leprosum.« Item ibidem: »Quod accepit  pecunia fuit, quod dedit lepra fuit:« Item ibidem: »Aurum dans perdidisti, et sanctam gratiam non acquisiuisti.«

Hactenus de Simoniacorum sacerdotio, nunc de eorum sacrificio Patrum sententias perscrutemur.

Cyprianus in epistola ad Cornelium: »Existimat aliquis summa et magna, aut non sciente aut non permittente Deo in Ecclesia Dei fieri, et sacerdotes, id est, Dei dispensatores non erunt de eius sententia ordinati, hoc est fidem non habere qua uiuimus, hoc est Deo honorem non dare. Sed de eius sententia ordinati, hoc est fidem non habere qua uiuimus, hoc est Deo honorem non dare. Sed de eius sententia non ordinantur sacerdotes, qui extra Ecclesiam fiunt, sicut ipse Dominus in duodecim  prophetis ponit et dicit: Sibimetipsis regem constituerunt, et non per me .« Et iterum: »Sacrificia eorum tanquam panis luctus; omnes qui manducant ea contaminabuntur .« Et per Isaiam Spiritus sanctus clamat et dicit: »ue uobis, filii desertores; hec dicit Dominus: Habuistis consilium et non per me, et fecistis conuentionem non per Spiritum meum, adiicere peccata super peccata .«

Hieronymus super duodecim prophetas: »Odit Deus sacrificia hereticorum, et a se proiicit, et quotiescunque sub nomine Domini fuerint congregati, detestabitur fetorem eorum, et claudit nares suas: Odisse autem et proiicere et non odorari, humana loquitur consuetudine, ut nos affectum  Dei nostris sermonibus cognoscamus. Et si holocausta obtulerint, uideantur ieiunare, dare eleemosynas, pudicitiam polliceri, que holocausta sunt uera, non ea suscipit Dominus. Non enim sacrificiorum magnitudinem, sed offerentium respicit uoluntatem.«

Pelagius uiatori et Pangratio inter cetera: »A schismaticorum sacrificiis potius autem sacrilegiis abstinere debetis.« Item in eadem epistola: »Non est Christi corpus, quod schismaticus conficit: Nec enim diuisum esse Christum poterit quisquam sine apostoli reprobatione configere. Unam, ut sepe dictum est, que Christi corpus est, esse constat Ecclesiam, que in duo uel plura diuidi non potest. Similiter enim cum ab ea quisquam discesserit, esse  desistit Ecclesia. Unum in Ierusalem templum est idolis necesse est ut immolet, qui semetipsum diuiserit«

Gregorius in Registro: »Nos consecrationem dicere nullo modo possumus, que ab excommunicatis hominibus est celebrata.«

Hec itaque tam patentia tamque manifesta sunt ut dilucidari non egeant. Patentissime namque Simoniacorum sacerdotium et sacrificia irrita esse demonstrant, quamuis quidam scripserit, quod sicut in baptismate Simoniacorum, ita et in eorumdem sacrificio uirtus Spiritus sancti cooperaretur, scilicet ut non eisdem sit uerum et salutare sacrificium, sed his quibus exhibetur. Quod ex premissis Patrum sententiis apertissime refellitur, et maxime  ex eo quod dicitur: Sacrificia eorum tanquam panis luctus, omnes qui ea manducant contaminabuntur . Non enim exhibitio baptismatis, et sacrificii Dominici corporis, omnino simili sibi collatione conferri ualent. Nam necessitate urgente omni baptizato conceditur baptizare, sub fidei interrogatione, et nomine Trinitatis, et trina mersione, quod utique concessum est propter eum qui periculo mortis urgetur, ne si tunc ad sacerdotem cum non adfuerit curratur, subito non ualeat inueniri qui baptisma ministret. Solis autem sacerdotibus licitum est Dominicum corpus conficere, quod quidem non baptizato illico morituro necessarium non est. Baptisma enim precedit Dominici corporis preceptionem,  ideoque necessarium est ut per quemlibet baptizetur antequam Dominicum corpus a morituro expetitur. Magis namque dolendum est quempiam absque baptismo humanis rebus excedere quam baptizatum absque eucaristie communione, quamuis sine utroque non saluetur, qui quidem utrumque posset sumere. Nam qui dixit: »Nisi quis renatus fuerit ex aqua et Spiritu non intrabit in regnum Dei ;« idem dixit: »Nisi manducaueritis panem filii hominis et biberitis eius sanguinem, non habebitis uitam in uobis ,« ideo autem dixi de potentia sumendi utrumque, quoniam paruulus modo natus modo renatus non ualet carnem Dominicam manducare, licet sanguinem eiusdem possit uix ori infusum deglutire. Nam  quod dicitur: »Nisi manducaueritis,« de his qui manducare possunt, accipiendum puto. Nemo enim dicit de eo qui manducare non potest, sed de eo qui potest.

His ita decursis dicendum uidetur heresin Arianorum, et Sabellianorum, et Macedonianorum, et Photinianorum, atque omnem generalem heresim a S. Dei Ecclesie impugnatione cessasse, et Deo pro eadem pugnante cessaturam, si qua deinceps existimatur oriri posse. Hec uero, id est Simoniacorum heresis, que in initio nascentis Ecclesie aduersus eam statim arma corripuit, usque in finem seculi, prout sibi diabolus uexilliferos et sequaces inueniet, et ad eiusdem probationem eamdem impugnare non cessabit. »Oportet enim hereses esse.« ut ait B.  Apostolus, »ut qui probati sunt manifesti fiant .« Sed animaduertendum est, quod Christus Deus, qui suam Ecclesiam super fidei petram edificandam promisit, primo omnium hereticorum apostolorum opposuit, uidelicet, ut sicut Ecclesia, id est credentium multitudo nouit se fidem Petri semper debere sequi, sic in perpetuum meminerit eiusdem nefarie heresis uirosa et mortifera consortia fugere, in cuius capite constat omnium Christianum principem maledictionis iaculum intorsisse. Hec cum ita sint, quicunque pro suo posse ab huius pestis impugnatione cessauerit, cum Simone et eius sequacibus portionem habebit, dicente B. Gregorio: »Quisquis contra Simoniacorum heresim et Neophytorum pro officii sui loco uehementer non  asserit, cum eo se non dubitet habere portionem, qui prius hoc piaculare flagitium commisit.«

Sciendum est autem quod aliud est hereticum esse, aliud schismaticum. Siquidem est, qui catholice Ecclesie fidem relinquit, et sui uel alterius erroris uiam sequi diligit. Item iuxta beatum Isidorum: »Qui sacram Scripturam aliter interpretatur quam flagitat sensus Spiritus sancti per quem scripta est, licet ab Ecclesia non recesserit, hereticus appellari potest.« Schismaticus uero est qui quidem rectam se confiteri fidem simulat, sed sanctorum Patrum traditiones superbe contemnit, et se aliqua maleuolentia ab unitate Ecclesie scindit.

Item iuxta sanctum Augustinum: »Hereticus est,  qui non sequitur catholicam ueritatem. Schismaticus est qui non amplectitur catholicam pacem.«

Item papa Pelagius in suo Regesto introducit beatum Augustinum ita definientem schisma in epistola ad ualerianum patricium; inter cetera: »uide utrum schismatici non sint, qui se ab eminentissima et manifestissima auctoritate apostolicarum sedium separauerunt.«

Item, idem Pelagius in epistola ad uiatorem et Pangratium inducit Augustinum ita dicentem: »Qui aduersum auctoritatem illarum Ecclesiarum, que apostolicas sedes et epistolas accipere meruerunt, temere credit, immanissimum schismatis crimen a se propulsare non poterit.«

Hec cum ita sint, ex his patet eos esse Ecclesiam  qui apostolicarum Ecclesiarum auctoritatem sequuntur; eos uero omnibus modis esse schismaticos, qui contra prescriptas auctoritates apostolicarum sedium, et sanctorum Patrum plus quam CC pontifices in Ecclesia Dei ordinare nituntur.

»Schismaticus uero iuxta Antiochenum concilium, si permanserit turbas faciens et seditiones Ecclesie, per extraneas potestates tanquam seditiosus comprimendus est.«---»Multa namque, ut ait Augustinus, etiam cum inuitis benigna quadam asperitate plectendis agenda sunt, quorum potius utilitati consulendum est quam uoluntati. Nam in corripiendo filio quamlibet aspere, nunquam tamen amor paternus amittitur. Fit tamen quod nollet ut doleat, qui etiam inuitus uidetur dolere sanandus.«

 Item Pelagius ualeriano patricio: »Non persequitur, nisi qui ad malum cogit. Qui uero malum uel factum iam punit, uel prohibet ne fiat, non persequitur iste, sed diligit. Nam si, ut quidam putant, nemo nec reprimendus a malo, nec retrahendus ad bonum est, humanas ac diuinas leges necesse est euacuari, que et malis penam et bonis premia iustitia suadente constituunt. Malum autem schisma est etiam per extraneas potestates opprimendum.«

Itaque si, ut ex his patet schismatici per extraneas potestates sunt opprimendi, nunquid et Simoniaci ab eisdem non sunt opprimendi? Nunquid minus delinquunt? Imo magis. Nam si Christus Dei Filius et Spiritus eius et Patris per omnia equales sunt, Iudeus et Simoniacus, qui utrumque uendunt,  pares non erunt? Item cum ex premissis auctoritatibus constet, Simoniacum Paracletum emere, Iudeum uero liqueat Christum emisse, nunquid constabit eosdem malitia et merito pares habendos esse? Et quidem ita uidetur.

Patet itaque Simoniacos, ueluti primos et precipuos hereticos, ab omnibus fidelibus respuendos, et si commoniti non resipuerint, etiam ab exteris potestatibus opprimendos. »uerendum quippe est, ut ait Gregorius, quemque pro suo officio et loco contra eosdem uehementer non inardescere, eorumque detestando errori totis nisibus, non obuiare.« »Error namque, ut ait Innocentius papa, cui non resistitur, approbatur, et ueritas cum minime defensatur opprimitur.«  Item idem: »Negligere quippe cum possis deturbare peruersos, nichil est aliud quam fouere.«

Augustinus: »Quisquis metu cuiuslibet potestatis ueritatem occultat, iram Dei super se prouocat, quia magis timet hominem quam Deum.«

Ambrosius: »Consentire est, non solum scienter mala fieri permittere, sed etiam malefacta non persequi.«

Gregorius: »Qui non corrigit resecanda, committit.« Item in Moralibus: »Plerumque quieti atque inconcussi relinquimur, si obuiare prauis pro iustitia non curamus. Sed si ad eterne uite desiderium animus exarsit, si uerum lumen iam intrinsecus respicit, si in se flamma sancti feruoris accendit, in  quantum locus admittit, in quantum causa exigit, debemus pro defensione iustitie nosmetipsos obiicere, et peruersis ad iniusta prorumpentibus etiam cum ab eis non querimur obuiare. Nam cum iustitiam quam nos amamus in aliis feriunt, nos nichilominus sua percussione confodiunt, etiamsi uenerari uideantur.«

Et quoniam a quibusdam eorum ignorantia, a quibusdam uero negligentia, ab aliquibus autem superbie  contumacia delinquitur, optimum est ut primum leuius mitiusque cum eisdem et cum schismaticis agatur, et ut pro eis oretur, »ne forte,« sicut ait Apostolus, »det illis Deus reprobum sensum, ut si resipiscant a laqueis diaboli, a quibus alligati tenentur .« Quod si rationi non acquieuerint, Simoniaci pariter et schimatici, ut incurabilia membra ab Ecclesie corpore abscindantur, et ut dictum est, ab exteris potestatibus opprimantur.

Sciendum est Augustinum de omnibus hereticis et schismaticis ad quemdam Petrum sic scripsisse: »Firmissime tene et nullatenus dubites, omnes hereticum et schismaticum quantumuis multas eleemosinas faciat, uel etiam pro Christo sanguinem fundat,  cum diabolo et angelis eius eterno igni mancipandum, nisi ante finem uite huius catholice incorporetur et reintegretur Ecclesie.

Hactenus contra eos qui dicunt Dei Ecclesiam et pontificum eius ordinationem regie potestati subiacere, contraque Simoniacorum sacerdotium et sacrificium satis dictum. Nunc restat de facultatibus Ecclesie dicere, quas iidem contendunt sub regia ditione manere.





S. ANSELMI COLLECTANEA.






LECTORI.

In manuscripto codice quo usi sumus, subiiciebantur sequentes sententie, ab ipso, ut uidetur Anselmo, ex uariis auctoribus collecte, quibus demonstrare studet Ecclesie facultates non esse in potestate regis aut Cesaris. Quo fit, ut ea que sequuntur aut sint altera pars secundi libri; aut totius operis liber tertius. Utrum tamen nichil desideretur, non iniuria ambigas.



[COLLECTANEA.]



Albinus in libro secundo super Mattheum.


»Inuenit iehsu in templo uendentes boues et oues et columbas et nummularios sedentes; et cum fecisset quasi flagellum de funiculis, omnes eiecit de templo, oues quoque et boues, et nummulariorum effudit es, ac mensas subuertit .« Boues, oues et columbe ad hoc emebantur, ut offerrentur in templo. Nummularii ad hoc sedebant ad mensas, ut inter emptores uenditoresque hostiarum prompta esset pecunie taxatio. uidebantur ergo licite uendi in templo, quia ad hoc emebantur ut in eodem templo offerrentur Domino. Sed nolens ipse Dominus aliquid in domo sua terrene negotiationis ne eius quidem que honesta putaretur, exhiberi, dispulit negotiatores iniustos, et foras simul omnes  cum his que negotiabantur eiecit. Quid ergo, fratres mei, quid putamus faceret Dominus, si rixis dissidentes, si fabulis uacantes, si risu dissolutos, uel alio quolibet scelere reperiret irretitos, qui hostias que sibi immolarentur ementes in templo uidit et eliminare festinauit?

 Hec propter illos diximus, qui ecclesiam ingressi non solum intentionem orandi negligunt, uerum etiam ea pro quibus orare debuerant, augent, insuper et arguentes se pro huiusmodi stultitia conuiciis odiisque, uel etiam detractationibus insequuntur, addentes uidelicet peccata peccatis, et quasi funem longissimum sibi incauta eorum augmentatione texentes, nec timentes ex eo districti iudicis examinatione damnari. Nam bis quidem in sancto Euangelio legimus quod ueniens in templo Dominus huiusmodi negotiatores eiecit, primum uidelicet, id est, tertio ante passionem suam anno, sicut ex Ioannis Euangeliste sequentibus scriptis agnoscimus, et ipso quo passus est anno, cum ante quinque dies Pasche sedens asino Ierosolymam uenisset. Sed hoc idem in  templo iam sancte Ecclesie, examine quotidiane uisitationis agere, omnis qui recte sapit, intelligit.

Unde multum tremenda sunt hec, dilectissimi, et digno expauescenda timore, sedulaque precauendum industria, ne ueniens improuisus, peruersum  quid in nobis unde merito flagellari ac de ecclesia eiici debeamus, inueniat. Et maxime in illa que specialiter domus orationis uocatur, obseruandum, ne quid ineptum geramus, ne cum Corinthiis audiamus ab Apostolo: »Nunquid domos non habetis,« ad agenda uel loquenda temporalia, »aut Ecclesiam Dei contemnitis?«  Etiam a propheta cum Iudeis: »Dilectus meus in domo mea fecit scelera multa .«

Et quidem gaudendum est, quia ipsi sumus in baptismo templum Dei facti, testante Apostolo, qui ait: »Templum Dei sanctum est, quod estis uos ,« ipsi ciuitas regis magni de qua dicitur: »Fundamenta eius in montibus sanctis ,« id est, fundamenta Ecclesie in soliditate  fidei apostolorum et prophetarum. Sed nimis tremendum, quia premisit Apostolus dicens: »Si quis autem templum Dei uiolauerit, disperdet illum Deus .« Et ipse iudex iustus: »Disperdam, inquit, de ciuitate Domini omnes qui operantur iniquitatem .« Gaudete quia in nobis Pasche solemnitas agitur, cum de uitiis ad uirtutes transire satagimus; Pascha quidem transitus dicitur. Gaudendum quia Dominus nostra pectora, ciuitatem uidelicet suam inuisere, quia idem Pascha nostre bone actionis presentia sue pietatis illustrare dignatur, sed timendum satis ne nos in ciuitate sua aliud quam ipse diligit agentes inueniat, et ipse se nobis qualem non diligimus districtus redditor ostendat, ne nos in templo nummularios, ne uenditores boum, ouium,  columbarumue reperiens damnet.

Boues quippe doctrinam uite celestis, oues opera munditie et pietatis, columbe sancti Spiritus designant, quia nimirum boum iuuamine solet ager exerceri; ager autem est Domini, cor celesti excultum doctrina, et suscipiendis uerbi Dei preparatum rite sermonibus; oues innocenter sua uellera uestiendis hominibus prestant, Spiritus super Dominum in columbe specie descendit. uendunt autem boues, qui uerbum Euangelii non diuino amore, sed terreni questus intuitu audientibus impendunt, quales reprehendit Apostolus, quia Christum annuntiarent »non sincere .« uendunt oues, qui humane gratia laudis opera pietatis exercent, de quibus Dominus ait: »Quia receperunt mercedem suam.  .« uendunt columbas, qui acceptam Spiritus gratiam non »gratis ,« ut preceptum est, sed ad premium dant, qui impositionem qua Spiritus accipitur, etsi non ad questum pecunie, ad uulgi tamen fauorem tribuunt, qui sacros ordines non ad uite meritum, sed ad gratiam largiuntur. Nummos mutuo dant in templo qui non simulate celestibus sed aperte terrenis rebus in Ecclesia deseruiunt, sua querentes, non que Iesu Christi .

uerum huiusmodi operarios fraudulentos que merces manet, ostendit Dominus, cum facto de funiculis flagello, omnes eiecit de templo. Eiiciuntur autem de parte sortis sanctorum, qui inter sanctos  positi, uel ficte bona, uel aperte faciunt opera mala. Oues quoque et boues eiecit, quia talium uitam pariter et doctrinam ostendit esse reprobam.

Funiculi quibus flagellando impios de templo expulit, incrementa sunt actionum malarum, de quibus materia damnandi reprobos districto iudici datur. Hinc etenim dicit Isaias: »ue qui trahitis iniquitatem in funiculis uanitatis .« Et in Prouerbiis Salomon: »Iniquitates, inquit, sue capiunt impium, et funibus peccatorum suorum constringitur .« Qui enim peccata peccatis pro quibus acrius damnetur accumulat, quasi funiculos quibus ligetur ac flagelletur paulatim augendo prolongat.

Numulariorum quoque quos expulerat effudit es,  et mensas subuertit, quia damnatis in fine reprobis etiam ipsarum quas dilexere rerum tollet figuram, iusta hoc quod scriptum est, »et mundus transiet et concupiscentia eius .«

Et eis qui columbas uendebant dixit: »Auferte ista hinc, nolite facere domum Patris mei domum negotiationis .« uenditionem columbarum de templo auferre precipit, quia gratia Spiritus gratis accipi, gratis dari debet. Unde Simon ille Magus, qui hanc pecunia emere uoluit, ut maiore pretio uenderet, audiuit: »Pecunia tua tecum sit in perditione; non est tibi pars neque sors in sermone hoc .«

Notandum autem quia non soli uenditores columbarum sunt, et domum Dei faciunt domum negotiationis,  qui sacros ordines largiendo pretium pecunie uel laudis uel etiam honoris inquirunt, uerum hi quoque, qui gradum uel gratiam in Ecclesia spiritualem, quam Deo largiente percepere, non simplici intentione, sed cuiuslibet humane causa retributionis exercent, contra illud apostoli Petri: »Qui loquitur quasi sermones Dei, qui ministrat tanquam ex uirtute quam administrat Deus, ut in omnibus honorificetur Deus per Iesum Christum .« Quicunque ergo tales sunt si nolint ueniente Domino de Ecclesia auferri, auferant ista de suis actibus, ne faciant domum Dei domum negotiationis.



In eodem.---Zelo domus Patris Saluator eiecit impios de templo.

 Zelemus et nos, fratres karissimi, domum Dei, et quantum possumus, ne quid in ea prauum geratur, insistamus. Si uiderimus fratrem qui ad domum Dei pertinet, superbia tumidum, si detractionibus assuetum si ebrietati seruientem, si luxuria eneruatum, si iracundia turbidum, si alii cuiquam uitio substratum, studeamus, in quantum facultas suppetit, castigare polluta ac peruersa corrigere, et si quid de talibus emendare nequimus, non sine acerrimo mentis sustinere dolore, et maxime in ipsa domo orationis, ubi corpus Domini consecratur, ubi angelorum presentia semper adesse non dubitatur, ne quid ineptum fiat, ne quid, quod nostram fraternamue orationem impediat, totis uiribus agamus.



In Ioannem.---iehsu autem inclinans deorsum digito scribebat in terra .


Per inclinationem Iesu, humilitas, per digitum qui articulorum compositione flexibilis est, subtilitas discretionis exprimitur. Porro per terram, cor humanum, quod uel actionum malarum uel bonarum solet reddere fructus, ostenditur. Postulatus ergo Dominus iudicare de peccatrice, non statim dat iudicium, sed prius se inclinans deorsum, digito scribit in terra, ac sic demum, quam obnixe rogatus, iudicat, nos uidelicet typice instruens, ut cum quelibet proximorum errata conspicimus non hec antea reprehendendo iudicemus, quam ad conscientiam nostram humiliter reuersi, digito eam discretionis solerter exculpamus, et quid in ea Conditori placeat,  quidue displiceat, sedula examinatione dirimamus, iuxta illud Apostoli: »Fratres, et si preoccupatus fuerit homo in aliquo delicto, uos qui spiritales estis, instruite huiusmodi in spiritu mansuetudinis, considerans teipsum ne et tu tenteris .«

Cum autem perseuerarent interrogantes eum, erexit se et dixit eis: »Qui uestrum sine peccato est, primus in illam lapidem mittat .« Quia hinc et ideo Domino Scribe et Pharisei tendebant laqueos insidiarum, putantes eum uel immisericordem futurum in iudicando uel iniustum, preuidens ille dolos, quasi fila transit aranee, et iudicium iustitie per omnia et mansuetudinem pietatis ostendens. Ecce temperantia miserandi: »Qui sine peccato est uestrum,« ecce iterum iustia iudicandi,  »primus in illam lapidem mittat.« Ac si dixisset: »Si Moyses mandauit uobis mulierem huiusmodi lapidare, uidete, quia non hoc peccatores, sed iustos facere precepit.« Primo uos ipsi iustitiam legis implete, et sic innocentes manibus et mundo corde ad lapidandum ream concurrite, primo spiritualia legis edicta, fidem, misericordiam et caritatem perficite, et sic ad carnalia iudicanda diuertite.

Dato autem iudicio, Dominus iterum se inclinans deorsum in terra scribebat. Et quidem, iuxta morem consuetudinis humane, potest intelligi, quod ideo Dominus coram tentatoribus improbis inclinari et in terra scribere uoluerit ut alio uultum intendens, liberum daret eis exitum, quos sua responsione  perculsos citius exituros, quam plura interrogaturos preuiderat. Denique audientes, unus post unum exibant, incipientes a senioribus.

Sed figurate nos admonet in eo quod et ante datam et post datam sententiam inclinans scripsit in terra, ut et prius quam peccantem proximum corripiamus, et postquam debite castigationis illi ministerium reddiderimus, nos ipsos digna humilitatis inuestigatione perpendamus, ne forte aut eisdem que in ipsis reprehendimus, aut aliis quibuslibet simus facinoribus irretiti, sicut forte fieri potuit ut ipse qui homicidam reum mortis esse iudicauerit, ipse in seipso per odium fraterne mortis esse reus ante oculum Conditoris inueniatur. Similiter qui  fornicationis crimen in fratre accusat, in seipso superbie facinus non uideat. Ideo iubetur iudex alieni criminis digito discretionis in corde suo describere, ne forte in seipso reus inueniatur. Quid ergo nobis in huiusmodi periculis remedii, quid restat salutis, nisi ut cum peccantem conspicimus alium, mox inclinemur deorsum, id est, quam deiecti ex nostre conditione fragilitatis simus, si non nos diuina pietas sustentet, humiliter inspiciamus, digito scribamus in terra, id est, discrimine solerti pensemus, an cum beato Iob dicere possimus: »Neque enim reprehendit nos cor nostrum in omni uita nostra?« 



Ex decretis Stephani pape et martyris.

uestimenta ecclesiastica, quibus Domino ministratur,  et sacrata debent esse et honesta, quibus in aliis usibus nemo debet fruit, quam ecclesiasticis et Deo dignis officiis, quia nec ab aliis debent contingi aut ferri, nisi a sacratis hominibus; ne ultio que Balthasar percussit, super hec transgredientibus et talia presumentibus ueniat diuina, et corruere eos faciat ad ima. Hec illis in partibus quibus moraris, et in omnibus, quibus potueris, cunctis nota facito, et obseruare apostolica mandato auctoritate, quia et nostri nobisque commissi in sede apostolica et uniuersali Ecclesia omnes hec obseruare nunc et futuris temporibus, professi sunt.



Innocentius papa episcopis Apulie.

Canones apud Niceam constituti penitentes etiam ab infimis officiis clericorum excludunt.



Ex decretis Siricii pape.


Illud nos quoque par fuit prouidere, ut, sicut penitentiam agere cuiquam non conceditur clericorum, ita et post penitudinem ac reconciliationem nulli unquam laico liceat honorem clericatus adipisci, quia quamuis sint omnium peccatorum contagione mundati, nulla tamen debent gerendorum instrumenta sacramentorum suscipere, qui dudum fuerint uasa uitiorum.



Ex decretis Leonis pape primi.

Nec primum aut secundum aut tertium in Ecclesia gradum quisque laicorum quibuslibet suffragiis fultus ascendat, priusquam ad hoc meritum per legitima augmenta perueniat. Quod enim nunc  utcunque patimur esse ueniale, inultum postmodum esse non poterit, si quisquam id quod omnino interdicimus usurpare presumpserit, quia remissio peccati non dat licentiam peccandi, neque quod potuit aliqua ratione concedi, fas erit amplius impune committi.



Ex concilio Toletano XII.

Si diaconus aut presbyter crimen capitale commiserit, ab officii honore depositus in monasterium retrudatur, ibique tantummodo, quandiu uixerit, communionem sumat laicam.



Ex canonibus Syluestri pape.

Nullus lector uel acolytus uasa sancta audeat tangere, et nullus subdiaconus rem iam consecratam a presbytero alii porrigat, quia aliud est minister  aliud assistens, nisi tantum supportet quod ei sacerdos imponat, suo ore benedictum.



Ex eisdem.

Si quis clericatum promereri desiderat, hoc iustum est ut sit ostiarius annum unum, lector annos XX, exorcista annos decem; acolythus annos quinque, subdiaconus annos quinque, diaconus annos quinque. Et sic ad honorem presbyterii accedat, et faciens in eo ordine annos sex, si fuerit omnium uotiua gratia, non premio, non inuasione cupiditatis, nulli prorumpens gradum, sic ab omni Ecclesia eligatur consecrandus episcopus, nullo de membris Ecclesie interdicente, et omni Ecclesia conueniente: Et dixerunt episcopi, placet.



Innocentius papa de temporibus morandis in clero.

 Ita sane, ut in eis tempora a maioribus constituta seruentur, ne cito quilibet lector, cito acolytus, cito diaconus, cito sacerdos fiat, quia in minoribus officiis si diu perdurent, et uita eorum pariter et obsequia comprobantur, ut ad sacerdotium postea emensis stipendiorum meritis ueniant, nec preripiant quod uita probata meretur.



Ex decretis Zosimi pape.

Hec autem singulis gradibus, obseruanda sunt tempora, si ab infantia ecclesiasticis ministeriis nomen dederit, inter lectores usque ad uicesimum etatis annum continuata obseruatione perduret, si maioriam et grandeuus accesserit, ita tamen ut post baptismum statim se diuine militie desideret mancipari, siue inter lectores siue inter exorcistas  quinquennio teneatur, exinde acolytus uel subdiaconus quatuor annis, et sic ad benedictionem diaconatus, si meretur, accedat. In quo ordine quinque annis, si inculpate se gesserit, herere debebit; exinde suffragantibus stipendiis per tot gradus datis proprie fidei documentis, presbyterii sacerdotium poterit promereri. De quo loco, si eum exactior ad bonos mores uita produxerit, summum pontificatum sperare debebit, hac tamen lege seruata, ut neque digamus neque penitens ad hos gradus possit admitti, sane cum etiam defensores Ecclesie, qui ex laicis fiunt, supradicta obseruatione teneantur, si meruerunt esse in ordine clericatus.



Syluester in synodo confirmante Nicenum concilium, subscribentibus sibi CCLXXu episcopis.

 Commoneo autem omnes uestrum consortes unanimiter de redditibus Ecclesie quatuor partes fieri, quota pars exigatur. Habeat autem ecclesia unam partem ad se releuandam, pontifex unam, et aliam pauperes uel peregrini, presbyteri quartam et diaconi cum residuo clero, omnibus autem ipso pontifice dispensante. Constituo etiam et hunc ordinem, ut si quis de clero uel presbyteris uniuersorum locorum, quod commune est, transierit de hoc mundo, si neminem de sua generositate habeat, consortem quidquid paupertas eius habeat, conferat ecclesie et partes fiant, sicut supra dictum est.

Huic etiam synodo synodus Nicena uicissim subscripsit, et eam approbauit, teste Leone nono in  epistola ad Michelem et Leonem episcopos. Ubi introducens primum caput huius concilii, ita loquitur de apostolica sede: »Illi nempe facitis preiudicium de quo nec uobis nec cuilibet mortalium licet facere iudicium, beatissimo et apostolico pontifici Syluestro, diuinitus decernente, spiritualique eius filio Constantino religiosissimo Augusto cum uniuersa synodo Nicena approbante ac subscribente, ut summa sedes a nemine iudicetur.«



Ex decreto Alexandri pape

Cum sacrorum canonum auctoritas quatuor ex rebus ecclesia iubeat fieri portiones, quarum una pauperibus, altera fabricis ecclesiarum sit impendenda, tertia episcopo, quarta clericis sit conferenda, sicut pauperibus et ecclesiis singule partes sunt concedende,  ita quoque relique partes neque ab episcopo uel clero emende sunt uel uendende, sed eis pro Euangelii annuntiatione, et pro officii sui labore eodem modo conferende.



Ex decretis Gelasii pape.

Quatuor autem tam de redditu quam de oblatione fidelium, prout cuiuslibet ecclesie facultas admittit, sicut dudum rationabiliter est decretum, conuenientes fieri portiones: Quarum sit una pontificis, altera clericorum, pauperum tertia, quarta fabricis applicanda. De quibus, sicut sacerdotis intererit integram ministris ecclesie memoratam dependere quantitatem, sic clerus ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter  prerogata, locorum doceat instauratio manifesta sanctorum, quia nefas est, si sacris edibus destitutis, in lucrum suum presul impendia his designata conuertat. Ipsam nichilominus ascriptam pauperibus portionem quamuis diuinis rationibus se dispensasse monstraturus etiam uideatur, tamen iuxta quod scriptum est: Ut uideant opera uestra bona, et glorificent Patrem uestrum qui in celis est , oportet etiam presenti testificatione predicari, et bone fame preconiis non taceri.



Ex concilio Mogontino, cui presedit Bonifacius archiepiscopus et martyr auctoritate Zacarie pape, cap. 10.

Ecclesie antiquitus constitute, nec decima, nec aliqua possesione priuentur, ita ut nouis oratoriis  tribuatur.



Ex eodem, cap. 41.

Quicunque beneficium ecclesiasticum habent, ad tecta ecclesie restauranda, uel ipsas ecclesias emendandas omnino adiuuent, et nonam decimam reddant.



Ex concilio Aquilegiensi, cap. 3.

Ut nulli presbytero in alio loco baptisma liceat celebrare, nisi in eodem loco, ubi semper baptisteria antiquitus fuerunt.



Ex eodem concilio, cap. 3.

Decime que a fideli populo dantur, in ecclesiis baptismalibus inferantur, et ipsi presbyteri qui in easdem plebes ordinati sunt, cum omni sollicitudine  curam habeant de Christianitatis causa populo sibi commisso, et populus suas decimas suis presbyteris offerat, et presbyteri diuidant eas in quatuor partes, sicut antiqua Patrum regula continetur, unam sibi, unam clericis, unam pauperibus, unam ad instaurationem seu luminaria uel incensum ecclesiarum: et hoc statuimus, ut predicti presbyteri habeant, iuxta suam ecclesiam, aut infra suam cellam locum constitutum, ubi quarta, quam pauperibus dari docuimus inferatur.



Ex Regesto Leonis pape quarti.

De decimis iusto ordine non tantum nobis, sed maioribus, uisum est, plebibus, tantum ubi sacrosancta dantur baptismata, dari debere.



Gelasius papa Maximo et Eusebio episcopis.

 Licet regulis contineatur antiquis parochias unicuique ecclesie pristina dispositione deputatas, nulla posse ratione conuelli, ne per consuetudinem pessimam exempli mali temeritate crescente, ubique uniuersalis confusio nasceretur, iam in decretis nostris ante non multum temporis destinatis, omnia iussimus que taliter fuerant inuasa restitui. Sed quia temeritas peruadentium legem sibi putat posse generari, si sceleri suo pertinaciam retentionis adiungat, ea que inter fratrem et cepiscopum nostrum Constantinum Comiscane Ecclesie sacerdotem, et directos ab Anconitano pontifice decreuimus, per uos impleri cupimus. Tunc formam in ceteris cogitationibus que sit sequenda perscripsimus. Nulla igitur presumptione statum parochiarum qui perpetue  etatis firmitate durauit, patimur immutari, quia neque negligentia pontificis, neque temporalis abiectio, que per incuriam forte generatur, nec ignauia faciente consensu, nec subripient supplicatione preceptio diuellere potest semel diecesim constitutam, ex qua semper ad regenerationem atque consignationem plebs deuota consistit.



Idem Iustino archidiacono et Fausto. De rebus ecclesie in quatuor partes diuidendis.

uobis et fame uestre consultum duximus, ut pontificis uestri loco uobiscum ab eodem aliquis subrogetur, qui eius nomine pariter uniuersa disponat, quatenus omnia predia ad uestrum reuocetis studium, ne cuiquam clerico pro portione sua solum aliquod ecclesie putetis esse deputandum, ne per  incuriam negligentiamque minuatur, sed omnem pensionis summam ex omnibus prediis rusticis urbanisque collectam ad antistitem deferatis. Ex qua tamen collectione habeatur ratio, quod ad causas uel expensas accedentium necessitatum opus esse perspicitur, ut de medio sequestretur, et quarte portiones uel fidelium oblationes de hac fiant modis omnibus pensione, ita ut unam sibi tollat antistes, aliam clericus pro suo iudicio et electione dispertiat, tertiam pauperibus sub omnium conscientia faciat erogari: Fabricis uero quod competit ad ordinationem pontificis erogatione uestra decernimus pendendum. Si quid forte ab annua remanebit expensa,  electo idoneo ab utraque parte custode condatur in thecis, ut si maior emerserit fabrica, sint subsidio, que diuersi temporis diligentia potuerint custodiri, aut certe ematur possessio, que utilitates respiciat communes.



Ex concilio Aureliano, cap. 7

Omnia que Deo offeruntur, consecrata habeantur, in uineis, terris, syluis, utensilibus, uestimentis, pecoribus et reliquis possessionibus, ut que ecclesiis, sine dubio Christo qui sponsus earum est offeruntur.



De eadem re. Ex concilio Rothomagensi, cap. 3.

Omnes decime terre siue de pomis arborum, siue de frugibus Domini sunt, et illi sanctificantur. Boues et oues et capre, que sub pastoris uirga transeunt,  quidquid decimum uenerit, sanctificabitur Domino. Non eligetur nec bonum nec malum, nec altero commutabitur. Si quis mutauerit, et quod mutat, et quod mutatum est sanctificabitur Domino, et non redimetur. Sed quia modo multi inueniuntur decimas dare nolentes, statuimus ut, secundum Domini nostri preceptum, admoneantur semel et tertio; si non emendauerint, anathematis uinculo constringantur, usque ad satisfactionem et emendationem congruam.



Ex concilio Gaballonensi, cap. 3.

Questi sunt preterea quidam fratres quod essent aliqui episcopi et abbates, qui decimas non sinerent dare ad ecclesias, ubi illi coloni missas audiunt. Proinde decreuit sacer iste conuentus ut episcopi et  abbates de agris et uineis, que ad suum uel fratrum stipendium habent, decimas ad ecclesias deferri faciant; familie uero ibi dent decimas suas, ubi infantes eorum baptizantur, et ubi per totum anni circulum missas audiunt.



Ex concilio Toletano, cap. 36.

De his autem que altaribus offeruntur, quarta pars fideliter episcopis deferatur, due clericis, decime autem, secundum quosdam, singulis annis tertia pars, aut in tertio tota. Sed tamen nos sequentes Romanos, singulis annis quartam partem, aut in quarto totam episcopi recipiant.



Ex concilio Mogontiacensi, cap. 8.

Quatuor partes iuxta canones fieri de fidelium oblationibus debent, ut una sit episcopi, altera clericorum,  tertia pauperum, quarta restaurationi ecclesiarum seruetur.



Ex concilio Agrippinensi.

Item quod decima que a fidelibus datur, Dei census nuncupanda est, et ideo ex integro reddenda. Cuius tertia pars secundum canonem Toletanum episcoporum esse debet. Nos uero hac potestate uti nolumus, sed tantum singulis annis quartam partem usu Romanorum pontificum, et obseruantia sancte Ecclesie Romane de eadem habere uolumus. Quod si quis contentiosius inde repertus fuerit, siue clericus siue laicus ille sit communione priuabitur, et synodali censura iudicabitur.



[COLLECTIO CANONICA.]





DE SEQUENTI CANONUM COLLECTIONE MAII MONITUM.


S. Anselmum Lucensem inter canonici iuris consultos primum ponam, cui cum Gregorio amicissimo dixit, ipsoque hortante, ut creditur, tractatum suum canonicum scripsit, in tredecim libros distributum, quo nullus ante ipsius saltem etatem neque uberior, neque doctior, neque celebrior utiliorue creditus est; id quod eius summaria nunc a me edita demonstrabunt. Age uero de hoc insigni Anselmi opere idcirco pauca ac prope nulla prefabor, quia de ipso cum alii plurimi locuti sunt, tum nouissime uir cl. P. Augustinus Theinerus (Disquisit. critic. cap. 6 [ cuius infinitam canonici iuris scientiam, ex antiquis fontibus haustam, quis exequet? Atque is preclaram suam de Anselmi Collectione disputationem sic concludit: »Una tandem eademque uirorum doctorum sententia est, ut S. Anselmi Lucensis collectio typis edatur.« Reapse Anselmum diuulgare promiserunt uel cogitauerunt Lucas Wadingus, Lucas item Dacherius, Andreas Rota, M. A. Monsacratus, qui tamen omnes partim operis mole, que me quoque terret, partim aliis casibus a suscepto consilio depulsi fuerunt; quare Anselmus post tot de ipso deliberationes ac promissiones, intra forulos bibliothecarum mss. adhuc iacet. Et uaticana quidem pontificis maximi bibliotheca septem saltem Anselmi codices seruat, quorum duo perueteres sunt et auctori ferme ceui, quanquam undecimo libro de penitentia uterque caret, qui tamen a recentiore exemplari belle suppletur. His ego circumfusus Anselmi diuitiis quid agerem? Si totum imprimendum typis committerem, otium mihi tanto operi, ut par est, adornando deerat. Infinitos enim ab Anselmo citatos canones, Patres ueteres, iuris etiam ciuilis auctores, ac uarii generis testes, quis non uidet, in suis quemque sedibus esse querendos Lydioque lapide explorandos? ne, quod olim Gratiano accidit, molesta auctoritatum et operum confusio fieret, spuria etiam scripta cum germanis pari iure haberentur, quam certe in Gratiano colluuiem uix magno labore ac uigiliis Ant. Augustinus, Romani correctores a pontifice maximo deputati, postremoque quatuor editis uoluminibus Sebastianus Berardus, expurgarunt. Hec igitur cogitanti mihi nichil interim aptius manifestando Anselmi operi uisum est quam si plurimorum capitulorum rubricas seu titulos ad litteram hic describerem: neque enim, ut dixi, cunctas Anselmi partes complector, id quod ab instituto naturaque speciminis alienum est: preter quam quod in omni uetere uel graui scripto nonnulla esse solent, que sine idoneis explicationibus efferri non debent. Utinam uero prologum operi Anselmus preposuisset, in quo procul dubio multa scitu digna futura erant! uerumtamen nullus hactenus codex cum auctoris prolegomenis repertus est.





SANCTI ANSELMI EPISCOPI LUCENSIS COLLECTIO CANONICA IN LIBROS XIII DISTRIBUTA.



INCIPIUNT CAPITULA LIBRI PRIMI Qui est de primatu et excellentia Romane Ecclesie.

     1. Quod post Christum a Petro sacerdotalis ordo cepit.
    2. Quod sacrosancta Romana Ecclesia caput omnium ecclesiarum a Domino est constituta.
    3. Quod beatus Petrus concessam sibi potestatem suis tradidit successoribus.
    4. Quod prepositi non leduntur dum a fratribus propter iustitiam odio habentur.
    5. Quod Christum non recipit qui papam contristauerit.
    6. Quod nec loqui debemus cui papa non loquitur.
     7. Quod beato Petro a Domino concessum est ceteris preesse apostolis, ipsis uolentibus.
    8. Quod ad formam apostolorum facta est quedam distinctio episcoporum quibus tamen sedes beati Petri preeminet.
    9. Quod Ecclesia Romana omnibus preest Ecclesiis, sicut beato Petro datum est preeminere ceteris apostolis.
    10. Quod super unum, id est Petrum, edificauit Dominus Ecclesiam suam
     11. Ut nemo a Romano Ecclesia dissentiat, que caput est omnium Ecclesiarum.
    12. Quod a regulis Romane Ecclesie nullatenus conuenit deuiare.
    13. Quod Ecclesia Romana nunquam a fide errauerit.
    14. Quod papa debet uniuersali Ecclesie subuenire, et quidquid in ea nociuum est corrigere.
    15. Ut Antiochena Ecclesia Romane sit subiecta, nec ab eius dissentiat dispositione.
    16. Quod Romanam Ecclesiam beati Petri sacerdotio Dominus ditauit; et quod prima salus est a constitutis Patrum non deuiare, et quod in sede apostolica semper est catholica seruata religio.
    17. Quod Romana Ecclesia ipsius Domini uoce  Saluatoris omnibus prelata est.
    18. Quod apostolica sedes firmamentum est omnium episcoporum, ecclesiarumque omnium uertex.
    19. Ut prima sedes a nullo iudicetur.
    20. Ut omnes Ecclesie statuta Romane Ecclesie conseruent.
    21. Ut nemo apostolice sedis iudicium iudicare aut retractare presumat.
    22. Quod apostolica sedes caput est omnium Ecclesiarum.
    23. Quod Romana Ecclesia singulari priuilegio potestatem habet ligandi et soluendi.
    24. Quod apostolice sedis presul a nullo nisi a Deo iudicandus est.
    25. Quod papa uices suas alteri, et sue sedis  etiam subdiacono committit, ubi presens esse non potest.
    26. Quod pape tacere non licet quod in querelam potest uenire.
    27. Quod ad sedem apostolicam ab episcopis referatur, dum in fidei ratione dubitatur.
    28. Quod papa ex diuina institutione uniuersis Ecclesiis principaliter curam debet.
    29. Quod sedis apostolice auctoritate iudicentur que difficultatem diiudicationis habere uidentur.
    30. Quod Romana Ecclesia principatum a Domino accepit, et Marcus a magistro papa Petro non dissensit.
    31. Ut omnes catholici sequantur quod sedes apostolica docet.
     32. Ut omnium Ecclesiarum status papa curam habeat.
    33. De eadem re.
    34. De eadem re.
    35. Quod Romana Ecclesia mater sit omnium Ecclesiarum, et nunquam a fide errauerit.
    36. Quod apostolica sedes nunquam hereses fouet, sed destruit.
    37. Quod nauis beati Petri non turbatur.
    38. Quod non sit liberum apostolico dissimulare uel tacere.
     39. Quod habet apostolicus a beato Petro fiduciam et auctoritatem defendendi fidem
    40. Quod pape maior cunctis necessitas corrigendi incumbit.
    41. Quod traditio Romane Ecclesie a reliquis obseruetur Ecclesiis, que ab ipsa principium acceperunt.
    42. Quod non aliter de Scripturis sentiendum quam sancti Patres docuerunt.
    43. Quod papa ipsius sedis reuerentia cogitur studiosus pro omnibus esse.
    44. Quod non sit recedendum ab apostolicis institutis.
    45. Ut nullus decreta sedis apostolice temerare presumat.
     46. Quod apostolica sedes uniuerse presit Ecclesie.
    47. Quod sedes beati Petri fas habet iudicandi de omni Ecclesia, sed nemo de illa.
    48. Quod sedes apostolica absque synodo possit soluere inique damnatos.
    49. Quod apostolica sedes uniuscuiusque synodi sua auctoritate confirmate seruare debet constitutum.
    50. Ut irritum sit quidquid in apostolica sede absque apostolico decernitur.
    51. Quod Petrus regni celorum claues accepit ut aliis aperiret.
    52. Quod auctoritas congregandarum generalium synodorum soli apostolice sedi sit commissa.
     53. Quod papa a solo Deo sit iudicandus.
    54. Ut nemo ea que apostolice sedi sunt concessa usurpet sine eius consultu.
    55. Quod sanctus Petrus ius ligandi atque soluendi Lino et Cleto non tradidit  .
    56. Quod in una catholica Ecclesia uera Christo hostia immolatur.
    57. Quod ab apostolica sede fidei ueritas est inquirenda.
    58. De petitione Niceni concilii, ut ab apostolica auctoritate confirmetur.
    59. De petitione Aegyptiorum episcoporum pro LXX capitulis Niceni concilii.
    60. Quod Romana Ecclesia semper immaculata permanserit et permanebit.
     61. Quod beati Petri sedes sacerdotalis mater est dignitatis et magistra ecclesiastice rationis.
    62. Ut nulli sit fas temerare diuina et apostolice sedis instituta.
    63. Quod Romana Ecclesia omnes instituit ecclesiasticas dignitates; et qui ei suum priuilegium auferre conatur, in heresim labitur.
    64. Quod qui comederit agnum extra Ecclesiam beato Petro commissam, profanus est.
    65. Quod pro fide Petri Christus specialiter rogauit.
     66. Quod Romana Ecclesia ab ipso Domino primatum obtinuit, et quod Petrus et Paulus una die sua eam morte consecrauerunt; et quod ipsa prima sedes est, secunda Alexandrina, tertia Antiochena.
    67. Quod euangelica auctoritate prima omnium est Romana Ecclesia, et quod Petrus et Paulus una die mortui sunt.
    68. Quod Romana Ecclesia non synodicis sed euangelicis institutis primatum obtinuit.
    69. Quod Petrus et Paulus doctores sunt gentium, auctores martyrum, principes sacerdotum.
    70. Quod nemo potest accedere ad beati Pauli corpus, uel sudarium eius, de cuius catena interdum limari potest, interdum minime.
    71. Quod auctoritate pontificum et potestate regum  mundus regitur, et regalis tamen potestas subiecta pontificibus esse debet.
    72. Quod sacerdotibus imperatores obedire debent, non iubere.
    73. De constantia pape Agapiti contra Iustinianum augustum, quem tandem ad pedes suos humiliauit.
    74. De obedientia et honore quem Tiberius imperator exhibuit pape.
    75. Quod imperatoribus fas non est curiose de spiritualibus negotiis agere.
    76. Quod Stephanus papa Pippinum in regem prouexit.
    77. De obedientia et humilitate quam rex Pippinus Stephano pape exhibuit.
     78. Quod papa Ioannes uIII cum episcopis et senatu  populoque Romano Carolum in regem elegit et confirmauit.
    79. De Carolo rege in Romanum imperatorem electo.
    80. Quod, rogante Adriano papa, Carolus rex Desiderium regem Langobardorum cepit, et honorifice idem Rome susceptus est.
    81. Quod Carolus rex et patricius prouincias et ciuitates et castra aliaque multa Ecclesie Sancti Petri dedit ac restituit.
    82. Quod cum magna honorificentia legati sedis apostolice dirigendi sunt ad regem.
    83. Quod Adrianus papa legatos noluit Constantinopolim mittere nisi imperator et Augusta eis securitatem facerent; et que sine ipso facta sunt, prius  anathematizarent; et ne uniuersalis dicatur Constantinopolitanus episcopus.
    84. Ut monitis apostolicis obedientia prebeatur ab Augustis.
    85. De sacramento regis Othonis facto domino pape Ioanni.
    86. Epistola Ioannis pape ad imperatorem Iustinianum, et imperatoris ad papam de confirmatione catholice fidei contra Iudaicam et apostaticam perfidiam.
    87. De professione Iustiniani, quod primum et maximum bonum est Christiane fidei recta confessio.
    88. Quod sacerdotium et imperium humanam maxime uitam exornant, et de eligendis ornandisque  episcopis, et de damnatione Simoniace peruersitatis.





CAPITULA LIBRI SECUNDI, Qui est de primatu Romane Ecclesie et libertate appellationis.


     1. Ut difficiliora iudicia ad sacerdotes deferantur.
    2. Ut omnes eam sequantur religionem quam diuus Petrus apostolus edocuit.
    3. Ut frustratorie dilationis causa appellationes non fiant.
    4. Ut difficiliores cause et maiora negotia ad apostolicam sedem, si appellatum fuerit, deferantur.
    5. De eadem re.
    6. Quod ad Romanam Ecclesiam ab omnibus oppressis  appellandum est, a qua omnes maiores Ecclesie cause terminande sunt.
    7. Quod omnes quibus necesse fuerit ad Romanam Ecclesiam suffugere eamque appellare debent absque impedimento, et nullus episcopus iudicetur uel audiatur, nisi in synodo apostolica auctoritate conuocata.
    8. Ut pulsatus episcopus licenter sedem apostolicam appellet, uocatus ueniat, nec nisi formatis instructus reuertatur.
    9. Quod absque auctoritate apostolica nulli liceat episcoporum causas definire, quamuis scrutari liceat comprouincialibus episcopis.
     10. Ut appellationis remedio uitiata causa releuetur, et in supplicio etiam destinato uox appellandi non negetur.
    11. Ut in grauioribus episcopi pulsati ad sedem apostolicam confugiant, que per se aut suos uicarios negotium eorum retractare procuret
    12. Ut primates accusatum episcopum discutiant, sententiam uero damnationis sine apostolica auctoritate non proferant.
     13. Quod dubie ac maiores cause ab apostolica sede debent terminari.
    14. De eadem re.
    15. Quod alieno errore maculatus, uel a suo proposito recedens, uel apostolice sedi inobediens, non est suscipiendus.
    16. Quod Romana Ecclesia fas habet iudicandi de omnibus, de illa uero nullus; et potestatem soluendi iniuste damnatos, ac damnandi quos oportuerit absque synodo.
    17. Ut nichil de ugiente ad Romanam Ecclesiam sine eius precepto iudicetur; si uero quis secus presumpserit, ab officio submoueatur.
     18. Quod appellantium episcoporum et cunctorum maiorum negotia apostolice sedi debent reseruari.
    19. Quod alienus sit a diuinis et pontificalibus officiis, qui apostolice sedis noluerit obedire preceptis.
    20. Ut nullus metropolitanorum causas episcoporum siue aliorum agere presumat, nisi que ad propriam pertinent parochiam.
    21. Quod papa omnium ecclesiarum curam debet habere, et beati Petri sedes sacerdotalis mater est dignitatis, et magistra ecclesiastice rationis.
    22. Quod papa restituit episcopos iniuste principum timore damnatos, et omnia sua reddi precipit.
    23. Quod apostolica sedes ab aliis ligatos potest  soluere, ab illa uero ligatos nemo.
    24. Quod papa reparare potest iudicia damnatorum.
    25. Quod apostolica sedes uim habet conuocandi synodos, et iudicandi omnes maiores Ecclesie causas.
    26. Quod ideo Romane sedi concessa sunt priuilegia de congregandis conciliis et iudiciis et restitutionibus episcoporum, ut omnibus oppressis succurrat.
    27. Quod ueritas sepius exagitata manifestius clarescit.
    28. Ut ad apostolicam sedem transferantur que alibi finiri non possunt.
     29. Ut ad apostolicam sedem referatur, si qua dissensio inter fratres oriatur.
    30. Ut cause ecclesiarum ab episcopis uentilate corroborentur ab apostolica sede, si rate debuerint permanere.
    31. Ut purgatio episcoporum non fiat sine consensu Romani pontificis uel aliorum pontificum.
    32. Quod papa decreta canonum ita librare debet, ut que necessitas temporum relaxanda exposcit, temperet quantum fieri potest.
    33 Ut nec concilium nominetur quod sine consensu pape congregatum fuerit, et ut difficilliores questiones ad ipsum referantur.
    34. Quod apostolice sedi summarum dispositiones causarum ab ipso Domino tradite sunt; et ut sacerdotes  non accusentur apud publicos iudices.
    35. Ut episcoporum finitiua iudicia ad sedem Romanam referantur, et in ecclesiis eorum non alii preponantur donec negotia eorum iuste ibi terminentur.
    36. Ut accusatus episcopus alieno iudice non constringatur, sed apud suos episcopos causa eius discernatur, finis uero ad apostolicam sedem deferatur.
    37. Quod apostolica sedes auctoritatem habet uniuerse Ecclesie subueniendi atque nociua corrigendi et emendandi.
    38. Ut difficiliores singularum prouinciarum questiones ad sedem apostolicam referantur.
    39. Quod absque auctoritate sedis apostolice nulla  potest synodus regulariter congregari; nec episcopus qui eam appellauit, potest sine ipsa damnari.
    40. Ut nemo suspicionis arbitrio iudicetur; et quod sola sedes apostolica priuilegium habet a temporibus apostolorum iudicandi episcopos.
    41. Quod ab apostolis eorum successoribus statutum est, ut absque Romani pontificis sententia nec concilia celebrentur, nec episcopi damnentur; et sicut beatus Petrus primus erat apostolorum, sic Romana Ecclesia primatum habet omnium Ecclesiarum.
    42. Quod Romane sedi a tempore apostolorum concessum est, et in Nicena synodo confirmatum, ut absque eius sententia nullus episcopus damnetur aut depellatur.
     43. Ut omnes obseruent quod apostolica sedes obseruat.
    44. Ut absque apostolica sede nec concilium celebretur, nec episcopus damnetur.
    45. Quod papa Iulius eos increpat qui preter ipsius sententiam concilium fecerant, et episcopos damnauerant, quos ipse suscepit et in suas Ecclesias restituit.
    46. Quod irritum sit concilium nisi fuerit apostolici auctoritate firmatum.
    47. Quod apostolice sedi priuilegia specialiter sunt concessa de congregandis conciliis, et iudiciis ac restitutionibus episcoporum, et de summis negotiis Ecclesiarum.
     48. Ut in causis episcoporum sententia pape exspectetur.
    49. Quod episcopi ab apostolica sede ordinationes, dogmata, subleuationes debent recipere, et de maioribus causis nichil preter ipsam decernere.
    50. Ut apostolicam sedem appellet qui metropolitanum suum uel ceteros episcopos habet suspectos, et quod ipsa potestatem habet iniuste damnatos et excommunicatos restituere, et sua eis reddere, quia caput est omnium Ecclesiarum.
    51. Ut accusatores et accusati episcopi coram papa conueniant, et ibi cause eorum retractentur, et firmentur aut infirmentur, sicut antiquis consuetum est regulis.
    52. Ut contentiones inter clericos et laicos a comprouincialibus  episcopis terminentur, maiores uero ad sedem Romanam transferantur.
    53. Dum in fidei ratione dubitatur, debent episcopi ad sedem beati Petri hoc referre.
    54. Quod papa non per se sed per legatos conciliis prouincialibus solet interesse.
    55. Quod de iudicio sedis apostolice nullus debeat iudicare, ipsa uero de omnibus
    56. Ut si quis iudicio prouincialium episcoporum depositus fuerit, papam adeat, et ipse, si uidetur ei, retractet.
    57. Ut difficiliores questiones ad sedem apostolicam referantur.
    58. Ut pregrauati a comprouincialibus episcopis uel metropolitano, sedem apostolicam appellent, et  nullam interim molestiam patiantur, donec ibi res finiatur.
    59. Quod metropolitano cum omnibus comprouincialibus episcopis summas ecclesiasticas causas licet discutere, sed non definire, nec episcopum damnare, nec synodum congregare absque apostolice sedis auctoritate.
    60. Quod statuta maiorum nullo modo sint negligenda, nec usurpanda que non sunt concessa.
    61. Quod episcopi non possint regulariter synodum congregare preter apostolicam sedem.
    62. Ut iudicium renouetur, si Romana iudicauerit Ecclesia renouandum.
    63. Sicut inter apostolos fuit discretio potestatis, ut unus aliis preemineret, sic inter episcopos ordinatum  est ut singulis prouinciis singuli presint, quibus tamen omnibus Romana preest Ecclesia.
    64. De inuectione contra Remensem archiepiscopum pro Rothardo episcopo, quem ipse appellantem apostolicam sedem damnauit.
    65. Quod nemo potest ab his qui inferioris sunt dignitatis uel ordinis iudicari.
    66. Quod Constantinopolitana Ecclesia, sicut et cetere omnes, Romane sedi debet esse subiecta.
    67. Quod quisquam sibimet non assumat honorem, sicut et Christus se ipsum non clarificauit sed Pater.
    68. Quod etiam inferioris gradus clericorum cause apud sedem apostolicam sunt finiende, dum tempus aut res exegerit.
     69. Quod apostolice sedis sententia tanti consilii deliberatione debet proferri, ut nec retractatione nec immutatione egeat, nisi sic prolata sit ut retractari possit.
     70. Ut anathema sit quicunque contra papam uerba infamantia composuerit, aut quemquam patriarcharum inhonorare tentauerit.
    71. Quod apostolica sedes intra Italiam ac ceteras Hispanie prouincias, et intra totius Illyrici fines, consecrationes, ordinationes et depositiones patrare antiquitus consueuit.
    72. Quod papa ordinauerit Rauennatem episcopum; et de obedientia Mediolanensis archiepiscopi, et de consecratione Ticinensis antistitis.
    73. Ut si quis episcopus a comprouincialibus episcopis condemnatur, alius in eius loco non ordinetur, dum apostolicam sedem appellat, nisi ab ipsa determinetur.
    74. Quod quedam sunt que nulla ratione conuelli  possunt, quedam uero pro necessitate et etatum consideratione oportet temperari, ut euangelicis preceptis ac decretis Patrum non sit contrarium.
    75. Quod Nicene synodo nullum potuit fieri preiudicium a multitudine Arimini congregata, quia Romana Ecclesia nullum ei dedit assensum.
    76. Quod episcopi debent obseruare que a Romana Ecclesia sunt iudicata.
    77. Quod accusati episcopi aut condemnandi sunt apostolica auctoritate, aut eius auxilio fulciendi.
    78. Quod nemo preter apostolicam auctoritatem debet episcopum damnare.
    79. Ut accusatus uel iudicatus a comprouincialibus episcopis licenter papam appellet, qui eius causam  retractet, et in loco eius interim alius non ordinetur.
    80. Quod pulsato, si iudicem suspectum habuerit, liceat appellare.





CAPITULA LIBRI TERTII, Qui est de ordine accusandi, testificandi, et iudicandi


     1. Quod homicide, adulteri, et cunctis criminibus alligati, et infames, atque laici et quicunque cequales non sunt, episcopos accusare et uexare non debent.
    2. Quod infames sunt qui aduersus Patres armantur,  et sacerdotes uel ecclesias conculcant. Hi episcopos accusare non possunt.
    3. Qui a proposito suo ceciderit, et apostolicis iussis non obedierit, infamis est.
    4. Enumeratio earum culparum quibus infames notantur.
    5. Item qui sint infames, et qui accusare episcopos non possint, et quod statuta Patrum, si labefactari ceperint, apostolica denuo auctoritate roborentur.
    6. Quod infamis accusare non debet, et qualiter quis accusare uel iudicare debeat, et cetera.
    7. Ut qui sanctos Patres persequuntur, infames habeantur, et ab Ecclesia usque ad satisfactionem arceantur.
     8. De his qui suscipendi non sunt, et infames censentur.
    9. Ut qui sue legis uel religionis normam reliquerit, aut recte prohibita neglexerit, ad accusationem non admittatur.
     10. Quod deteriores sunt morum corruptores quam rerum raptores.
    11. Quod accusatores sacerdotum non debent audiri, nisi prius uita eorum et intentio discutiatur.
    12. Quod episcopi a populis non sunt arguendi, et de quibus non sint etiam accusandi.
    13. Quod hi qui hodie aut nudiustertius inimici fuerunt, accusare uel testificare non possunt.
    14. Item de eadem re, quod hi sacerdotes accusare non debent, qui sacerdotes esse non possunt.
    15. Quod suspecti, et inimici, et facile litigantes, et praue conuersationis, et qui non tenent ac docent rectam fidem, accusatores esse non possunt.
    16. De eadem re.
     17. Ut nullus alienigena accusator sit uel iudex, sed nec seruus aut libertus uel suspectus infamis.
    18. Item de his qui ad accusationem et testimonium non admittendi sunt.
    19. Item de eadem re.
    20. Item de his quibus accusare non licet; et ne accusatus alios habeat iudices, preter quos ipse elegerit, aut suo consensu sedes apostolica.
    21. Ut accusandi uel testificandi licentia denegetur his qui Christiane religionis et nominis dignitatem, et sue legis uel propositi normam, aut regulariter prohibita, neglexerint.
    22. Ut nemo clericum trahat ad seculare iudicium sine consensu episcopi.
     23. De eadem re.
    24. Quod infami et sacrilego aduersus Christianum non licet dicere testimonium, et ut ecclesiastici iudices causam non audiant que legibus non continetur.
    25. Ut nec laici nec hi quoscunque seculi leges non admittunt, episcopos uel clericos accusare presumant.
    26. Ut etiam habitantes cum inimicis, et omnes laici ab accusatione clericorum amoueantur.
    27. Ut clericus criminatus sua in prouincia audiatur et ut sententia iudicis que absente accusato datur, irrita sit, et proditoris calumnia non audiatur.
    28. Quod nec clerici laicos, nec laici clericos in  sua accusatione debent recipere.
    29. Ut si laicus contra clericum causam habeat, episcopum adeat.
    30. Quod episcopus si in fide errauerit, primo est corrigendus; si non emendauerit, accusandus est ad apostolicam sedem.
    31. Quod accusatio episcoporum nonnisi ab idoneis et probatissimis uiris fieri debet.
    32. Ut accusatus episcopus communione non priuetur, nisi die statuta uenire noluerit.
    33. Quod iudicium subterfugientibus absentia procurata non prosit.
    34. Ut detractores et inimicorum fautores ab episcopali amoueantur accusatione, neque in re dubia certa detur sententia.
     35. Ut qui causas habet contra pastores uel ecclesias eorum, primo caritatiue exspectet emendationem; quod si ante infestare presumpserit, excommunicetur.
    36. Quod hi qui culpam suorum produnt prepositorum, Cham sententia, qui patris pudenda non operuit, damnentur.
    37. Quod non potest humano condemnari examine, quem Deus suo reseruauit iudicio.
    38. Quod non passim et facile fieri debent sacerdotum uel pastorum accusationes.
    39. Ut accusatus episcopus duodecim sibi iudices eligat qui eius causam iuste decernant, finis uero cause ad papam deferatur.
     40. Si quis episcopus absque tempore synodi in crimine detentus fuerit, a duodecim episcopis audiatur.
    41. Ut inferiores gradus superiores non accusent; et in quot testibus episcopus, presbyter, diaconus, subdiaconus, et ceteri condemnandi sint.
    42. Quod oues pastores reprehendere non possint, nisi in fide errauerint, et quod exspoliati non debeant ad synodum uocari, nisi prius eis bona sua fuerint restituta.
    43. Ut nemo episcopum uel quemquam clericorum apud seculares iudices accuset.
    44. De eadem re, et ut uocato ad synodum congruum spatium detur. Aliter non respondebit nisi uoluerit; et ut accusatores et accusati equaliter audiantur.
     45. Ut nullus iudicetur nisi legitimos habuerit accusatores presentes.
    46. Quod nullus metropolitanus absque comprouincialium episcoporum instantia aliquorum audiat causas.
    47. De episcopis sine Romana auctoritate expulsis, ut sua eis redintegrentur.
    48. Ut nemo exspoliatum episcopum presumat excommunicare.
    49. Item ut exspoliatis omnia reddantur, et tantum spatii quanto exspoliati sunt detur, antequam ad synodum uocentur.
    50. Ut accusatus legitime episcopus uocatus ad synodum ueniat; si non potest, legatum pro se  mittat; ipse uero a communione non prohibeatur, nisi sex uel plures menses uenire distulerit.
    51. Ut iudex ante suam non proferat sententiam quam, peractis que in questione sunt, ad rei ueritatem perueniatur, et inducie non parue ad inquirendum dentur.
    52. Ut nullius accusatio uel testimonium per scriptum recipiatur, sed propria uoce, presente eo qui pulsatur.
    53. Ut persona, fides, et conuersatio accusantium Domini sacerdotes diligenter exquirantur.
    54. Quod accusatores omni suspicione et infamia carere, et recte fidei et bone uite esse debent.
     55. Ut ea que aduersus absentes aguntur, euacuentur.
    56. Ut inferiores ordine non accusent superiores, et in re dubia certa non detur sententia, et absens nemo iudicetur.
    57. De his qui non possunt accusare episcopos, et quod non debeant episcopi ante reintegrationem omnium rerum suarum ad obiecta respondere.
    58. Ut nec falsi nec inimici nec suspecti suscipiantur in accusatione.
    59. Ut hi qui episcopis crimina impingunt, per se ipsos faciant, si tamen irreprehensibiles ipsi sint.
    60. Item de his qui ad accusationem non sunt admittendi.
    61. Ut nemo sit preceps ad proferendam sententiam,  uel passim dictis credendum uel iudicandum, aut damnandum quemquam ante ueram et iustam probationem.
    62. Ut nichil contra quemlibet accusatum absque legitimo accusatore fiat.
    63. Quod accusatus episcopus non damnetur nisi apostolica auctoritate aut confessus aut canonice conuictus.
    64. De eadem re, et de numero legalium testium.
    65. Quod sacerdos non debet iudicare quemquam nisi confessum aut conuictum.
    66. De excommunicatis apud uicinos episcopos audiendis.
    67. Quod damnatio uel absolutio eius irrita est, cuius causa non est subtiliter examinata, et quod  propter extortam confessionem damnari nullus debet.
    68. Quod in ecclesiasticis negotiis, dicta etiam causa, recedere licet ac differre si necesse fuerit, sed in secularibus minime.
    69. Quod accusati alios criminari non possunt, nisi prius expurgati fuerint.
    70. Ut nemo simul sit accusator, iudex, et testis, sed singuli sint per se idonei.
    71. Item de his qui accusare sacerdotes non possunt; et ut quisque episcopus in sua audiatur prouincia, et de libertate appellationis.
    72. Ut omnis accusatio intra prouinciam terminetur, nisi sedes apostolica appellata fuerit.
    73. De eadem re.
     74. Ut episcopus, congregata legitime synodo, ab omnibus comprouincialibus audiatur, si accusatores legitimi sunt; sin autem, non fatigetur accusatus.
    75. Ut iudex ante suam non proferat sententiam, quam accusatus ipse aut confiteatur, aut iuste conuincatur.
    76. Ut in omnibus diligenter inquiratur causis, que sint, quomodo, quales sint.
    77. De illatione criminis, et ut accusator rei penam incurrat, qui quod obiecit probare non potuit.
    78. Ut prouincie suos habeant iudices, nisi papa aliter uoluerit.
    79. Ut aduersus episcopum nemo conqueratur prius quam eum familiariter conueniat.
    80. Ut episcopi suis sedibus sine apostolica auctoritate  expulsi restituantur, et tunc obiectis respondeant. Qui uero loca eorum subintrauerint, ab ecclesia arceantur.
    81. Quod iudices et accusatores suspicione debent carere.
    82. Quod ita nocens iudicium subterfugit, sicut innocens requirit.
    83. Sicut nemo debet sine iusto iudicio damnari, sic que iuste iudicata sunt non debent differri.
    84. Quod iniustum iudicium et definitio alicuius potentis metu uel iussu ordinata non ualet.
    85. Quod non licet imperatori quidquam agere, quod apostolicis regulis contrarium sit.
     86. De accusandi testificandique licentia, quando, et ubi, et quomodo.
    87. Commonitorium pape Gregorii Ioanni defensori, qualiter agere debeat de quibusdam episcopis iniuste damnatis, et de presbyteris quibusdam, et ceteris.
    88. De Dioscoro episcopo.
    89. De damnatione Dioscori episcopi, qui uocatus ad synodum noluit uenire.
    90. Quod Dioscorus non est damnatus propter fidem, sed quia in dominum papam Leonem fecit excommunicationem.
    91. Ut memoria Eutychetis damnetur, et Flauiani uenerabilis recordatio magnificetur.
    92. De damnatione Macarii, presidentibus Romane  Ecclesie apocrisiariis.
    93. De episcopis a Iulio papa restitutis, et Liberio in exsilium relegato, et Felice pro eo consecrato.
    94. Quod Agapitus papa synodum contra Theopaschitas Constantinopoli celebrauit, in quo Anthimum deposuit et Mennam consecrauit.
    95. Quod papa uigilius uenit Constantinopolim, et Mennam excommunicauit.
    96. De conciliis ex apostolica auctoritate congregatis contra diuersas hereses.
    97. Quod papa defensoribus adiunxit regionarium honorem, et ut inter clericos sederent.
    98. Item quod papa Gregorius Romano defensori adauxit honorem.
    99. Quod episcopi qui Romam conuenerant ob ea  que Symmacho pape ab aduersariis dicebantur, noluerunt in illum sententiam proferre, sed Dei iudicio commendauerunt.
    100. De congreganda synodo in Chalcedonensium ciuitate.
    101. Quod imperatores ad Chalcedonense concilium conuenerunt non ad potentiam ostendendam, sed ob fidem confirmandam.
    102. Ut si quis litem habens iudicium expetit episcoporum, mox illi concedatur; et quod illi firmauerint nullus audeat iudex retractare.
    103. Ut episcopi et ceteri ordines ecclesiastici ad publicas leges non pertrahantur.
    104. Ut administratores secularium dignitatum  dum ab episcopis et ecclesiasticis uiris conuenti fuerint, querimonias eorum diligenter examinent et corrigant.
    105. Ut presides litteras accipiant communicatorias cum promoti fuerint, et sint sub cura episcopi in cuius loco presidatum gerunt.
    106. Quod Spiritum sanctum blasphemant, qui contra sacros canones proterue agunt.
    107. De eadem re.
    108. De Liberio papa, et admonitione eius  .
    109. De exsilio Liberii pape, et Felice eius consilio ordinato.
    110. De canonica damnatione Nestorii.
     111. De Ioanne Antiocheno et episcopis quos ipse iniuste damnauit.
    112. Quibus canonibus uel regulis iudicandum sit.
     113. De clericis a secularibus non fatigandis.
    114. De eadem re.
    115. Quod excommunicatus ad accusationem admitti non debet.





CAPITULA LIBRI QUARTI, Qui est de auctoritate priuilegiorum.


     1. Ut priuilegia ecclesiarum et monasteriorum inuiolata permaneant.
    2. Quod priuilegia ecclesiarum et monasteriorum, auctoritate sanctorum Patrum instituta, non debent  improbitate conuelli aut nouitate mutari.
    3. Quod priuilegium meretur amittere qui permissa sibi abutitur potestate.
    4. Quod contra sacerdotale propositum est monasterii priuilegia confundere, et quietem eius perturbare.
    5. Ut priuilegia et ordinationes que papa presente sunt disposite, a nullo conuellantur uel mutentur.
    6. Quod papa sicut sue ecclesie priuilegia, ita singularum debet ecclesiarum iura defendere ac seruare.
    7. Ut ea que ob religionis quietem ordinata sunt non uiolentur.
    8. Ut monasteria nullus contra uoluntatem fundatoris  sibi uindicet.
    9. Ut semel ordinata nulla refragatione turbentur.
    10. Ut Constantinopolitana ciuitas suam habeat gloriam et non ambiat alienam.
    11. Ut imperatores obediant episcopis.
    12. Ut imperatores habeant priuilegia legis publice, et sacerdotes habeant dispositiones uniuersarum ecclesiarum.
    13. Ut clerici suis rebus licenter gaudeant.
    14. Ut fideles Christiani perpetua securitate potiantur.
    15. Ut custodes sacrorum locorum nullam molestiam sustineant.
     16. Ut priuilegia ecclesiis facta permaneant inuiolata.
    17. De eadem re.
    18. Ut priuilegia ecclesie qui uiolauerit duodecim libras auri persoluat.
    19. Priuilegium imperatoris de uenerabilibus locis.
    20. Item priuilegium de libertate clericorum ac monachorum.
    21. Item de quibus necessitatibus ecclesie singularum urbium habeant immunitates.
    22. Ut nemo audeat ab ecclesiis quomodolibet tollere uasa sacra uel uestes seu cetera donaria.
    23. Ut procurator prouincie capitali sententia uindicet iniurias que ecclesiis uel ecclesiasticis uiris importantur.
     24. Ut episcop per ecclesias clericos ordinent quotquot unicuique uidentur competere.
    25. Ut nemo de fide Christiana questionem audeat amplius mouere, que reuerentissimis synodis  confirmata est.
    26. Ut qui promulgata ab apostolico pro catholica fide et ecclesiastica disciplina contempserit, anathema sit.
    27. De eadem re, et quod priuilegium statutum est Christi.
    28. Ut non liceat apostolico predia ecclesie perpetualiter alienare uel commutare, nisi forte domus urbis pro clericis et captiuis et peregrinis.
    29. Ut eadem lege ceteri episcopi et presbyteri constringantur qua summus pontifex.
    30. Ut priuilegia triginta annos possessa a nullo secularium subtrahantur uel uiolentur.
    31. Ut nemo patrimonia Romane Ecclesie petat, et si quis quomodolibet subtraxerit, anathema sit.
     32. Item de eadem re.
    33. Quod Constantinus imperator pape concessit coronam et omnem regiam dignitatem in urbe Romana et in Italia et in partibus occidentalibus.
    34. De prouinciis et ciuitatibus quas imperatores Romane Ecclesie concesserunt et precepto confirmauerunt  .
    35. De eadem re  .
    36. Item de eadem re.
    37. Ut nemo beati Petri proprietatem usurpet uel aciens occultet, uel debitum non reddat seruitium.
    38. De discretione inter diuinum ius et publicum ac priuata commoda.
    39. Quod prima sedes a nullo est iudicanda.
     40. Ut nullus regum censuram canonum uiolari permittat.
    41. Ut ex propria diecesi a clero et populo episcopi eligantur.
    42. Ut res ecclesiis concesse nullam diuisionem uel iacturam patiantur.
    43. Quod papa petit sibi ab imperatore restitui iura et possessiones Romane Ecclesie.
    44. Ut unicuique ecclesie suus honor seruetur.
    45. Quod Pannonica diecesis deputata est priuilegiis apostolice sedis.
    46. Ut constituta apostolice sedis et sanctorum Patrum irrefragabiliter obseruentur.
    47. Item de eadem re.
    48. Item de eadem re.
     49. Ut unicuique sacerdotum sui iuris limites sufficiant.
    50. Quod quidquid semel contra aliquam heresim decretum fuerit, inconcussum permanere semper debet.
    51. Confirmatio priuilegiorum que sacrosanctis ecclesiis facta fuerunt.
     52. Ut priuilegia Catholicis facta non prosint hereticis.
    53. Item confirmatio priuilegiorum que locis uenerabilibus facta sunt.
    54. De peculio clericorum quasi castrensi.
    55. Quod non solum episcopis, sed etiam sacerdotibus, liceat uerbum predicationis proferre.





CAPITULA LIBRI QUINTI, Qui est de iure et ordinatione ac statu Ecclesiarum.


     1. Quod Ecclesia una est, licet habeat membra diuersa.
    2. Quod profanus est qui unitatem non seruat Ecclesie.
     3. Quod Ecclesia domus Dei, columba appellatur, et sponsa, et quod potestatem accepit ligandi et soluendi.
    4. Ut noue basilice non consecrentur absque auctoritate sedis apostolice.
    5. Item de eadem re.
    6. Ut publica missa non fiat in ecclesia que sine consensu pape fuit dedicata.
    7. De consecranda ecclesia cum solemni dote, in qua fundator nichil proprii iuris retineat.
    8. Quod non liceat laico preter papam in ecclesia statuere, id est ordinare quidquam.
    9. Ut nullam potestatem statuendi in ecclesia aut disponendi de facultatibus eius habeat laicus.
     10. de eadem re.
    11. Quod papa licentiam dat consecrandi ecclesiam.
    12. Quod papa, cui cura debet esse omnium ecclesiarum, uisitationis uicem in Capuana Ecclesia alteri cuidam episcopo committit.
    13. De consecratione ecclesie si altare mouetur.
    14. Ut altaria in quibus non fuerint reliquie, destruantur.
    15. Ut status parochiarum nulla ratione mutetur.
    16. Propter tres causas loca sanctorum commutari possunt.
    17. Quod ligna ecclesie ad laicorum opus non  sunt admittenda.
    18. De penitentia eius qui ecclesiam comburit.
    19. Ut facultates ecclesiarum triginta annos possesse, stabiles exinde permaneant.
    20. Quod ecclesia que apostolice predicationis fundamenta non possidet, deserenda est.
    21. Ut ecclesie Arianorum catholice consecrentur.
    22. Ut dedicationes ecclesiarum et sacerdotum singulis annis solemniter celebrentur; et si de dedicatione ecclesie dubitatur, iterum consecretur.
    23. De eadem re.
    24. Quod papa duas dieceses uni episcopo committit.
    25. De eadem re.
     26. Quod ecclesiarum parochie uel possessiones per tricennium quiete possesse, inconcusse permaneant.
     27. Quod tricennalis possessio territorii conuentum non adimit.
    28. De tricennali possessione intra unam prouinciam.
    29. Ut oratorium non consecretur absque auctoritate sedis apostolice.
    30. Quod sacrilegus est qui sacerdotes Dei insequitur, et qui ecclesias depredatur.
    31. Quod monasteria uel xenodochia, que ex pecunia pro sacris ordinibus data construuntur, mercedi non proficiunt sed nocent.
    32. Qualiter ecclesie pecunia sit seruanda.
    33. Quod prouidendum est religiosis, ut loca commoda habeant, ne patientes necessitatem desides fiant.
     34. Quod decime tributa sunt egentium animarum.
    35. Quod decime tantum dari plebibus debent.
    36. Ut sacrilegus habeatur qui predia diuinis usibus tradita subtrahit.
    37. De eadem re. Et quod res ecclesie non proprie sed communes esse debent.
    38. Ut propriis usibus non applicetur quod pro communi utilitate datur.
    39. Quod sacrilegium est ea retinere que sanctis locis relinquuntur.
    40. De his qui loca sancta infringunt, et aliquid inde abstrahunt.
    41. De his qui res alienas uel oblationes ecclesiasticas rapiunt.
     42. Quod licet ecclesiasticis uiris alienata ab ecclesiis cum fructibus suis reposcere.
    43. Quod baptismus in monasterio non fiat.
    44. Ut res ecclesie nemo dare uel accipere presumat preter episcopum uel eum cui hoc commissum est.
    45. Quod si nimia necessitas alicui episcopo incumbit, non tamen debet ecclesie redditus distribuere, nisi primum insinuauerit primati prouincie.
    46. Ut qui domum Dei uiolauerit, et inde aliquid abstulerit, communione priuetur.
    47. Ut possessiones ecclesie non alienentur, nisi religiosis clericis uel monasteriis aut peregrinis, et hoc temporaliter.
     48. Quod ministeria ecclesie pro captiuorum redemptione uendenda sunt.
    49. Ut decime a laicis non possideantur.
    50. Quod res sacre nullius sunt, nec alienari debent nisi pro captiuis.
    51. Ut qui conuerti uoluerit, medietatem rerum suarum ecclesie cui subiectus est, dimittat, et sic ad monasterium uadat.
    52. Ut nullus abbas decimas uel primitias teneat sine auctoritate apostolica uel episcopi proprii.
    53. De quodam abbate constituto a papa Gregorio.
    54. Ut nullum constituatur monasterium sine conscientia episcopi sui, et ut omnes monachi episcopo subiecti sint.
     55. Quod non liceat monasteria que sacrata sunt, diuersoria secularia fieri.
    56. Ut irritum habeatur si quis res ecclesie a regibus expetit, et ipse communione priuetur.
    57. Si quis ecclesiarum uel xenodochiorum facultates abstulerit, ut necator pauperum excommunicetur.
    58. De libertate monachorum et monasteriorum.
    59. Ut monasteria releuentur a grauamine clericorum.
    60. Quod clerici non debent monasteriis preponi.
    61. Ut monasterium nullam patiatur calumniam in his rebus quas quadraginta annos possedit.
    62. Ut episcopi uel economi uel orphanotrophi  uel xenodochi nichil hereditarie possideant, nisi quod ante ordinationis horam possederunt.
    63. Qui contra pacem ecclesie sunt, aut rebus suis exspolientur, aut uerberibus cesi exsilio deputentur.
    64. Ut de rebus Ecclesie quatuor portiones fiant,  una episcopo, altera clericis, tertia pauperibus quarta restituendis ecclesiis.
    65. De eadem re.
    66. Item de eadem re.
    67. Ut episcopi subiectos non opprimant, et ecclesie redditus secundum laborum merita diuidantur.
    68. De eadem re.
    69. Ut res ecclesie non donentur, non commutentur, non uendantur, nisi meliorationis prospectu.
    70. Ut monasterium nec commutari possit cum alio monasterio.
    71. Quid episcopo agendum sit, si plures heredes contendant de una ecclesia.
     72. De eadem re.
    73. Quod monasterium constructoribus inuite non auferatur.
    74. Quod liceat in monasterio missam cantari et mortuos sepeliri.
    75. Ut ecclesia non consecretur, si corpus in ea humatum esse constiterit.
    76. De his qui documenta ecclesiarum supprimunt aut negant.
    77. De traditionibus ecclesiasticis obseruandis que fidei non officiunt.
    78. Ut de redditibus ecclesie et antiquis et nouiter acquisitis quarte dentur.
    79. De diei Dominici obseruatione.
    80. De eadem re.
     81. De panibus et aliis rebus que sacris altaribus offeruntur.
    82. De eadem re.
    83. De constitutis ecclesiasticis temporis qualitate moderandis.





CAPITULA LIBRI SIXTI, Qui est de electione et ordinatione et de omni potestate siue statu episcoporum.


     1. Ut papa incolumi nullus ambiat papatum; et de electione alterius, si ipse adhuc uiuens nichil inde disposuerit.
    2. Ut sanctum esse nemo dubitet quem apostolice dignitatis apex iuste attollit.
     3. Item de eligendis episcopis, ut puris mentibus fiat, et nullum pretium interueniat.
    4. Ut in electione Romani pontificis nullus impedimentum aliquod faciat.
    5. Ut irrita sit omnis electio episcopi uel presbyteri uel diaconi que a principibus fit.
    6. De his qui se a populo electos asseuerant.
    7. Ut extranei non preponantur his qui bene seruierunt in ecclesiis suis.
    8. Quod non licet populo electionem facere episcoporum.
    9. Quod episcoporum electio non ex fauore debet esse, sed ex iudicio cautissimi examinis.
     10. De quodam electo in episcopum quem beatus papa Gregorius reprobauit, et alium fecit elegi atque consecrauit.
    11. Quod uiuente Romano uel alio pontifice nullus electionem presumat facere.
     12. De electione pontificis.
    13. Quod inuasorem apostolice sedis liceat cardinalibus excommunicare et expellere.
    14. Ut ab ambitione omnes cessent, et ille papa permaneat quem clerus cum consensu populi elegerit.
    15. Qui eligendus est episcopus, non sit laicus, non neophytus, non secunde coniugis aut uidue maritus.
    16. Ut ad electionem metropolitani episcopi omnes prouinciales episcopi conueniant: quod si in duos se diuiserint, ille preponatur qui melioribus meritis iuuatur.
     17. Quod principatus quem seditio extorsit, aut ambitus occupauit, etsi non moribus, tamen exemplo initii est perniciosus.
    18. Quod graue sibi parat damnum qui sublimat indignum episcopum.
    19. Ut longa probatione uiam bonam monstrent, quibus gubernacula Ecclesie sunt committenda.
    20. Ne quis laicorum principum uel potentum se interserat electioni uel promotioni episcoporum.
    21. Ut de aliena Ecclesia episcopus non eligatur, nisi dignus in propria non inueniatur.
    22. Quod de altera Ecclesia non eligatur episcopus, si in ea dignus inuenitur.
    23. Quod Mediolanensis episcopus iubente papa ordinatus est.
     24. Quod monachi uel laici nisi per gradus ecclesie non debeant ad summum sacerdotium peruenire.
    25. Quod nullus Romanus eligatur pontifex nisi unus ex cardinalibus.
    26. Qui sit neophytus; et ut ipse ad summos ordines non prosiliat.
    27. De laicis qui ambitionis causa tonsurantur, et fiunt subito sacerdotes.
    28. Quod secundum proprietatem nominis episcopus non est, qui dilexerit preesse et non prodesse.
    29. Quod miserum est eum fieri magistrum qui nunquam fuit discipulus.
    30. Quod ius ordinationis debet amittere, qui neophytum  consecrauit improuide.
    31. Preceptum de electione Imolensis episcopi, et de consecratione Cumensis.
    32. Ut in electione Romani pontificis nullus se audeat interponere, preter eos quos antiqua consuetudo admittit.
    33. De ordinatione episcopi.
    34. Ut omnes suffraganei cuiuslibet archiepiscopi ipsum eligant et ordinent.
    35. Quod non oportet ordinationes episcoporum diu differri.
    36. Quod metropolitanus suos subiectos, et ipsi debent illum ordinare.
    37. Quod episcopum esse non oportet, qui preter conscientiam metropolitani factus est.
     38. Quod non licet turbe electionem facere sacerdotum.
    39. Qualis esse debeat qui in episcopum eligendus est.
    40. Ut eligendus episcopus nichil det aut promittat cuiquam.
    41. De episcopo ordinato, et in parochiam non recepto.
    42. Quod dominus papa cuiusdam episcopi consecrationem ideo distulit, quia uxorem adhuc et filios habuit, per quos ecclesiastica substantia periclitari solet.
    43. Eruditio quid episcopum ordinatum oporteat facere.
     44. Quod ab omni clero et uniuersa turba dignum est eligi episcopum cum assensu episcoporum prouincialium.
    45. De ordine consecrationis summi pontificis.
    46. De ordine consecrationis episcoporum.
    47. Item de ordinatione episcoporum, qualiter, qua die, qua hora, fieri debeat.
    48. Quod non oportet episcopum a paucioribus quam a tribus episcopis ordinari.
    49. Qualiter consecrentur episcopi.
    50. Ut preter conscientiam metropolitani nullus ordinet episcopum, sed nec unus solus.
    51. Quoties ordinantur antistites in principalibus quatuor sedibus, debent uicissim synodicas mittere, quibus profiteantur generales synodos custodire.
     52. De auctoritate quatuor conciliorum synodica sancti pape Gregorii.
    53. De ordinatione in Sabbato sancto post baptisma.
    54. De ordinatione in Sabbato sancto Pasche celebranda.
    55. Ut electus episcopus, si qua contradictio insurrexerit, quinque episcopis expurgetur.
    56. Quod episcopus moriens non debet alium pro se tanquam heredem episcopum constituere.
    57. De eadem re.
    58. Quod ordinato papa ex communi consensu, quicunque illo superstite subintrauerit, profanus erit.
    59. Qui ab unitate Ecclesie recesserit, nec episcopi potestatem habere potest nec honorem.
     60. Ut priuilegium amittat, qui permissa abutitur potestate.
    61. Ne quis inuitus ordinetur.
    62. Ut perdat uim ordinandi qui illicitas ordinationes fecerit.
    63. Ut ab illicitis ordinationibus abstineatur.
    64. Ut inter episcopos uel abbates non habeantur nec audiantur, qui de laicis hanc susceperint dignitatem, et idem de inferioribus gradibus.
    65. Ut laice potestates non presumant dare ecclesiasticas dignitates.
    66. De sacrificiis episcoporum, qui contra Dei uoluntatem fiunt.
    67. Quod plebs a malo preposito separare se debet, et alium eligere dignum.
     68. Ut inter episcopos non habeantur qui nec a clericis sint electi, nec a plebe expetiti, nec canonice consecrati.
    69. Ut nullus per ambitum accedat ad episcopatum.
    70. Ut ex laicis non fiant subito sacerdotes, neque per Simoniacam heresim.
    71. De eadem re.
    72. De eadem re.
    73. Quod ordinati ab hereticis dampnationem potius quam consecrationem accipiunt.
    74. De eadem re. Et ut alie mulieres cum sacerdotibus non habitent nisi quas canones permittunt.
     75. Quod non solum a munere pecunie, sed et a munere obsequii et lingue cessandum est.
    76. Quod Simoniacus est qui pro electione premia largitur.
    77. Qui contra Simoniacam et neophytorum heresim uehementer non arserit, partem habebit cum illis a quibus incepit.
    78. De damnatione eorum qui donum Dei emunt uel uendunt.
    79. De damnatione heresis Simoniace.
    80. Ut omnis qui per pecunias dederit uel acceperit sacrum ordinem, a gradu suo decidat.
    81. Quod non oportet episcopos aut quemlibet ex clero per pecunias ordinari.
    82. Sicut sacros ordines, ita et pallium, neque  per gratiam uel preces dari oportet.
    83. Ut pro ordinatione uel usu pallii, seu chartarum atque pastelli, nichil commodi detur.
    84. Ut si quis metropolitanus intra tres menses consecrationis sue ad fidem suam exponendam palliumque suscipiendum ad sedem apostolicam non miserit, commissa sibi careat dignitate.
    85. Ut honor pallii nisi exigentibus causarum meritis fortiterque postulanti dari non debeat.
    86. Quod cum usu pallii semper aliqua priuilegia sunt concedenda ab apostolico.
    87. Quod archiepiscopo non debent uti pallio nisi in missis.
    88. Ne absque licentia sedis apostolice episcopus uel diaconus utatur dalmaticis.
     89. De auctoritate Arelatensis episcopi.
    90. Quod tantum intra missarum solemnia pallio utendum sit.
    91. Quod sanctus Gregorius electionem episcopi affirmat, et pallium dat.
    92. De eadem re.
    93. Quod pallium non debet cuiquam dari, nisi post consuetam fidei professionem.
    94. Quod mutationes episcoporum communi consilio et utilitate per apostolicam auctoritatem fieri possunt.
    95. Quod sacerdotes ad ecclesias cupiditatis gratia migrare non debent.
    96. Quod si episcopus, despecta ciuitate sua, ad maiorem migrauerit, careat tam propria quam  aliena.
    97. Quod causa necessitatis aut utilitatis mutationes episcoporum fieri possunt.
    98. Quod episcopalis sedes ad alium eiusdem diecesis locum necessitatis causa transponatur.
    99. De expulso episcopo in alia Ecclesia incardinato, et de uitandis ordinationibus illicitis.
    100. Quod papa duos episcopatus redigere possit in unum.
    101. Quod episcopus propria uoluntate in aliam ciuitatem mutatus debet remoueri, et alius ibi ordinari.
    102. Quod episcopo non licet dimittere ecclesiam suam, sicut nec marito uxorem.
     103. Ut Ecclesia non iudicetur nisi a suo episcopo, qui si persecutus fuerit in sua, fugiat ad aliam. Aut si utilitatis causa fuerit mutandus, non per se hoc agat.
    104. Quod non oportet episcopum uel reliquos ordines demigrare.
    105. Quod in ciuitatibus quibus olim primi flamines erant, primates et patriarchas esse sanctus Petrus precepit, in quibus archiflamines archiepiscopi essent.
    106. De eadem re.
    107. Quod prouincia est que habet decem uel undecim ciuitates cum episcopis, et unum regem.
    108. Ut metropolitani suas prouincias gubernent, salua tamen apostolica auctoritate.
    109. Quod primates in maioribus urbibus debeant  esse, ubi gentiles olim suos propter maiora negotia primates appellabant.
    110. Ut episcopi ad comitatum non uadant, nisi formatam a Romana Eccclesia accipiant.
    111. Ut nullus episcopus ad comitatum pergat, nisi uocatus a religiosis imperatoribus.
    112. Ut qui in canali sunt episcopi, euntes ad comitatum sollicite discutiant.
    113. De episcopo Sereno inuite ad comitatum pro facti inhumanitate ducto.
    114. Item ut episcopi ad comitatum non proficiscantur nisi consulto apostolico.
    115. Ut nemo subiectus regule ecclesiastice adeat imperatorem, nisi cum consilio metropolitani uel reliquorum episcoporum.
     116. Incipit epistola formata a trecentis decem et octo episcopis, et Attico Constantinopolitane urbis episcopo edita. De litteris formatarum.
    117. Ne quis episcopus ordinet aut retineat uel iudicet clericum alterius absque eius uoluntate.
    118. Ut nullus episcopus de alterius parochia se quidquam intromittat nisi rogatus.
    119. De eadem re.
    120. De eadem re.
    121. Ut episcopus non leuiter cuiquam dimissorias faciat litteras.
    122. Ne uniuersalis quisquam uocetur.
    123. De eadem re.
    124. Quod papa episcopum damnatum possit restituere.
     125. Ut episcopi secundum ordinationis sue tempus sedeant in concilio et subscribant.
    126. Ut nullus presumat ea que sibi non sunt concessa.
    127. Quod doctor uel pastor si a fide exorbitauerit, a fidelibus corrigendus erit.
    128. Quod sepe pastores Ecclesie deprauantur, ut magis corruant qui sequuntur.
    129. Quod magis proficimus communibus et alternis orationibus quam priuatis et singularibus.
    130. Ut imperitis et rudibus Ecclesia non committatur regenda.
    131. Ut episcopi sacrificantes secum habeant  testes in solemnibus diebus diaconos septem uel octo.
    132. Ut episcopi semper secum habeant testes sacerdotes et leuitas.
    133. Ut clerici uel electi monachi cubiculares sint episcopi.
    134. Ut omnis Ecclesia habens episcopum, habeat et economum.
    135. Quod episcopus non debet prauos homines in sua societate habere.
    136. Ut omnis episcopus suum habeat uicedominum; aut si ipse neglexerit, clerus eligat unum.
    137. Ut episcopus res Ecclesie secularibus uiris non committat.
    138. Ut res Ecclesie secularibus non committantur.
     139. Quod episcopalis dignitas ab ea ciuitate subtrahitur, que proprium episcopum interemit.
    140. De tribus personis, pastoris, mercenarii, et furis.
    141. Quod filii ex adulterio nati ad sacerdotium possunt promoueri.
    142. Quod bigamus aut concubinam habens non potest esse episcopus, nec presbyter, nec diaconus, nec cetera.
    143. Quod excelse sedes episcoporum significant speculationem et potestatem ipsorum.
    144. Quod ualde timenda est sententia episcopi, licet iniusta; et non communicandum quibus ipse non communicat.
     145. Quod pastores placere non possunt lupis pariter et gregibus.
    146. Quod inferiorum culpe ad negligentes rectores maxime referuntur.
    147. Ut sacerdotes et ministri altaris secularibus curis abstineant.
    148. Ut destruatur quod illicite commissum est.
    149. Quod Christiani principes debent episcopis caput subdere, non de eorum capitibus iudicare.
    150. Quod petendum est auxilium ab imperatore quando fuerit necesse.
    151. De sacramento synodali.
    152. De sacramento episcoporum a schismate redeuntium ad catholicam unitatem.
    153. Quod Leo episcopus se de quodam sinistro  rumore sacramento ad beati Petri sanctissimum corpus expurgauit.
    154. De fide sanctorum Patrum in Ecclesia seruanda.
    155. Ut episcopi, qui apostolice sedis ordinationi subiacent, annue Idibus Maii sanctorum apostolorum Petri et Pauli liminibus presententur.
    156. Quod beatus Gregorius se dicit non recognoscere qui canones nolunt custodire, arguens negligentiam.
    157. Quod episcopi ad secularia negotia non ordinantur, sed laici hec curare debent.
    158. Quod episcopus, presbyter et diaconus peccantes fideles uerberare non debent.
     159. Ut res ecclesie in sua potestate habeat episcopus, et per presbyteros ac diaconos dispenset.
    160. Ut si episcopus res habeat proprias, cui uult derelinquat, non autem res ecclesie.
    161. Quod si presbyteri, cum episcopus non est, de rebus ecclesie quid uendiderint, ad ecclesiam reuocetur.
    162. Ut episcopus dispensandi res ecclesiasticas habeat potestatem, et eam non committat domesticis aut propinquis uel fratribus suis.
    163. Quod Syracusanus et ceteri Sicilie episcopi a quolibet diecesis sue presbytero nunquam ultra duos solidos cathedratici nomine accipere debeant.
    164. Ut nullus sacerdotum rem tituli sui usurpare presumat.
     165. Ut non liceat episcopo a sacerdote uel alio clerico uel a sanctis locis ultra statuta Patrum quidquam exigere.
    166. Quod non debent episcopi a suis clericis uel monachis aliquam pecuniam turpis lucri gratia exigere.
    167. Quod non licet episcopo res in episcopatu acquisitas alienare, sed quas antea habuerit, cui uult iudicare.
    168. Quod non licet episcopo cimelia uel uasa sancta uel cetera alienare, nisi pro redemptione captiuorum.
    169. Ut per singulos gradus ad ordinem suum ascendat episcopus.
    170. De Marcellino papa, qui coactus thurificauit,  et postea martyr factus est.
    171. Ut omni die Dominico et natalitiis martyrum Gloria in excelsis cantetur.
    172. Ut presbyteri simul cum papa canonem in festis dicant.
    173. De benedictione chrismatis et sacri olei.
    174. Quod non licet episcopo abesse per tres septimanas ab Ecclesia sua.
    175. Quod non licet alicui relicta principali cathedra ad aliquam in diecesi ecclesiam se conferre.
    176. Ut episcopus in secularibus causis non occupetur.
    177. De eadem re.
    178. Quod episcopus negligens non debet esse, sed studiosus circa filios et pauperes.
     179. Quod metropolitanus nichil extra parochiam suam agat.
    180. Quod solus episcopus diaconum uel presbyterum deponere non potest.
    181. De his qui in plebes irruunt, quas ad se pertinere putant.
    182. Quod pape primum colobiis usi sunt, que postea in dalmaticas commutata sunt.
    183. Quod non licet episcopo uel abbati res ecclesie principibus tribuere, aut propinquis nisi ut pauperibus.
    184. Quod non licet episcopis uel clericis claris uestibus ornari.
    185. Quod nichil facilius, sed apud Deum damnabilius,  quam sacri ordines, si secundum homines agantur; si uero secundum Deum, nichil difficilius ac beatius.
    186. Quod boni principes ecclesias debent edificare, et sacerdotes tueri et honorare.
    187. De eadem re.
    188. Quod episcopi ad iudices seculares non debent confugere.
    189. Ut laicus episcopum sub digna custodia dirigat  .
    190. Ut schismatici per publicas potestates reprimantur.
    191. De falsis et apocryphis libris ut in usu lectionis non habeantur.
    192. Qui libri sint legendi.
     193. Quod ideo non recipiendi quilibet apocryphi libri.
    194. De breui annexu librorum in canone sanctarum Scripturarum receptorum.
     195. Ut in Ecclesia preter canonicas Scripturas nichil legatur.
    196. De plebibus qui nunquam episcopos habuerint.
    197. De his qui in aliena Ecclesia uel prouincia audent ordines efficere.
    198. Quod bis in anno episcopi in prouincia congregentur quo metropolitanus uoluerit.
    199. De episcopo ad Ecclesiam sibi commissam ire nolente.
    200. Si episcopus infirmus fuerit, qualiter alius ei succedere possit.
    201. Ut episcopi quoties ad consignandos infantes egrediuntur, subiectis suis graues non existant.
    202. Epistola Urbani pape secundi comprobans  ecclesiarum emptores et uenditores esse Simoniacos, et quod misse sceleratorum sacerdotum sint respuende.





CAPITULA LIBRI SEPTIMI, Qui est de ordinatione presbyterorum, diaconorum, et reliquorum ordinum.


     1. Quod communiter omnibus uiuendum est, maxime his qui Deo irreprehensibiliter militare cupiunt.
    2. De interpretatione uocabuli quod est clericus, et quod Dominus pars clericorum est, et quod ipsi de sorte sunt Domini.
    3. De communi uita clericorum, et eorum qui se continere non possunt.
    4. Item de communi uita clericorum, et quod res  ecclesie in alios usus quam ecclesiasticos conuerti non debent.
    5. De claustris et officinis clericorum.
    6. Quod clericis communiter uiuentibus proprium habere non licet.
    7. De diaconis et religiosis personis, ut canonice uiuant.
    8. Quod adolescentes in clero positi probatissimo seniori deputentur.
    9. De quibus laicis quis non possit ad clericatum peruenire.
    10. Ut qui uiduam duxerit uxorem seu ante baptismum seu post baptismum, clericus non fiat.
    11. Ut bigamus clericus non fiat.
    12. Ut penitens clericus non fiat.
    13. Ut clericus nec uiduam nec eiectam ducat  uxorem.
    14. Ut qui uxorem uirginem non duxerit, ad sacros ordines non aspiret.
    15. Ut inscii litterarum uel membris truncati siue penitentes ad sacros ordines non aspirent.
    16. Ut hi qui baptizati uel rebaptizati sunt extra catholicam Ecclesiam, ad sacros ordines non accedant.
     17. De his qui ad sacros ordines non debent promoueri.
    18. Quod penitentes, quamuis peccato sint mundati, clericatus tamen honorem adipisci non possint.
    19. Quod uenia penitentibus bigamis et uiduarum maritis ita olim est concessa, ut tales ultra non promouerentur.
    20. Ut qui inuitus ad agendam penitentiam in  monasterium mittitur, ad sacerdotium peruenire non permittatur.
    21. Ut transmarinum hominem nemo ad clericatum suscipiat, nisi sub quinque episcoporum testimoniis.
    22. Ut nullus ex penitentibus clericus ordinetur.
    23. Quod incogniti et peregrini ad sacros ordines non suscipiantur.
    24. De his qui ad sacros ordines peruenire non possunt.
    25. Ut nullus episcopus alterius seruum, nolente domino suo, promoueat.
    26. De mancipiis non ordinandis; aut si ordinentur, suis dominis restituantur.
    27. De eadem re.
     28. Qui sint penitentes, et ad quos ordines peruenire possint.
    29. Ut nullus laicus nisi per distinctos gradus ad presbyteratum ascendat.
    30. Ut nullus laicus ad sacrum ordinem assumatur, omissis clericis qui ministrarunt iam Dominicis castris.
    31. Qui laici ad clericatum possint promoueri.
    32. Quod is qui membrum sibi uolens abscidit, ad  clericatum admitti non debet; si casu euenerit, non prohibetur.
    33. De eunuchis et qui se ipsos absciderunt.
    34. Quod presbyteri post susceptum ordinem casu corpore debilitato, ordinem suum amittere non debent.
    35. Ut qui preter formas canonum uenerit ad sacerdotium, ipse et ordinator eius honore priuetur.
    36. Quod non licet neophytum uel laicum inconsiderate presbyterum uel diaconum ordinari.
    37. Ut non fiant ordinationes illicite.
    38. Ut ordinatio presbyterorum uel leuitarum congruo tempore solemniter fiat.
    39. Ut in principio Dominice noctis fiant sacri ordines, siue mane, eodem die continuato ieiunio.
    40. De presbyterorum et diaconorum ordinationibus  certis celebrandis temporibus.
    41. Quod pueri ad sacros non admittantur ordines, et nulla sit in ordinatione uenalitas.
    42. Quod per gradus singulos debent a minimo ascendere qui uolunt in Ecclesia militare.
    43. Per que tempora et per quos gradus ascendendum sit ab infantia usque ad summum sacerdotium.
    44. De eadem re.
    45. De ordine consecrationis ecclesiasticorum ordinum.
    46. De eodem.
    47. Quod presbyter et diaconus ab uno tantum episcopo ordinantur.
    48. Qualiter psalmista, id est cantor, ordinetur.
     49. De ordinatione ostiarii.
    50. De ordinatione lectoris.
    51. De ordinatione exorciste.
    52. De ordinatione acolythi.
    53. De ordinatione subdiaconi.
    54. De ordinatione diaconi.
    55. De ordinatione presbyteri.
    56. Ut diaconi suum seruent ordinem, et officiis presbyterorum se non implicent.
    57. De ordine et officio diaconorum.
    58. Quod presbyteris diaconi, et diaconis sequentes clerici honorem debent exhibere.
    59. De obedientia diaconorum erga presbyteros.
    60. Ut diaconus eucaristiam presbyteris subministret.
     61. Ut diaconus iubente presbytero sedeat.
    62. Ut diaconus coram presbytero sedeat.
    63. Ut diaconus tempore tantum officii alba induatur.
    64. Ut minores ordines maioribus sint subiecti.
    65. Quod diaconi quasi oculi sunt episcopi, qui circumlustrare debent ecclesiam, et docere laicos.
    66. Quod in unaquaque ciuitate debent esse septem diaconi qui custodiant episcopum.
    67. Quod ministri sacri altaris cantare non debeant, sed predicationi et eleemosynis uacare.
     68. Quod Deo non uoce tantum sed corde cantandum est in ecclesia.
    69. De ministerio diaconorum, sine quibus sacerdotes nomen habent, officium non habent.
    70. Quod quidam necessitate diaconus factus est, qui post mortuam uxorem filios habuerat de ancilla.
    71. Ut diaconi calciati compagis non procedant.
    72. De archidiacono quem suus episcopus uoluit callide promouendo deponere.
    73. Quod archidiaconi res ecclesie debent arctius custodire.
    74. Quod uicedomino episcopium est committendum.
    75. Quod in Romana Ecclesia ordinatus, inde ulterius  egredi non debet.
    76. De quodam quem fecit sanctus Gregorius acolythum, et remisit eum ad obsequendum episcopo suo.
    77. Quod papa possit concedere clericos unius Ecclesie in alia ordinari
    78. Quid ab episcopo, quid a presbytero, quid a diacono suscipi debeat.
    79. Quod septem diaconi, et totidem subdiaconi per ciuitatem Romanam ordinati sunt.
    80. De septem subdiaconis qui septem notariis imminerent.
    81. Quod regiones, sicut in urbe Roma, per singulas urbes diaconis diuidantur.
    82. Quod diaconus in sinistro humero stolam gestare  debet.
    83. Quod non debet diaconus in presbyterio sedere cum diuina celebrantur, neque corpus Domini prerogare presbytero presente.
    84. Quod subdiaconus orario non utatur, nec hostiam derelinquat.
    85. Quod lectores et cantores orariis non utantur.
    86. Quod presbyteri maiores sunt diaconis, et quod olim id presbyter quod episcopus  .
    87. Quod secundum canonica instituta inquirenda est uita ordinandi presbyteri; et quod in omni ecclesia necessarius est presbyter et minister.
    88. Ut persone promouende diligenter inquirantur, et presbyteri semper recitent nomina apostolici  et ordinatoris sui.
    89. Quo etatis tempore presbyterum conueniat ordinari.
    90. De eorum promissione qui ad gradus ecclesiasticos promouentur.
    91. Quod sacerdotes non propter etatem sed propter sapientiam presbyteri dicuntur.
    92. Quod si diaconi nolunt in presbyterii gradum promoueri, de acolythis et subdiaconis qui sunt idonei ordinentur, et illis honore atque commodo preferantur.
     93. De clericis qui non obtemperant suis episcopis, dum uolunt eos promouere.
    94. Quod reconsecrari nullus possit.
    95. Ut nemo absolute  ordinetur.
    96. Quod presbyter in qua Ecclesia ordinatus est permanere debet.
    97. De his qui in ecclesiis quibus prouecti sunt minime perdurant.
    98. Ut in duarum ciuitatum ecclesiis nullus clericus conscribatur.
    99. Quod minime clericos transmigrare oportet.
    100. Ut clericus non connumeretur in duabus ecclesiis.
    101. Ut singula ecclesiarum officia singulis committantur personis.
     102. Ut clerici nichil preter proprii officii licentiam agant.
    103. Quod ex monachis presbyteri in ecclesia possint ordinari.
    104. Quod presbyteri ordinati ab his de quibus dubium est an episcopi essent, a catholico ordinentur si utiles sunt.
    105. Quod non debent sacerdotes sine sacerdotali ornatu extra domos apparere.
    106. Quod presbyteri parochie dum ordinantur, libellum officialem a suo sacerdote accipere debent.
    107. Quod maxime sacerdotibus uitanda est mater errorum ignorantia.
    108. Quod oportet presbyterum uel diaconum,  quando per parochias constituitur, professionem facere castitatis.
    109. Quod intolerabilis est inscientia in sacerdotibus.
    110. Quod nulli sacerdotum licet canones ignorare.
    111. Qui libri sacerdotibus necessario sint discendi.
    112. De precibus et orationibus.
    113. De prefationibus quas tenet Ecclesia Romana.
    114. Quod nullus alterius parochie terminos aut ius inuadat.
    115. Quod Simoniacus est qui ordinem emit, et ab ordine sui officii submoueri debet.
     116. De iis quibus chorepiscopi et presbyteri distant ab episcopis.
    117. Ut chorepiscopi de officio quod ad summos sacerdotes pertinet nichil presumant.
    118. Ut presbyteri ad episcopale officium non aspirent.
    119. De eadem re.
    120. Ut presbyteri baptizatos chrismate tangant in fronte ubi episcopi desunt.
    121. Quod idem olim episcopus qui presbyter  .
    122. Quod presbyteri qui Christi corpus perficiunt.  et populum benedicere ac predicare possunt.
    123. Ut episcopi clericos, et clerici honorent episcopos.
    124. Qualiter episcopi et presbyteri ligare ac soluere debeant.
    125. Quod clerici monachis prestant.
    126. Quod non licet missas cantare nisi in locis sacratis.
    127. De eadem re.
    128. Ut presbyter minus quam cum duobus missam non celebret.
    129. Quod solum sacrati sacerdotes debent missas cantare, et nonnisi in loco sacrato.
    130. Quod presbyteri soli non debent missas cantare  nec in quolibet loco.
    131. Ut si presbyter inceptum non potest implere officium, alius pro eo presbyter expleat.
    132. Ut preter Domini sacerdotes nullus audeat predicare.
    133. Quod presbyteri qui bene presunt, duplici honore digni habeantur.
    134. Ut presbyteri et leuite cum uxoribus suis non misceantur.
    135. De subintroductis mulieribus.
    136. Quod sacerdotes cum mulieribus non habitent preter quas canonum censura permittit.
    137. Quod lex continentie eadem est altaris ministris que episcopis atque presbyteris.
    138. Quod nec habitare cum mulieribus diac ni  debent.
    139. Quod subdiaconi carnale coniugium habere non debent.
    140. De eadem re.
    141. Ut clerici soli ad feminarum tabernacula non accedant, nec confabulentur cum eis soli.
    142. Ut concubine clericorum uenumdentur, clericis uero penitentia imponatur.
    143. Ut in clericorum domibus mulieres non habitent, preter quas synodus Nicena permittit.
    144. Ut clerici ad pubertatem uenerint, aut coniugium, aut castitatem profiteantur.
    145. Ut clerici uel continentes ad uirgines uel uiduas soli non accedant.
    146. Quod maior a minore non debet benedici.
     147. Quod non est querendum quis predicet, sed quem quisque predicet.
    148. Quod prepositi sua querentes, mercenarii sunt.
    149. Quod omnia que episcopi uel presbyteri uel quicunque clerici in qualibet ecclesia ordinati adquisierunt, debent esse eiusdem ecclesie.
    150. Ut clerici res ecclesie non uendant nescientibus episcopis, nec episcopi inconsultis presbyteris.
    151. Quod sacerdotes cupidi non debent esse.
     152. Quod clericus nec per alium fenus attemptare debet.
    153. Quod clerici non sint conductores uel negotiatores.
    154. Ut clerici usuram non accipiant.
    155. Quod clerici debent pape intimare, si uiderint episcopum suum contra ipsius preceptum agere, aut dampnum in ecclesia.
    156. Ut clerici si uiderint episcopum uel presbyterum seu diaconum excedere statuta Romani pontificis, ipsi debeant indicare.
    157. Quod oportet presbyteros et diaconos scire omnia que sunt Ecclesie.
    158. Quod sacerdotes ceterique fideles in ecclesia non sedeant quando euangelia leguntur.
     159. De clericis superbientibus contra episcopum suum, et ut monasterium conditiones episcopo reddat quas fundator tempore consecrationis disposuit.
    160. Ut nemo ex ordine clericorum intret in curiam.
    161. Ut clericus sui episcopi insidiator curie tradatur.
    162. Ut clerici, preter Romanos, mappulis non utantur.
    163. Ne quis clericum alicuius episcopi illo inuito suscipiat.
    164. Quod non oportet perigrinos clericos sine commendatitiis ministrare.
    165. Ut clerici scurriles abiiciantur.
    166. Si quis potentum quemlibet exspoliauerit, et  admonente episcopo non reddiderit, excommunicetur.
    167. De ieiunio clericorum ante Pascha, et de missa in nocte Natiuitauis Domini.
    168. De tempore Quadragesime.
    169. Quibus temporibus anni temporalia celebrentur.
    170. Quod quisque pro suis mortuis uere Christianis offerat oblationes, eorumque presbyter faciat memoriam.
    171. Quare dies III, uII, XXX, pro mortuis celebrentur.
    172. Quibus defunctis sacrificia uel oblationes prosint uiuentium.
    173. Quod non sit nimium de amicis mortuis contristandum.
     174. Ut episcopia uel monasteria nemo faciat communia diuersoria.
    175. Quod presbyteri et diaconi non debent monasteriis preesse nisi uitam mutauerint.
    176. Ut in monasterio abbas non alius eligatur, nisi qui dignus sit actibus et moribus.
    177. Ut si quis in monasterio conuerti uoluerit, prius diligenter probetur.
    178. Quod pro suo arbitrio non debent monachi expellere aut ordinare sibi abbates.
    179. Quod paterna deuotio uel propria confessio monachum facit.
     180. Ut contentiosi monachi etiam a laicis constringantur.
    181. De clericis monachorum appetentibus propositum.
    182. Ut seruiles persone in monasteriis non teneantur extra uoluntatem dominorum suorum.
    183. Quod conuersi in monasteriis ante biennium non tonsurentur.
    184. Quod cum aliquis fit monachus, omnes res iuris monasterii fiunt.
    185. Ut monachi commatres sibi non faciant.
    186. Ut monasteria nemo perturbet, sed episcopo loci illius cure sit causas utilitatesque eorum disponere.
    187. Ut clerici negotiis secularibus non illigentur,  neque ad tutelam uel curam ullo modo nominentur
    188. Quod diaconi et presbyteri nonnisi certo, ceteri uero clerici omni tempore ordinantur.
    189. De clericis arma sumentibus.
    190. Quod episcopo presente uel presbyteris urbis, in ecclesia ciuitatis presbyteris ruris offerre non licet.
    191. Ut ecclesia per secularem dignitatem non obtineatur.
    192. De rerum uenditione, que ex consecratione proueniunt.
    193. Quod missa a talibus nequeant celebrari.
    194. De  ordinato si ordines sibi usurpauerit.
    195. De clericis qui ad secularia iudicia transeunt.
     196. Ut clerici prefecti uel ordinati in parochiis, monasteriis, atque martyriis, in proprii episcopi maneant potestate.
    197. De his qui de propria parochia ad aliam, deinde omnino demigrant.
    198. De his qui propositum monachi reliquerunt.
    199. Ut non liceat personam ecclesiasticam ad testimonium dicendum pulsari.
    200. De his qui uiduam aut dimissam duxerint, uel homicidio consenserint.
    201. De uirginibus consecrandis.
    202. De uiduis ab episcopis non uelandis.
    203. De uotis monachorum ac uirginum preuaricatis.
    204. De clericis uel monachis non manentibus in  suo proposito.
    205. Quod iuuencule abbatisse non fiant, et uirgo nonnisi sexagenaria ueletur.
    206. Quod sacrate Deo femine uel monache sacra uasa uel sacratas pallas contingere non debent, nec incensum circum altare deferre.
    207. Ut oblatio ab omnibus fiat Dominicis diebus.
    208. De oblatione et pace.
    209. De panibus benedicendis.
    Incipiunt capitula Placentine synodi que celebrata est a domino papa Urbano secundo  . Sunt autem capitula XX.





CAPITULA LIBRI OCTAuI. Qui est de lapsis.


     1. Ut qui ex clero lapsi fuerint, pauperrimis monasteriis ubi peniteant tradantur ipsi et res ipsorum; aut si parentes habeant, ipsi res accipiant, ac sufficientiam eis prouideant.
    2. A quibus officiis se ministri altaris contineant, si post ordinem cum suis uxoribus miscentur, quibusue utantur.
    3. Quod nemo post penitentiam sit clericus, rigore discipline non indulgentie desperatione statutum est.
    4. Ut uiduarum mariti et numerosa habentes coniugia ab omnibus ecclesiasticis officiis arceantur.
    5. De eadem re.
    6. Quod papa Siricius penitentibus, bigamis, et uiduarum maritis gradus quos tunc habebant concessit,  precipiens ne ultra tales promouerentur.
    7. Quod episcopi uel sequentes gradus sacra mysteria contrectantes, si se ab uxoribus non continent, ab ecclesiastico officio remoueantur.
    8. Quod sacerdotes et leuite suis uxoribus non misceantur, quia quotidiano ministerio occupantur.
    9. Ut clerici excommunicentur qui se post tertiam admonitionem non continent.
    10. De damnatione incontinentis presbyteri.
    11. De his qui ad presbyterium promouentur, et ante ordinationem peccatorum sibi sunt conscii.
    12. Quod episcopi fornicantes deponendi sunt.
    13. De his qui ad honorem presbyterii sine examinatione prouecti sunt.
    14. Quod liceat episcopo uel presbytero seu qui  in clero est, expurgare se, si testes defuerint.
    15. Ut presbyteri qui se expurgare de fornicatione non possunt, a ministerio moueantur.
    16. Ut conspiratores aduersus episcopos suos ab omni gradu remoueantur.
    17. Ut qui calumniam uel insidias uel conuicia suo episcopo intulerit, depositus curie tradatur.
    18. Quod clericus uel monachus si conspirauerit, uel calumniam episcopis, uel clericis machinatus fuerit, proprio cadat gradu.
    19. De clericis in heresim lapsis et postea conuersis.
     20. Ut ex sacris ordinibus lapsi, ad sacrum ministerium nec post penitentiam reuocentur.
    21. Ut presbyter qui, postquam depositus est, missam celebrauerit, communione corporis et sanguinis Domini usque ad obitus sui diem priuetu
    22. De diacono et presbytero lapsis, ut ad sacros ordines amplius non redeant, et subdiaconi lapsi inter laicos communionem habeant.
    23. De episcoporum carnis munditia.
    24. De his qui ab heresi ad Ecclesiam reuertuntur.
    25. Ut in loco lapsi episcopi alius restituatur
    26. Quod presbyter post lapsum in sacro ordine nec permanere nec reuocari potest.
    27. Quomodo hi qui iniuste depositi sunt, ab  episcopis coram altari debeant restaurari.
    28. Ut temere quis non communicet lapsis.
    29. De lapsis, quibus propter penitentiam et manus impositionem, communio periclitantibus concedebatur.
    30. Quod uigor antiquitatis seruetur in lapsis usque ad auctoritatem et consilium pape.
    31. De his qui ex fuga comprehensi sunt, et per uim pagani ritus aliquid protulerunt, ut a communione non moueantur.
    32. Qui a melioribus que deliberant succumbunt, coram oculis Dei ceciderunt.
    33. Quod plurimum possunt pro lapsis merita sanctorum, presertim cum dies iudicii uenerit.
    34. Ut clerici Donatistarum in suis honoribus  suscipiantur.
    35. Ut lapsi ad suum ordinem non reuocentur.
    36. Ut hi qui pro deserenda accusatione sacros acceperunt ordines, eisdem priuentur ordinibus.
    37. Qui reparari possint post lapsum, et qui minime.
    38. De clericis qui sine consultu episcopi sui uxores duxerunt.
    39. Quomodo recipi debeant qui preuaricati sunt, cum ad Ecclesiam redeunt.





CAPITULA LIBRI NONI, Qui est de sacramentis.


     1. Ut in sacramentorum oblationibus nichil offeratur nisi panis et uinum aqua mixtum.
    2. Ut sacrificium altaris in puro lineo panno ab episcopo sacrato celebretur.
    3. Ut a ieiunis sacrificium Deo celebretur.
    4. Quod nec uinum solum nec aqua sola in calice offerri debet.
    5. Unde calix Domini fieri debeat.
    6. Quod non hominis consuetudinem sed Dei oporteat sequi uoluntatem.
     7. Quod ad hoc celestem cibum sumere debemus, ut in carnem ipsius, qui caro nostra factus est, transeamus.
    8. Quod caro Domini uere est cibus, et sanguis uere est potus.
    9. Quod Christi corpus ideo edimus, ut uite eterne participes esse possimus.
    10. De his quibus omnibus Dominicis communicare licet diebus.
    11. De eadem re.
     12. Quod dum Dominicum sacramentum malus acceperit, tamen illud malum non efficit.
    13. Ut baptisma non fiat preter Pascha et Pentecosten, nisi cogente necessitate.
    14. Quod legitima tempora baptizandi sunt prefixa, id est Pascha et Pentecoste.
    15. Quod iuxta apostolicam sedem in Epiphania baptizandum non est.
    16. De redditione baptizandorum.
    17. Quod dum tertio baptizatus mergitur, triduane sepulture sacramentum signatur.
    18. Ut ad suscipiendum de baptismo infantem unus tantum accedat.
    19. Quod catechumeno et in baptismo et in confirmatione unus pater potest esse.
     20. Quod si quis ex coniugio filium alterius ad aliquod sacramentum tenuerit, utique compatres habentur.
    21. Si quis in perfidia manens baptizatur, aut nullam accepit remissionem aut ad temporis punctum.
    22. Nisi regeneratus confirmetur ab episcopo, perfectus Christianus esse non potest.
    23. Ut omnes fideles post baptismum per manus impositionem episcoporum accipiunt Spiritum sanctum.
    24. Quod mox morituros baptisma saluat, uicturis autem necessaria est chrismatis confirmatio.
    25. Quod solis debetur episcopis confirmatio chrismatis.
     26. Quod magis ueneranda est manus impositio episcoporum quam baptismus.
    27. Quod sine baptismo nemo potest saluari, et sine ipso quis non debet participare corpore et sanguine Domini.
    28. Quod corpore et sanguine Domini paruulus participat, cum membrum Christi in baptismo efficitur.
    29. Quod manus impositio repeti potest  .
    30. De renouando chrismate singulis annis.
    31. Ut baptizati ab hereticis sola manus impositione confirmentur.
    32. De eadem re.
    33. Quod donum Dei, quod est caritas, extra Ecclesiam  nec haberi potest nec dari.
    34. Quod heretici et schismatici, quidquid habeant, caritatem non habent.
    35. Quod tam per malos quam per bonos sacramenta administrentur.
    36. Quod sacramentum baptisma apud hereticos et haberi et dari potest.
    37. Quod eadem sacramenta ubique sunt integra.
    38. Quod remissio per columbe gemitum datur, quicumque baptizet
     39. Quod heretici sacramenta et Scripturas habent ad speciem non ad salutem.
    40. Quod si per uim sacramenti remissio fit peccatorum, sicut auarus ita et hereticus; si per meritum, nec auarus, nec hereticus.
    41. Quod mali sacramentum Christi maculare non possunt.
    42. Quod sacramenta Dei ubique recta sunt.
    43. Quod sacramentnm apud hereticos haberi et dari potest, effectus uero sacramenti minime.
    44. De eadem re.
    45. Quod parricidalibus manibus se sacra mysteria subtrahunt.
    46. Quod non ita nocet perfidia paruulis, quemadmodum fides profuit cum baptizarentur.
     47. Quod perceptam in baptismate Christi gratiam paruuli non amittunt nisi propria impietate.
    48. Quod ita paruuli per alios credunt, sicut ab aliis peccata, que in baptismo dimittuntur, traxerunt.
    49. Quod mater Ecclesia etiam inuitos sanat.
    50. Quod heretici errorem acceptum debent amittere, non sacramentum, quod similiter ut nos acceperunt.
    51. De eadem re.
    52. Quod nec ante baptismum bigamus, ordinetur episcopus.
    53. Quod Deus hereticorum sacrificia detestatur.
    54. De eo qui necessitate extrema a non catholico communionem susceperit.
     55. Quod Spiritus sanctus procedit a Filio.
    56. Quod uirtus sacramenti non est in sacramentis que ab Ecclesia segregati celebrant.
    57. De intincta eucaristia.
    58. Si presbyter infirmum baptizare neglexerit.
    59. De his de quibus dubitatur utrum baptizati sint.
    60. De eadem re.
    61. Item de eadem re.
    62. Quod solum baptisma eis qui ab hereticis baptizantur esse permittitur, et non cetera mysteria.
    63. De gentibus ad fidem uenientibus, omni tempore, si necesse fuerit, baptizandis.
    64. De trina et una immersione baptismatis.
     65. Quod eos quos post damnationem baptizauit uel ordinauit Acacius, nulla portio lesionis attingat.
    66. Quod precisi ab ecclesia Spiritum sanctum non habent.
    67. Qualiter baptizandi ante baptismum catechizentur.
    68. De baptismo.
    69. De confirmatione.
    70. De sacramento altaris.





CAPITULA LIBRI DECIMI, Qui est de coniugiis.


     1. Quod pactio coniugalis coniugium facit.
    2. Quod legitimum coniugium est ubi uxor petitur, et a parentibus proximis legaliter datur et desponsatur, et a sacerdote benedicitur.
    3. Que sit legitima uxor, et quod, uiuente uxore adultera, uiro non licet ducere aliam.
    4. Quod tertia uxor superflua est.
    5. De numero maritorum.
    6. Quod desponsata monasterium monacharum potest eligere.
    7. Quod desponsatam alteri alter non potest accipere.
    8. De eadem re.
    9. De raptu puelle.
    10. Quod peior est qui nec malo fidem seruat  .
     11. Quod etiam ex male coniunctis possint fieri nuptie.
    12. Quod coniugium remanet inseparatum, sicut ordinatio in damnatis.
    13. Quod peiores sint adulteris, qui a proposito castitatis ruerunt.
    14. Quod, uiuente uxore adultera, non licet aliam ducere.
    15. Ut dimissus uel dimissa sic maneant, uel sibi reconcilientur.
    16. Si dimissus uel dimissa alteri matrimonio se copulauerint, adulteri sunt.
    17. Quod separata a uiro adultero non possit alium ducere.
     18. Quod religionis causa non sint soluenda coniugia.
    19. Quod uxori reddendus est maritus, etiamsi tonsuratus sit monachus illa nolente.
    20. Quod coniugatus non debet fieri monachus nisi coniuge prius castimoniam profitente.
    21. De eadem re.
    22. De coniugiis aliqua necessitate diuisis, ut ad pristina reuertantur.
    23. De separatione eorum qui ob causam frigide nature coire non possunt.
    24. Ut hi qui coire non possunt, si probare possint, separentur.
    25. Quod propter amentiam non sunt soluenda coniugia.
     26. Ut omnis homo abstineat se a spirituali filia patris sui.
    27. Quod nullus filiolam patris sui ducat uxorem.
    28. De separatione coniugatorum qui filios de fonte susceperunt.
    29. Ut coniugati non separentur, si necessitate mortis filium suum baptizauerunt.
     30. De coniugio quarte generationis quondam Anglis permisso.
    31. Quod Anglis in fide solidatis consanguinitatis coniugium penitus uetetur.
    32. Ut usque ad septimam consanguinitatis generationem nemo matrimonium ducat.
    33. Capitula anathematis S. Gregorii pape de illicitis coniugiis et quibusdam aliis.
    34. De presbytera.
    35. De monacha.
    36. De commatre.
    37. De sorore.
    38. De nepte.
    39. De nouerca uel nuru.
     40. De cognata, uel quam cognatus habuit.
    41. De uirgine non desponsata rapta uel furata.
    42. De hariolis.
    43. De his qui res ecclesie inuaserunt.
    44. De clericis qui comam relaxarerunt.
    45. De affinibus in coniugio non copulandis.
    46. De quodam ut ducat uxorem quam corrupit.
    47. De his qui rapiunt puellas sub simul habitandi nomine.
    48. De eo qui propriam uxorem interfecit.
    49. Quod magis custodienda est castitas fidei quam corporis, et quod uiolentia non uiolatur pudicitia.
     50. Iterum quod uiolentia non corrumpit pudicitiam.
    51. Quod possit uxor post adulterium reconciliari uiro suo.
    52. Quod non licet mulierem adulteram occidere.
    53. Ut post adulterium aut uxor recipiatur, aut continentia seruetur.
    54. Quod uirgo non sit adultera, si nesciens uiro nupserit alieno.
    55. De raptoribus mulierum si ad ecclesiam confugerint.
    56. De raptoribus uiduarum uel uirginum.
    57. Quod uidua episcopi uel presbyteri aut diaconi, si maritum acceperit, in fine tantum communicet.
     58. A quibus inter coniugatos consanguinitas requiratur.
    59. De relictis consanguineorum.
    60. De muliere que ad secundas transit nuptias.
    61. Quod presbyteri nuptiis bigami non intersunt.
     62. Ut uir uxore uiuente, aut uxor uiuente uiro, nullatenus alteri copuletur.
    63. De propinquorum copulatione cauenda.
    64. Quod infames uocentur qui ex consanguineis nascuntur.
    65. Ut uir non coniungatur consanguineis uxoris, sicut nec suis.
     66. Quod uno modo parentela uiri et mulieris in coniunctione consideranda sunt.
    67. Sacramentum de parentela quomodo inquirenda sit.
    68. Iuramentum testium.
    69. Sacramentum de separandis incestuosis.





CAPITULA LIBRI UNDECIMI, Qui est de penitentia.


     1. De penitentia que agitur ante baptismum.
    2. De penitentia, que agitur post baptismum, de grauioribus.
     3. De penitentia que de quotidianis peccatis agitur.
    4. Quomodo sit agenda penitentia.
    5. Quod aliter penitere debent qui minus, et aliter qui magis peccant.
    6. Quod post conuersionem necessaria est penitentia.
    7. Quod nisi corrigentibus se uenia non conceditur.
    8. Quod non prodest bonum quod agimus, nisi malum relinquamus.
    9. Quod sacerdotes debent peccata hominum diligenter inquirere.
    10. Quod presbyteri non debent penitentes reconciliare nisi ex iussione episcopi.
    11. De eadem re.
     12. De eadem re.
    13. De potestate sacerdotum donandi remedium penitentie.
    14. Quod non debemus mortuis communicare, quibus uiui non communicauimus.
    15. Ut plena communio detur eis qui lingue officium perdiderint, et habent bonum testimonium quod penitentiam ante petiissent.
    16. De ungendis infirmis.
    17. De penitente infirmo, si conualuerit.
    18. De his qui penitentiam petunt, et officio lingue priuantur.
    19. De his qui sine communione moriuntur.
    20. De eadem re.
     21. Ut episcopus decernat tempora penitentibus.
    22. Ut manifesta peccata manifeste purgentur.
    23. Ut omni fideli in exitu posito, communionis gratia detur.
    24. Quod confessio penitentis manifestari non debet.
    25. Ut sacerdos, si confessionem penitentis manifestauerit, deponatur.
    26. Ut secreto corripiantur, que secreto committuntur.
    27. Quod omnibus penitentibus, quinta feria ante Pascha, remittendum est.
    28. Ut presbyteris et diaconis in crimen lapsis priuatus detur penitendi locus.
     29. Quod episcopus aut presbyter uel diaconus [in] fornicatione aut periurio aut furto captus deponatur.
    30. De fornicatione clericorum.
     31. De eadem re.
    32. Quod pro criminalibus peccatis in melius uita mutanda est.
    33. Quod criminalibus peccatis irretiti ad penitentiam a sacerdotibus sunt compellendi.

Incipit de omni genere homicidiorum et de penitentia eorum.
    34. De episcopis et presbyteris et diaconis si homicidium fecerint.
    35. De his qui ad homicidium consentiunt.
    36. De penitentia femine que irata occidit ancillam suam.
    37. De his qui ita percutiunt ut sanguinem fundant.
     38. De his qui infantes opprimunt, uel conceptus decipiunt, uel abortum faciunt.
    39. Quod presbyter deponatur, cuius negligentia moritur infans absque baptismo.
    40. De mulieribus fornicariis uel abortum facientibus.
    41. De eadem re.
    42. De tribus generibus homicidiorum.
    43. Quod detractio genus est homicidii.
    44. Quod non solum manibus, sed et consiliis homicidia perpetrantur.
    45. De homicidio sponte commisso.
    46. De homicidio non sponte commisso.
    47. De diuersis homicidiis siue uoluntarie, siue  [a] nolente.
    48. De homicidio quod fit in congregatione monachorum.
    49. De eo qui casu nolens homicidium fecerit.
    50. De eo qui publice penitentem occiderit.
    51. De penitentia cuiusdam matricide.
    52. De his qui patrem uel matrem, uel fratrem aut sororem interfecerint.
    53. Quod diuine ultionis minister est, qui non ex positione, sed preter uoluntatem homicidium fecerit.
    54. De eo qui pro uindicta fratris fecerit homicidium.
    55. De eo qui, iubente domino seruum eius occiderit.
     56. De eo qui proprium seruum sine iudicio iudicis occiderit.
    57. De his qui in utero matris uel iam editos infantes necant.
    58. De his qui sibimet proprium membrum sponte absciderint.
    59. Quod sacerdotes non debent membrorum truncationes facere, nec aliquid morte plectendum iudicare.
    60. De eadem re.
    61. De eadem re.
    62. De eo qui compulsus a domino sciens periurium fecerit.
    63. De his qui periurant in manu episcopi uel in cruce.
    64. De his qui coacti periurant.
     65. De his qui se periurant, et alios in periurium ducunt.
    66. De eo qui se sciente periurat.
    67. De eadem re.
    68. Quod ieiuni debent homines iurare.
    69. Quod periurium emendandum est sicut homicidium sponte commissum.
    70. De his qui per capillum uel aliud membrum Dei iurant.
    71. Quod non est obseruandum illud sacramentum quod uertit in peius.
    72. De sacramento quod regibus fit, si sponte uiolatur.
    73. Utrum obseruandum sit, si quis per demonia  iurat.
    74. Quod Deus sacramentum sic accipit sicut ille cui iuratur intelligit.
    75. Quod sacramentum a malo est eorum quibus iuratur.
    76. De his qui per cupiditatem se periurant.
    77. Quod duo sunt tantum genera mendaciorum in quibus non magna culpa est.

Incipiunt capitula de falsis testimoniis.
    78. De eo qui consentit ad falsum testimonium.
    79. De his qui falso fratres accusant.
    80. De his qui crimen obiiciunt et probare non possunt.
    81. Quod falsum testimonium capitale crimen est.
    82. Quod falsi testes a communione submouendi  sunt.
    83. De falso testimonio et mendacio.

Incipiunt capitula de adulteriis et de incestis coniunctionibus et de fornicatione.
    84. Ut de adulterio publica agatur penitentia.
    85. De eadem re.
    86. De penitentia adulteri.
    87. De incestis coniunctionibus.
    88. Ut incestuosi inter catechumenos habeantur, et cum Christianis non communicent.
    89. Ut coniunctiones consanguineorum prohibeantur.
     90. De eadem re.
    91. De eadem re.
    92. De penitentia cuiusdam qui uxorem uiolauit alterius.
    93. De his qui uiolauerint puellas Deo sacratas.
    94. De eadem re.
    95. De eadem re.
    96. De femina que adulterum maritum dereliquit, et alterum ducit.
    97. De eo qui sponsam alterius rapuerit.
    98. De feminis que habitum religiosum acceperunt.
    99. De eadem re.
    100. De ea que duobus fratribus nupserit.
    101. De his qui cum pecoribus et masculis se coinquinauerunt.
    102. De his qui fornicati sunt ut Sodomite.
     103. De penitentia eius qui uirginem rapuerit.
    104. De his qui incestis nuptiis se coinquinauerunt.
    105. Quod adolescentibus coniugium conceditur post penitentiam propter etatis incontinentiam

Incipiunt capitula de furtis, et de fornicatione, et de aliis quibusdam diuersis.
    106. Quod Isrelite furtum non fecerunt, qui iubenti Domino obedierunt.
    107. Quod in furto non tam quod ablatum est, quam mens furantis attendenda est.
    108. Qualiter satisfaciendum sit de furtis.
    109. Quid inter furtum sit et rapinam.
    110. Quod qui aliena rapiunt, penitentiam agere non possunt nisi redditis his que rapuerunt, si quo  modo poterunt.
    111. Quod tolerandi sunt mali, sicut Dominus Iudam tolerauit.
    112. De his qui ecclesias depredantur.
    113. De furto quod fit ecclesie.
    114. De penitentia eorum qui usuras exigunt.
    115. De clericis furtum facientibus.
    116. De uiolatoribus sepulcrorum.
    117. Quod stulta uota uirginitatis frangenda sunt  .
    118. Quod iudicandus est ut sacrilegus qui patrem uel matrem expulerit.
    119. De his qui ducatum prebent barbaris.
    120. De eo qui habens uxorem lapsus fuerit.
     121. De his qui cum semetipsis fornicantur.
    122. De his qui cum matre uel sorore fornicantur.
    123. Quandiu mulier se debeat abstinere a uiro cum concipit.
    124. De diuersis fornicationibus.
    125. De eo qui fornicari uult et non potest.
    126. De his qui maleficio suo aliquos perdiderunt.
    127. De immissoribus tempestatum.
    128. De auguribus et sortilegis.
    129. Quod episcopus, presbyter, diaconus, uel  quilibet clericus magos, haruspices, hariolos, augures uel sortilegos consulentes deponantur.
    130. Quod demonium habentibus licet herbas uel petras habere sine incantatione  .
    131. De cultoribus idolorum, et haruspicibus, et sortilegis.
    132. De his qui arbores colunt et cetera.
    133. De his qui absque necessitate preuaricati sunt.
    134. De his qui communicant hereticis.
    135. De catholicis ad heresim transeuntibus, si reuertantur.
    136. Quod securus non exit qui in ultimo tandem penitentiam petit.
    137. Que sit utilis penitentia.
     138. Quod penitenti non est utile negotiari.
    139. Quod negotium quod sine peccato est, per post. conuersionem repeti potest.
    140. Ut penitens, si dignam habet causam, ecclesiasticum petat iudicium.
    141. Quod nullum peccatum remanet impunitum.
    142. Quod inaniter plangunt qui commissa non deserunt.
    143. Quod Deus non tam mensuram inspicit temporis quam doloris.
    144. Quod canones arbitrio maxime sacerdotum committunt decernenda tempora penitentibus.
    145. Quod nunquam carebunt supplicio, qui carere noluerint peccato.
    146. Ut post penitentiam nemo reuertatur ad malitiam.

 Incipiunt capitula de secundo loco penitentie et quibusdam aliis.
    147. Quod hi qui ad priora uitia reuertuntur, seuerissime dampnantur.
    148. De penitentia eorum qui denuo lapsi sunt.
    149. De eadem re.
    150. De eadem re.
    151. Quod dimissa per penitentiam requiruntur, si debitoribus non dimittitur.
     152. Quod iniqui qui semper peccare uellent, semper puniri debent.
    153. De his qui ad secularem habitum reuertuntur, postquam se Deo uouerint.
    154. Quod non sint peccata nescientium nisi nolentium.
    155. Quod post lapsum etiam docere aliquid possunt.
    156. Quod omne peccatum aut Deus aut homo ipse punit in se.
    157. De eadem re.
    158. Quod in purgatorio igne ante iudicium quedam relaxantur paruissima peccata.
    159. Quod colentes Deum excipiuntur ab angelis suis dum hinc exeunt.
     160. De animabus iustorum dum de seculo exeunt.
    161. De illusionibus nocturnis.
    162. De eadem re.
    163. Quod purgatorius ignis seuior est omn huius uite pena.
    164. De his qui per ignem saluandi sunt.
    165. De eadem re.
    166. Quod nemo ab errore ad ueritatem potest sine penitentia transire.
    167. De eo quod scriptum est: Qui irascitur fratri suo reus erit gehenne ignis.
    168. De sacerdote deposito qui oculum eruit leuite, et ut leuita non promoueatur.
    169. De penitentia eorum qui contra sanctissimum  patriarcham Ignatium iurauerunt.
    170. Contra eos qui negant communionem his reddi qui lapsi sunt preuaricatione.
    171. De penitentia stragis et effusionis humani sanguinis.
    172. Quod penitens nisi peracta penitentia non communicet.
    173. Ut quicunque religiosum habitum spontance susceptum dimittit, in monasterio esse cogatur.
    174. De eadem re.





CAPITULA LIBRI DUODECIMI. Qui est de excommunicatione.


     1. Quod excommunicati sunt omnes qui contra sanctam Romanam Ecclesiam superbiendo se erigunt.
    2. Quod omnes uiolatores decretorum Romanorum pontificum sint anathema.
    3. Ut anathema sit quicunque precepta sedis apostolice contempserit.
    4. Quod raptores et alienatores rei ecclesiastice excommunicati sint, et qui illis consentiunt.
    5. Quod qui consentit peccanti aut defendit, maledictus erit.
    6. Quod his quibus ecclesia ab episcopis interdicitur, ianua celestis clauditur.
     7. Quod qui ab Ecclesia excommunicatur, in celo ligatur; et qui ab Ecclesia reconciliatur, in celo soluitur.
    8. Quod Siluerius papa eos qui ipsum insontem damnauerant et in exsilium miserant, anathematizauit.
    9. De nodo excommunicationis Siluerii in uigilium.
    10. De excommunicatione Felicis pape in Acacium presumptorem.
    11. Quod non debet quis ei communicare quem sedes apostolica repellit, nisi ab illatis se emendauerit.
     12. De eadem re.
    13. Quod nullus religiosus excommunicatis iungatur.
    14. Excommunicatis nemo communicet in oratione, cibo, potu, osculo, nec aue eis dicat.
    15. Quod hi separati a nobis debent esse, cum quibus nec cibum sumere licet.
    16. Quod cum excommunicato orare non licet, nec uesci, nec loqui nisi de eius conuersione.
    17. Quod is qui cum excommunicato orauerit, communione priuetur.
    18. De eadem re.
    19. Quod cum excommunicatis non sit communicandum; et qui fecerint, excommunicentur.
    20. Ut simili excommunicationi subiaceat qui excommunicato  communicat.
    21. Quod excommunicatus et communicator eius eque refutari et puniri debent.
    22. Quod par culpa est communicare heretico, uel ei qui coniunctus est illi.
    23. Ut propter propriam iniuriam nullus excommunicare quemquam presumat.
    24. Quod pastores, dum pro suis uoluntatibus iniuste soluunt uel ligant, ipsi se potestate priuant.
    25. De eadem re.
    26. Quod si excommunicatus sacrum ministerium contigerit, spem restitutionis ultra non habeat.
    27. De eadem re.
    28. Quod schismaticorum nomina inter diuina mysteria non sunt recitanda.
     29. De eadem re. Et de excommunicatis sine communione defunctis; et de his qui excommunicatis scienter communicant.
    30. Quod absolutionem, quam superstes non quesiuit, mortuus impetrare non possit.
    31. Quod schismaticorum nomina inter diuina mysteria non sunt recitanda.
    32. Ut nomina excommunicatorum publicentur.
    33. Si quis presbyter contra episcopum suum inflatus schisma fecerit, anathema sit.
    34. Quod ecclesiastice leges preponende sunt legibus imperatorum.
    35. Quod manifesta opera accusatione non indigent.
     36. Quod Lotharius rex a pellice abstineat, si excommunicari nolit.
    37. De excommunicatione Innocentii pape in imperatorem cum imperatrice.
    38. Si quis quod sancti Patres et uniuersalis synodi statuerunt, transmutare audet, condemnatus est.
    39. Ut hi qui ab hereticis ad Ecclesiam reuertuntur, non sine professione legitime satisfactionis habeantur.
     40. De damnatione Nouati.
    41. Quod heretici in Ecclesia nichil habeant potestatis uel iuris.
    42. Quod non est consecratio sed exsecratio que extra Ecclesiam fit.
    43. De custodia Aquileiensis et Mediolanensis episcopi. Et quotiens de uniuersali synodo dubitatur, ab apostolica sede ueritas requiratur.
    44. Quod schismaticus non conficiat corpus Christi  , cui Catholici non debent sociari.
    45. Quod Ecclesia non persequitur, sed diligit, cum punit uel prohibet malum. Et quod diuisi a Romana sede schismatici sunt; et quod comprimendi sunt a secularibus iniusti episcopi  .
    46. Quod nullum sacrificium Deo a potestatibus  gratius est, quam ut schismatici episcopi ad obediendum cerceantur.
    47. Item de schismaticis a secularibus cercendis.
    48. Quod non est uera fides que cum Romana Ecclesia non conuenit.
    49. Quod heresis peruersum dogma, schisma uero discessionem habeat.
    50. Quod heresis Grece ab electione dicitur.
    51. Qualiter fiat quisque hereticus.
    52. Quod hereticus amittat Spiritum sanctum.
    53. Quid sit hereticus.
    54. Ut heretici cohibeantur a secularibus.
    55. De malis cogendis ad bonum.
    56. Quod schismatici nec diuino iure nec humano  res ecclesiarum debent possidere.
    57. Quod qui extra Ecclesiam sunt, nullo iure possunt bona ecclesie possidere.
    58. Quod separatus ab Ecclesia quantumcunque laudabiliter uiuat, non tamen habebit uitam eternam.
    59. De schismaticis ad correctionem cogendis.
    60. Quinam non sint inter hereticos habendi.
    61. Quando mali tolerandi sint, et quando separandi a nobis.
    62. Quomodo recedere debeamus a malis.
    63. Quod excommunicatio iniusta ei potius oberit qui faciat, quam qui patiatur.
    64. Quod innocens pro peccato alterius recte excommunicari  non potest.
    65. Quod Acacius iuste et canonice sit damnatus.
    66. De edicto imperatorum in damnationem hereticorum.
    67. Ut omnes hereses et earum ministri conquiescant.
    68. Ut adimantur hereticis omnia suarum celebrationum loca.
     69. Ut heretici nichil habeant cum ceteris commune.
     70. Ut nullus hereticis ministeriorum pateat locus.





CAPITULA LIBRI DECIMI TERTII, Qui est de uindicta et persecutione iusta.


    1. Quod Moyses nichil crudele fecit quando precepto Domini quosdam trucidauit.
    2. De uindicta non odio sed amore facienda.
    3. Quod bella cum beneuolentia sunt agenda.
    4. Quod militantes etiam possint esse iusti; et quod hostem deprimere necessitas non uoluntas debet.
    5. Quod pugnaturo orandum est.
    6. De persequendo hostes.
    7. De eadem re.
    8. De predando hostes Ecclesie  .
    9. De habenda obedientia rei publice utilitatibus.
    10. Ut temperetur uindicta.
     11. De sacerdotali intercessione pro reis.
    12. Ut mali non occidantur, sed corrigantur.
    13. Quod inobedientes seuerius sint corrigendi.
    14. Quod Ecclesia persecutionem possit facere  .
    15. De eadem re.
    16. De eadem re.
    17. Ut non nobis imputetur si quid mali acciderit.
    18. Quod qui potest perturbare peruersos et non facit, eorum impietati consentit.
     19. Quando mali sint tolerandi, uel quando deserendi.
    20. Quod homini misericordia, peccatis persecutio debeatur.
    21. Quod non imputetur fallax, qui quod promisit, superna dispositione preuentus adimplere pretermisit.
    22. Quod seculi potestates a prauis actibus malos reuocare studeant.
    23. De eo quod scriptum est: Si uos persecuti fuerint in una ciuitate, fugite in aliam.
    24. Quod Ecclesie inimicis omni uiuacitate mentis et corporis sit obuiandum.
    25. De uictoria orationibus preuenienda, et bello  non appetendo desiderio fundendi sanguinis.
    26. Quod secundum diuinam et humanam legem, sine personarum acceptione, rectorum sententia proferatur.
    27. Quod magis obediendum est spiritus quam corporis domino.
    28. Quod bene uelle non sufficit, nec iterum bene facere, nisi ex bono fonte preces sint, et de libertate probabili  .







AUCTORES ET LIBRI Qui in Anselmi Decreto eiusque interdum additamentis laudantur, hi fere sunt:

     Adrianus I PP.
    Agapetus PP.
    Ambrosius.
    Anastasii Bibliothecarii Historia eccl.
    Anastasius I PP.
    Athanasius.
    Augustinus.
    Basilius Magnus.
    Benedictus .
    Biblia sacra.
    Bonifacius PP. Alibi tertius.
    Burchardus.
    Callistus II PP. cum synodo Lateranensi.
    Canones apostolorum.
    Canones Patrum Orientalium.
    Canonum iudicium.
    Capitula Caroli, Ludouici et Lotharii impp.
    Carolus Magnus.
    Clemens PP.
     Codex Iustiniani.
    Celestinus PP.
    Commeanus archimandrita.
    Constitutiones Ludouici Pii, Othonis I, Henrici I.
     Cyprianus.
    Cyrillus Alex.
    Damasus PP.
    Decretales ante Siricium cum diuersorum pontificum nominibus.
    Ennodius.
    Eugenius II PP.
    Eusebii Cesar. Historia eccl.
    Gelasius I PP.
    Gregorius I PP.
    Gregorius iunior PP.
    Gregorius uII PP. in epistolis, et cum concilio LX episcoporum.
    Hermes in libro Pastoris.
    Hieronymus.
    Hilarus PP.
    Honorius iunior PP.
    Hormisdas PP.
    Imperatores Arcadius, Constantinus, Constantius,  Gratianus, Honorius, Iustinianus, Iustinus, Leo I, Marcianus, Otho, Theodosius, ualens, ualentinianus, cum constitutionibus.
    Innocentius I PP.
     Isidorus Hispalensis.
    Ioannes Chrysostomus.
    Ioannes uarii PP. usque ad XII.
    Leo PP. I, Iu, IX.
    Liberius PP.
    Liber coniugii.
    Liber Pontificalis.
    Libri legum ciuilium.
    Martinus I PP.
    Nicolaus I PP.
    Nouelle leges impp.
    Ordo Romanus.
    Origenes.
    Pandecte.
    Paschalis PP. I et II.
    Pelagius I PP.
    Penitentiale Romanum.
    Penitentiale Theodori.
    Siluerius PP.
    Siluester I PP.
     Simplicius PP.
     Siricius PP.
    Stephanus Iu, PP.
    Symmachus PP.
    Synodi Africane uarie, Agathensis, Ancyrana, Antiochena, Arausicana, Arelatensis, Aurelianensis, apud Alpheum sub Conrado rege, Bracarensis, Carthaginenses uarie, Chalcedonensis, Constantinopolitane uarie, Educensis sub Gregorio uII, Eugenii PP. II, Galonensis, Gangrensis, Hibernensis, Hilari PP., Ilerdensis, Illiberitana, Ioannis PP., Ioannis PP. XII, Leonis Iu PP., Mileuitana, Neocesariensis, Nicena prima, Nicena secunda, Romane uarie, Sardicensis, Stephani II PP., Symmachi PP., Toletane uarie, Triburiensis, Zacarie PP.
    Theodorici regis constitutum.
    uigilius PP.
    uita Gregorii I PP.
    Urbanus II PP.
    Zacarias PP.
     Zosimus PP.





AD OPERA S. ANSELMI LUCENSIS APPENDICES.





APPENDIX PRIMA. DE SANCTI ANSELMI LUCENSIS CANONUM COLLECTIONE DISSERTATIO




[DE SANCTI ANSELMI LUCENSIS CANONUM COLLECTIONE DISSERTATIO]

 Omnium quotquot Gratianum precesserunt canonum collectorum tum sanctissimus tum doctissimus fuit S. Anselmus Lucensis. Ab Anselmo episcopo quondam Lucensi, qui sub nomine Alexandri II an. 1051 ad summum Ecclesie principatum euectus est, anno 1075 episcopus Lucensis designatus, et a S. Gregorio uII Alexandri successore rite consecratus fuit  .

Ob eximiam qua preditus fuit sanctitatem, a Mathilde celeberrima Etrurie comitissa electus, ut ipsi a confessionibus esset, S. Gregorium septimum tum opere tum scriptis, uti narrat Paulus Bernriedensis   , ordinis S. Benedicti monachus in Bauaria, et S. Anselmi ceuus, strenue defendit, atque ipsius causa erumnas et persecutiones animo prorsus intrepido sustinuit. S. Anselmus Ecclesie et ordinis S. Benedicti, cuius alumnus fuit, immortale ornamentum, Mantue Xu Kalend. April. an. 1086 exsul diem supremum obiit.

uaria S. Anselmus in Ecclesie illiusque summi hierarche Gregorii uII defensionem opera conscripsit, quorum aliqua typis edita sunt, alia, ut ipse S. episcopi penitentiarius ac biographus iam adnotat  , memoria retinentur, et, ut suspicari licet, in  bibliothecis latent. Principem uero inter ipsius opera locum sine dubio celeberrima canonum Collectio obtinet, quam, adhortante atque suadente Gregorio uII, adornasse uero simillimum est. Id enim operis epigraphe demonstrare uidetur, quam inclyte Barberiniorum bibliothece codex ante medium seculum decimum tertium exaratus exhibet, queque ita se habet: Incipit authentica et compendiosa Collectio regularum et sententiarum SS. Patrum et auctorabilium conciliorum, facta tempore Gregorii sanctissimi pape a B. Anselmo Lucensi eius diligenti imitatore et discipulo, cuius iussione et precepto desideranter consummauit hoc opus. Eamdem inscriptionem habent codex uaticanus num. 3531 chartaceus, nec non duo Parisienses, Bibliothece Regie  alter, bibliothece uero celeberrimi Maurinorum monasterii S. Germani a Pratis alter, qui tamen omnes nonnisi prelaudati codicis apographa sunt.

Quanquam uero hec inscriptio non ab ipso S Anselmo operi suc apposita uideatur, nichil tamen ex eo deduci potest quod nostram sententiam euertat, cum eadem plane manu qua ipse codex exaratus est, conscripta sit, ac proinde tanquam cuiusdam S. Anselmi ceui testimonium considerari possit. Accedit quod codex iste Barberinius Luce exaratus esse uideatur. In eius enim exordio tum charta manumissionis, tum littera, quam dicere solemus formata, in ecclesie Lucensis usum conscripte exstant Celeberrimus Dom. Mansius, archiepiscopus  quondam Lucensis, et doctissimus sacrorum corciliorum editor hanc manumissionis chartam ex nostro codice exscripsit et typis peruulgauit  .

Ceterum idem codex uersus quosdam in S. Anselmi opus exhibet, qui eumdem ac inscriptio auctorem habere uidentur, quosque hic apponere lubet.

In Trinitatis nomine
Sancte et indiuidue
Incipit hinc feliciter
Istius libri series;
Quem scilicet ex Italia
 Anselmus, quique pontifex
Lucane fuit Ecclesie,
uir prudens ac catholicus,
In Christi fide feruidus,
Carpsit ex toto canonum
Et Patrum sanctorum corpore.

Anselmiani operis codices quod attinet, maxime inter se uarii sunt. De qua re consule ea que doctissimi fratres Ballerinii disserunt  . Codices nimirum in multis locis interpolati sunt, iisque documenta plurima inserta conspiciuntur, que Anselmo tum priora, tum posteriora sunt.

Inter ea que posteriora sunt, synodi Placentine an. 1109 habite capitula, necnon summorum pontificum Urbani II, Calixti II, Paschalis II, imo et Innocentii  II epsitole quedam decretales habentur. Unde factum esse putamus ut nonnulli hanc collectionem S. Anselmo Lucensi tribuendam esse negauerint, quorum uana argumenta a fratribus Balleriniis docte et scite explosa sunt, ad quos proinde benignos lectores remittimus, cum nos in hac nostra dissertatione, quam De S. Anselmi canonum Collectione inscripsimus, ea tantummodo daturi simus que uirorum illorum sagacitatem effugerant, uel que Anselmiani operis naturam atque indolem melius declarare possunt.

Ceterum documenta illa, que, uti diximus, Anselmiane Collectioni adiecta sunt, in singulorum librorum fine passim addita conspiciuntur. Ita ad  libri septimi calcem, in codice bibliothece Barberiniane, Innocentii II decretales habentur, quas celeberrimus Sartius typis edidit  . Nos hic dabimus aliam eiusdem Innocentii II epistolam ad libri decimi calcem in codice uaticano num. 1364, fol. 255, ascriptam. Idem codex in fine libri sexti alteram Urbani II epistolam dilecto filio Lucio preposito ecclesie S. Iuuentii apud Ticinum directam habet, quam Mansius publici iuris fecit  . Gratianus eamdem Urbani P. epistolam integram fere Decreto suo C. 1, q. 3, c. 8, inseruit.

Plurima uero ex istis documentis, siue Anselmo  priora siue posteriora, que in Anselmiane Colleectionis codicibus reperiuntur, in illis etiam collectionibus exstant que ex Anselmi Collectione decerpte sunt  . Quod pre ceteris ex Collectione quam Bonizo Sutrinus episcopus, et S. Anselmi ceuus, paulo post anno 1089 composuit et Decretale seu syntagma decretorum ecclesiasticorum inscripsit, dein ex illis quas Gregorius presbyter et Deusdedit  adornarunt, nec non ex Anselmianis excerptis, uindobonensi nempe et Cassinensi, ac denique ex amplissima illa et a nobis sepius laudata canonum Collectione apparet, que olim in celeberrima societatis Iesu bibliotheca Parisiis exstabat, nunc uero Berolini in clarissimi Sauignii bibliotheca asseruatur. Hinc facillime fieri potuit ut eiusmodi documenta  ex istis collectionibus, que omnes cum Anselmiano opere maximam similitudinem habent, desumerentur, atque codicibus in quibus Anselmi Collectio describebatur, adiungerentur.

Sed iam de codicibus mss. Anselmianis nonnulla dicenda esse uidentur. Nos in elaborandis nostris in Anselmi et Gratiani opera disquisitionibus tum uaticanos tum Parisienses codices inspeximus. Codices Parisienses parum aut nichil ad rem facere possunt, quippe qui omnes recentiores, et, prout iam superius adnotauimus, ex codicibus Romanis, Barberiniano scilicet et uaticano num. 4993, paucis solummodo, que alii Anselmiani codices forsitan uaticani suppeditarunt, adiectis, exscripti sunt.  Codex uaticanus modo citatus, chartaceus atque nullius pretii, iussu sacre cengregationis de emendatione Decreti Gratiani conscriptus est. Librarius omnes operis Anselmiani codices uaticanos ad suum codicem exarandum adhibuisse, atque capitula que unus pre aliis plura exhibet, in suum codicem recepisse uidetur. Huiusmodi codice correctores Romani pre ceteris usi sunt, unde factum credimus quod plurima capita que tanquam ex Anselmi Collectione a Gratiano mutuata afferunt, in genuinis illius operis codicibus minime inueniantur.

Codex Barberinianus, qui uaticano mox laudato simillimus est, septem priores tantummodo Collectionis libros complectitur, ac parum aut fere nichil  rei critice adiumento esse poterit ex eo quod nimis interpolatus sit. Doctissimus Sartius, ordinis Camaldulensis decus, quem de iuris ciuilis et canonici antecessorum historia optime meritum esse constat, operi quod De claris archigymnasii Bononiensis professoribus publici iuris fecit, accuratam ac diligentem eiusdem codicis illustrationem inseruit  .

Restat ut de aliis duobus codicibus uaticanis, n. 1363 et 1364 signatis, pauca dicamus. Posterior mancus est, et libro undecimo caret. Uterque membranaceus  ac elegantissimus, medio, uti uidetur, seculo duodecimo conscriptus est. Codex uero num. 1364 longe prestantior, et mira diligentia exaratus. Nos etsi hisce duobus codicibus pre ceteris usi simus, nequaquam tamen reliquos adire negleximus, in iis presertim que ad restituendam capitulorum seriem, quam in omnibus fere Anselmiani operis codicibus turbatam esse deprehendimus, aliquid inseruire posse uidebantur.

Anselmus opus suum in tredecim libros diuisit, quorum singuli, prout rerum tractandarum argumentum expostularet, tum maiorem, tum minorem capitulorum numerum complectuntur. Iuuat librorum rubricas una cum capitulorum numero ex Balleriniorum opere hic apponere:

     Lib. I. De primatu et excellentia Romane Ecclesie. Alias, De potestate et primatu apostolice sedis. C. 90, al. 91, uel 94.
    II. De libertate appellationis. Alias, De primatu Romane Ecclesie et libertate appellationis. C. 78, al. 81, uel 82.
    III. De ordine accusandi, testificandi et iudicandi. C. 117, al. 124, uel 127, uel 131.
    Iu. De priuilegiorum auctoritate. C. 55, uel 56, aut 57
    u. De ordinationibus ecclesiarum, et de omni iure ac statu illarum. Alias, De ordinatione et iure ac statu ecclesiarum. C. 71, al. 83, uel 93.
     uI. De electione, et ordinatione ac de omni potestate siue statu episcoporum. C. 201, al. 203, uel 207.
    uII. De uita et ordinatione clericorum. Alias, De uita et ordinatione presbyterorum, diaconorum et reliquorum ordinum. C. 207, uel 209, aut 213.
    uIII. De lapsis. C. 39.
    IX. De sacramentis. C. 74, al. 69.
    X. De coniugiis. C. 63, al. 68, uel 70, aut 76.
    XI. De penitentia. C. 174, al. 179.
    XII. De excommunicatione. C. 75.
    XIII. De uindicta et persecutione iusta. C. 28, al. 29, uel 34.


 Ad methodum quod spectat quam Anselmus in suo opere compilando adhibuit, illum ab antecessorum uestigiis minime recessisse deprehendimus. Summorum pontificum decretales litteras modo integras, modo in partes discerptas compilationi inseruit, in quibus recipiendis potius Burchardi Wormatiensis Decretum, quam aliam illam Anselmo dedicatam Collectionem adhibuisse dicendus est.

Minime necessarium ducimus ut modum fusius explicemus quo Anselmus Burchardi Decreto usus  est, cum hoc a uiris doctissimis Antonio Augustino et Stephano Baluzio satis superque demonstratum fuerit. Illud unum pretermittere non possumus, quod Burchardiana capitula in septem prioribus Anselmi libris raro admodum occurrant, in reliquis uero eiusdem libris Burchardi Decretum sepissime adhibitum fuerit. Ad priores nempe illos libros compilandos Anselmus Collectionem Anselmo dedicatam adiit  , eaque eodem modo usus est quo hoc ab aliis canonum collectoribus factum esse iam sepius animaduertimus.

uerum preter ea decretalium pontificiarum documenta que Anselmus tum ex Burchardi Decreto, tum ex Collectione Anselmo dedicata excerpsit, alia quedam summorum presulum decreta in Anselmi  Lucensis opere inueniuntur, que ex ipsis archiuii Romani scriniis desumpta esse uidentur. Huc referenda censemus excerpta nonnulla inscripta ex Libro pontificum Romanorum, que res mere historicas exhibent, atque a rebus que Anastasius Bibliothecarius in opere quod uulgo sub eodem Libri pontificum titulo notum est, narrat, in multis differunt  . Frequenter etiam loca quedam ex Libro diurno Romanorum pontificum  , nec non ex Ordine Romano  desumpta occurrunt, quorum alia genuinam documentorum inscriptionem pre se ferunt, alia eius generis monumenta quamplurima continent, que ad ueterem Ecclesie disciplinam illustrandam maximi momenti sunt. Sic, ut unum  tantum exemplum proferamus, habetur in libri sexti capite 49 celeberrima Ioannis P. uIII constitutio de iure cardinalium, quam Mansius in sua conciliorum Collectione typis mandauit  .

 Nulle, uti iam adnotauimus, RR. PP. decretales in genuina S. Anselmi collectione deprehenduntur, que decretalibus a S. Gregorio uII editis recentiores sint; eiusdem uero pontificis canones, in conciliis Romanis editi, collectioni inserti sunt. Ceterum decretales littere ab Anselmo adducte non raro ampliores accuratioresque inscriptiones apud ipsum quam apud alios canonum collectores habent; subscriptiones quoque sepissime illis addite sunt  ; quin imo Anselmus eas aliquando in iis etiam decretalibus litteris affert, in quibus in ipsis decretalium regestis desiderantur. Sic e. gr. libri decimi caput sextum Gregorii Magni ad uelocem magistrum militum  datam litteram exhibet una cum subscriptione: Data die u Kalend. Octobris, indictione decima,  que subscriptio, adnotantibus doctissimis Operum S. Gregorii editoribus Maurinis, nonnisi in uno eoque uetustissimo codice Colbertino Parisiensi, nec non in S. Gregorii epistolarum collectione quam Paulus diaconus adornauerat, inuenitur. Gratianus c. 23, q. 8, c. 17, epistolam hanc fere integram, reiecta solummodo inscriptione, ab Anselmo mutuatus est. Pseudo-Iuo nonnisi exiguum eiusdem epistole fragmentum operi suo  inseruit.

Quod sacros conciliorum, precipue Grecorum, canones spectat, eos Anselmus fere omnes ex Dionysii Exigui collectione mutuatus est. Tamen etiam alias Grecorum canonum uersiones, tum eam quam  genuina Ecclesie Hispane canonum Collectio, nuper, anno nempe 1821, regie Matritensium academie curis et impensis edita, exhibet, tum eam que huic proxime accedit atque a Pseudo-Isidoro in  suam collectionem recepta est. Sepius etiam unius eiusdemque canonis duplicem uersionem affert, Isidorianam scilicet et Dionysianam. Paulo frequentior alia demum Grecorum canonum uersio in Anselmiano opere occurrit, que tum a modo relatis, tum ab illa quam in uetustis Italicis Collectionibus deprehendimus, ideoque priscam uersionem Italam nuncupamus, quam maxime recedit.

uerum, ut huiusce uersionis indoles melius pateat, nonnullorum canonum tum textum Grecum, tum illam eorum uersionem hic apponendam esse censuimus, quam priscam Italam uocamus, quamque fratres Ballerinii ex uetustis Italie membranis primi sedulo studio collegerunt  , et celeberrimus dein Mansius amplissime sue conciliorum Collectioni  inseruit  . Animaduertendum interim est Gratianum, qui Anselmi opus fere totum in suum Decretum recepit, hanc illi propriam uersionem penitus neglexisse, qua de causa rei critice studiosos hec nostra specimina grato animo suscepturos esse confidimus.



LIB. XI, CAP. 36, ex concilio Ancyrano, cap. 20.

»Mulieres que fornicantur et partus suos necant, et ille que ex utero suo conceptos excutiunt, antiqua definitio usque ad exitum uite eas ab Ecclesia remouet. Nunc uero humanius definitum est: decem annos peniteant.«

Collectio codicis Sauiniani, lib. X, cap. 32, priora huius canonis uerba paulo aliter habet: Antiqui Patres constituerunt usque ad exitum uite.


 Prisca uersio Itala.

»Que erunt fornicate, et interficiunt natos, et festinant abortiuum facere, primum constitutum usque ad exitum uetuit, et hoc definito humaniore aliquid consequantur, constituimus eas decennio tempore, secundum gradus qui sunt constituti.«

Apud Ballerinios loc. cit, pag. 488, et Mansium, tom. uI, pag. 119.


Textus Grecus huius canonis audit:

, , , . , .«

 Apud Mansium t. II, pag. 520.



LIB. uI, CAP. 141, ex conc. Chalced, cap. 26.---Ut omnis Ecclesia habens episcopum, habeat economum.

»Quoniam, ut in quibusdam ecclesiis reperimus, sine economis res ecclesiasticas tractant episcopi,  placuit omnino ut omnis ecclesia habens episcopum etiam economum habere de proprio clero [debeat, qui res ecclesiasticas dispenset cum consensu episcopi sui; ne, cum dispensatio sine testimonio fuerit, res ecclesiastice dispense sint ad contumeliam pontifici irrogandam. Si uero hoc non fecerint, reos eos sanctis subiacere canonibus iudicamus.«


uersio prisca.

»Quoniam in quibusdam Ecclesiis, sicut reperimus, sine economis res ecclesiastica tractatur, placuit omnem Ecclesiam episcopum habentem economum habere de suo clero dispensantem ecclesiasticas res cum uoluntate sui episcopi, ut ne sine testimonio sit dispensatio ecclesie, et ex hoc dispergantur eiusdem ecclesie res, et detractio infligatur  sacerdotum . Si uero hoc non fecerit, subiacere eum sacris canonibus.«

Apud Ballerinios, pag. 622; Mansium, pag. 1230.


Textus Grecus huius canonis.

, , , , , , , .

Mansi tom. uII, pag. 368.

Gratianus canonem hunc concilii Chalcedonensis  bis recepit: ex uersione Pseudo-Isidori, D. 89, cap. 4, et ex uersione Dionysii Exigui, C. 16, q. 7, c. 21.

Capitulum 156 libri septimi Collectionis S. Anselmi exhibet fragmentum perexiguum canonis 24 concilii Antiocheni ex uersione nostra prisca Itala.

Preter eos conciliorum Grecorum canones, quos ex modo dictis uersionibus mutuatus est Anselmus, plurima eorumdem capita ex capitulis S. Martini Braccarensis et Adriani P. desumpsit. Priora passim cum inscriptione: Ex concilio Martini pape Braccarensis, seu Ex Decreto Martini P. occurrunt, quorum plurima Gratianus sub eadem Martini P. Braccarensis, seu concilii Martini P. inscriptione in suo Decreto affert  . Inde factum esse credimus quod  nonnulli eiusmodi capitula S. Martino P. I ascribere uoluerint, eumdemque sanctissimum pontificem tanquam ueteris ecclesiastice discipline corruptorem insimulare auderent, propterea quod permiserit ut bigami in minoribus ordinum gradibus permanere possint. Recentiorum nonnulli eo usque proteruie  progressi sunt, ut hec Pseudo-Martini P. capitula in sue opinionis suffragium adducerent, atque episcopos nostris quoque temporibus in irregularitate ad ordines minores suscipiendos dispensare posse contenderent. At quantum hoc a uero distet, nemo est qui ignoret, et summus pontifex Sixtus u eiusmodi cauillationes satis superque explosit  .

In indice alphabetico quem in precipuas, quibus Gratianus usus est, canonum Collectiones elaborauimus, passim falsam Martini Braccarensis inscriptionem retinuimus, quoties nempe illam in ueteribus Collectionibus inuenimus.

Ceterum S. Martini Braccarensis capitula, uti notum est, omnibus tum spurie tum genuine Collectionis  Isidoriane codicibus inserta sunt. Iacobus Merlinus una cum Pseudo-Isidori Collectione primus ea uulgauit, ac dein in omnes fere conciliorum collectiones transierunt. Mansius eadem ex Garsie Loaise et P. Labbei S. I. recensione recusit  quod etiam Iustellus  et Harduinus  fecerunt. Posterior cum adnotet se capitula ista in amplissima collegii S. I. Parisiensis canonum Collectione ms. inuenisse, non de alia quam de illa canonum Collectione locutus esse uidetur, que in Sauiniano codice a nobis sepius commemorato continetur. Codex enim iste olim in illa collegii soc. I. bibliotheca Parisiis seruabatur, atque ipsa Collectio integra ex S. Anselmi Lucensis opere desumpta est. Posteriores  canonum collectores, qui ex decretis seu ex concilio Martini pape S. Martini capitula citant, nullo modo codicis Sauiniani Collectionem, uti fratres Ballerinii opinantur  , sed ipsum S. Anselmi Lucensis opus pre oculis habuerunt.

Ad Adriani P. capitula quod attinet, ea Anselmus uel singulatim uel plura simul sese inuicem excipientia sue Collectioni inseruit. Que singulatim hinc illinc in diuersis libris sparsa deprehenduntur, passim ex decreto Adriani P. inscripta sunt; quod si uero eorum seriem recepit, uulgarem inscriptionem iis  prefixit. Sic. e. gr. post 85 libri tertii caput sequentia Adriani P. capitula exhibentur: 22, 50, 52, 53, 54, 55, 72 et 80; et quidem cum hac inscriptione: Incipiunt capitula que ex Grecis et Latinis canonibus et synodis Romanis atque decretis presulum ac principum Romanorum sparsim collecta sunt, et Angelramno Mediomatrice urbis episcopo Rome a beato papa Adriano tradita sunt XIII Kal. Octobris, indictione IX, quando pro sui negotii causa agebatur. Integra capitulorum Adriani pont. series, hac eadem inscriptione premissa, in plurimis uetustis Pseudo-Isidoriane Collectionis codicibus exstat, unde Anselmus sine dubio sua capitula deprompsit. Gratianus sepissime eadem capitula affert  , atque Antonius Augustinus ea integra doctissimo commentario instructa  publici iuris fecit  .

Preter hec monumenta, que ecclesiastica sunt, S. Anselmus plura fragmenta tum ex iure Romano, tum ex regum Francorum capitularibus recepit, que ad res ecclesiasticas spectant. De iuris Romani usu uide que a Reisachio in dissertatione, quam de hac re nostris disquisitionibus adiunxit  , dicta sunt, ubi indicem quoque a clariss. Sauinio adornatum inuenies, in quo omnia capitula ab Anselmo ex iure Romano mutuata notata sunt.

Gratianus, ut iam sepius admonuimus, S. Anselmi collectione in adornando Decreto quam maxime usus est, ita quidem ut, si celebrem canonum Collectionem. quam Tripartitam nuncupamus, et Iuonis Panormiam excipias, nullo canonum opere tam frequenter  usus esse dicendus sit. Quod cum celeberrimi correctores Romani animaduerterent, singulis Gratiani capitulis ex Anselmiano opere desumptis, eiusdem et libri et capitis numerum in margine addiderunt.

Ceterum in excerpendo S. Anselmi opere Gratianus eamdem omnino methodum retinuit, quam ab eo quoad Collectionem Tripartitam atque Iuonis Panormiam obseruatam fuisse demonstrauimus  . Anselmi capitula aut integra aut in partes dissecta  recepit  , nonnunquam etiam plura duo uel tria se inuicem sequentia retentis eorum inscriptionibus in unum coniunxit. Sepius capitulis pauca uerba addidit, in aliis uero quedam reliquit. Inscriptiones que apud Ansel. longiores erant, Gratianus contraxit, quod etiam cum summulis, singulis capitulis ex more prefixis, fecit. Epistolarum decretalium subscriptiones, quas Anselmus sepissime exhibet, fere omnes omisit.

Que cum ita sint, dubium non est Anselmiane Collectionis ope multa Gratiani capitula, quorum inscriptiones aut deperdite aut deprauate sunt, restitui, textumque ipsum, qui nonnunquam magis integer ac correctior in S. Anselmi Collectione quam in Gratiani decreto deprehenditur, emendari posse.  Nimis longum atque a nostro instituto plane alienum esset, si singula Gratianee Collectionis capitula adnotare uellemus, que ope Collectionis Anselmiane corrigi possunt. Attamen pauca quedam hic exempla dabimus, ut pateat quanti momenti sit Anselmi opus pro iis qui critices ope Gratianei. Decreti textum emendatiorem reddere student.



LIB. Iu, CAP. 3. Priuilegium omnino, c. 11, q. 3, c. 63.

Gratianus ex solo Anselmo capitulum hocce mutuatus est, idem uero inscripsit: Ex registro Gregorii M. Anselmus offert genuinam ipsius inscriptionem: Simplicius P. Ioanni episcopo Rauennati. Hard. t. II, p. 803; Mansi t. uI; Burchardus lib. I, cap. 29 et Pseudo-Iuo p. u, cap. 140, idem fragmentum sub genuino  Simplicii P. nomine proferunt, ast multo amplius et locupletius. Cod. Sau. lib. I, cap. 13, Anselmum quidem ex ungue secutus est, sed capitulum falso inscripsit: Leo P. cognomento magnus.



LIB. Iu, CAP. 14, 15 et 19. In qualibet ciuitate.---Uniuersos quos.---Sancimus. C. 23, q. 8, c. 23.

Anselmus hic tria inter se discrepantia legum secularium fragmenta profert, et quidem l. 16 et 26 C. Theod. De episcopis, ecclesiis et clericis , et l. 22, c. De SS. Ecclesiis . Gratianus tria ista fragmenta, in unum uero coniuncta, integra recepit. Cod. Sauinianus, et codices operis S. Anselmi  qui Parisiis exstant in bibliotheca regia, integram constitutionem Iustiniani imp. l. 22, c. De SS. Ecclesiis exhibent, cuius Gratianus et codd. Anselmiani uaticani nonnisi fragmentum proferunt, ex quo patet Gratianum Romano uel saltem Italico Anselmi exemplari usum fuisse.

Ceterum de hisce legum fragmentis eorumque usu in monumentis ecclesiasticis conf. doctis. I. Dan. Ritterum in edit. sua Cod. Theodos. t. uI, p. I, p. 49 et 65. Lipsie, 1713, in-fol.



LIB. Iu, CAP. 39. Nemo. C. 9, q. 3, c. 13.

Gratianus capitulum istud ex Anselmo quidem integrum recepit, sed falso inscripsit: Innocentius P. Anselmus et auctor Collectionis Cesaraugustane, lib. I, c. 1, et lib. u, c. 1, inscriptionem: Siluester P. in concilio  CCLXXuII episcoporum. Capitulum desumptum est ex cap. 20, act. II, constitutionis Siluestri P. a Pseudo-Isidoro procuse; Hard. t. I, p. 290, et apud Pet. Coustant. Epistole RR. PP., append., pag. 50, ed. Paris, 1721, in-fol. Cod. Sau. et codices Anselmiani uaticani in fine capituli addunt: Subscripserunt omnes episcopi et XLu presbyteri et diaconi uII, et Constantinus Augustus et mater eius Helena, quam subscriptionem Gratianus nec non Iuo in Panormie lib. Iu, cap. 5, resciderunt. Iuo insuper capitulum nostrum sub duplici profert inscriptione: In decretis Innocentii Siluester P. in generali residens synodo dixit: Nemo. Quid plura? Fontem inde inscriptionis Gratianee detectum uidemus.



LIB. u, CAP. 1. Ecclesia una est. C. 24, q. 1, c. 18. Loquitur Dominus ad Petrum.


Locus quem Anselmus hic profert desumptus est ex S. Cypriani libro De unitate Ecclesie. Alterum huiusce Cyprianei loci fragmentum: Loquitur Dominus ad Petrum occurrit in eodem Anselmi opere lib. I, cap. 11. Polycarpus lib. uII, tit. 3, utrumque fragmentum ex Anselmo recepit, sed in unum coniunxit, posterius priori preponens. Gratianus in recipiendis hisce duobus fragmentis Polycarpum secutus esse uidetur, cum ea in eodem omnino ordine, uerbis solummodo paucis resecatis, exhibeat. Ceterum Gratianus aurea ista Cyprianea uerba fragmento  nostro inserta, Hanc Ecclesie unitatem qui non tenet, tenere se fidem credit? Qui Ecclesie renititur et resistit, in Ecclesia se esse confidit? supra paululum mutata denuo profert: D. 93, c. 3: Qui cathedram Petri, super quam fundata est Ecclesia, deserit, in Ecclesia se esse non confidat. Gratianus locum istum ex Collectione Tripartita p. III, tit. 9, cap. 18, et ex Pseudo-Iuone p. u, cap. 361, excerpsit. Uterque auctor tum Collectionis tripartite, tum Decreti Pseudo-Iuonis, uerba quedam fragmento nostro premittit: Petri unitatem qui non tenet, tenere se fidem credit? Que Gratianus rescidit, cum ea in argumentum uel summulam capituli transtulerit: Non est in Ecclesia, qui cathedram Petri non sequitur. Locus noster hisce uerbis conceptus  in ueteribus cod. mss. uaticanis et Gallicanis omnino deest, sed in nonnullis aliis itemque uetustis deprehenditur, uti correctores Romani et eruditissimus Operum S. Cypriani editor, Stephanus Baluzius, adnotarunt. Unde animaduertas quam iniuste critice moderne sectatores Gratianum nostrum ceu textuum SS. Patrum corruptorem accusent.



LIB. uI, CAP. 49. Concesso. C. 12, q. 2, c. 26.

Gratianus locum nostrum, omissis tantummodo quibusdam uerbis, ex Anselmo, quem et auctor Collectionis Cesaraugustane lib. Iu, cap. 74, secutus est, desumpsit, sed in duas partes diuisit, posterius fragmentum: uenerabilis baptismi infra D. 4, De consecrat., c. 17, Decreto suo inserens. Gratianus  uero posteriori fragmento aliam inscriptionem dedit, idque inscripsit Gelasius P. clero et plebi Tarentino, Iuonem, ut uidetur secutus, qui capitulum hocce  sub inscriptione Gelasii P. clero et plebi Tharensi profert. Auctor pseudo-decreti Iuonis idem capitulum bis exhibet, tum sub inscriptione: Gregorii P. clero et plebi Tarensi , tum sub inscriptione: Ex concilio Wormatiensi, cap. 10 , Pseudo-Iuo in primo loco Iuonis Panormiam pre oculis habuit, in posteriori uero Burchardi Decretum, ubi lib. Iu, cap. 7, capitulum istud ex conc. Wormatiensi inscriptum conspicitur, mutato solummodo eius initio Sacrosancti baptismi loco uenerabilis baptismi.  Et reuera caput hocce una cum initio Sacrosancti inter canones conc. a. 868 Wormatie editos deprehenditur apud Hartzheimium Concil. Germanie t. II, pag. 868; Harduin. t. u, pag. 737, et Mansi t. Xu, pag. 871. Quod capituli nostri inscriptionem, quam Pseudo-Iuo p. I, cap. 63, exhibet, attinet, ea sine dubio incuria librariorum orta est, cum caput quod hic in opere Pseudo-Iuonis precedit, inscriptionem Gregorii Augustino respondentis habeat. Ceterum animaduerti debet eadem fere huius capituli uerba in capitulari Gregorii P. II, Martiano episcopo, Georgio presbytero et Dorotheo subdiacono euntibus in Baioariam ablegatis decreto deprehendi apud Harduin. t. III, pag. 1681; Hartzheim t. I, pag. 36; Mansi t. XII, pag. 258. Mansius  utrumque capitulum, tum ex Anselmi Collectione, tum ex decreto Gratiani inter decreta S. Gelasii P. I recepit, Collect. Ampliss. concilior. t. uIII, pag. 87, 120, 135 et 139. Conferatur etiam Harduinus Collect. concilior. t. II, pag. 930 et 936.



LIB. uI, CAP. 89, D. 100, c. 3.

Anselmus uti Polycarpus legunt rectius Nouit fraternitas tua. Ita habet littera S. Gregorii M. ad Ioannem Corinthiorum episcopum, cuius nostrum caput fragmentum est. Lib. u, epist. 59.



LIB. uI, CAP. 100. D. 100, c. 4.

Anselmus et Deusdedit offerunt genuinam inscriptionem Ioannes P. uIII Wuiliberto episcopo. Etenim eamdem inscriptionem exhibet altera eiusdem pontificis epistola ad nostrum presulem transmissa.  Mansi t. Xu, pag. 209. Idem Mansius capitulum nostrum sub hac inscriptione inter fragmenta epistolarum Ioannis P. enumerat loc. cit., p. 242.



LIB. XIII, CAP. 33. Si quis. C. 1, q. 3, c. 7

Capitulum hocce in genuinis Collectionis Anselmiane codicibus omnino deest, et ex Collectionibus Deusdedit, Gregorii presbyteri, Bonizonis aliorumque, que Anselmi opus communem originem habent, in illam Anselmi transmigrasse uidetur. Collectio eque codicis Sauiniani lib. IX, cap. 247, idem capitulum exhibet cum inscriptione: Paschalis P. in epistola ad Mediolanensem Ecclesiam in libro uII. Iuo in Panormia idem caput inscriptum: Ex decretis Paschalis P. cap. 18 profert, ex ueteri, ut apparet, canonum collectione nondum cognita depromptum.  Pseudo-Iuo  integram Paschalis P. I epistolam sub eadem inscriptione insertam habet, quam celeberr. Mansius ex Burchardi Wormatiensis peruetusto codice Lucensi S. Martini denuo recusit Collect. ampliss. t. XIu, pag. 378 sq., ignorans eam in Pseudo-Iuonis decreto iam reperiri.



C. 12, q. 5, c. 17. Decreuit.

Etiam hoc capitulum in nonnullis codicibus Collectionis Anselmi falso deprehenditur lib. III, cap. 98. Buchardus lib. XII, cap. 20, et Collectio codicis Sauiniani lib. XII, cap. 109, idem caput sub genuina inscriptione ex concilio apud S. Medardum cap. 4, exhibent. Gratianus omnino eamdem inscriptionem retinuit. Fragmentum hocce, alioquin multo integrius,  occurrit in capitulari Caroli Calui , nec non in Reginone De eccles. disciplinis. lib. II, cap. 319, pag. 333, ed. Steph. Baluzii, Parisiis, 1671, in-8o. Fragmentum istud in capit. Caroli Calui inscriptum est ex synodo Suessionensi anni 853, quanquam inter canones huius concilii, quod apud Suessiones in monasterio S. Medardi a. 853 celebratum fuit, non inuenitur. uide que uiri docti Hartzhemius Concil. Germ. t. II, pag. 563, et P. I. de Riegger in editione sua Reginonis ad loc. cit.  pag. 333, uienne Austrie 1765, in-4o, adnotent. Mansius recte canonem nostrum a Gratiano receptum una cum tribus aliis a Burchardo ex eodem conc. apud S. Medardum alibi relatis, actis suis concilii Suessionensis a. 853 inseruit. Collect. concil. ampliss. t. XIu, pag. 995. Ceterum auctor Collectionis codicis Sauiniani in fine capituli huius uerba quedam adiecit, que nullibi deprehenduntur, et sunt: Sin autem, ut periurium sponte commissum singuli peniteant.

Hec pauca de S. Anselmi Collectione disseruisse sufficiat, cum a nostro scopo plane alienum sit hic integrum opus notis criticis illustrare, quod insuper fastidiosum nimis et inutile prorsus esset, si non simul totius Collectionis textum daremus. Ceterum  cum nostre Collectionis tum in Antonii Augustini, Stephani Baluzii aliorumque operibus, tum in animaduersionibus quas correctores Romani Gratiani Decreto adiecerunt, frequens occurrat mentio, nonnulli, in errorem inducti, S. Anselmi Collectionem iam dum typis uulgatam esse dixerunt. Forsitan non pauci ex eo decepti sunt quod celeberrimus et eruditissimus Andreas Schottus S. I., in laudatione quam in Antonii Augustini funere habuit, defuncti opera commemorans dicat: Sacro uero iuri illustrando, post duos Antonios Gados Democharem et Contium. qui in Gratiani collectaneis elaborarunt,  Ilerde Collectiones integras Anselmi Lucensis, ut dixi, foras dedit, opus rarum et utile  . Quis non uidet oratorem hic de editione locutum fuisse quam Antonius Augustinus de ueteribus decretalium epistolarum collectionibus, Bernardi nempe Papiensis aliorumque, adornauit? quod Gregorius Maiansius, celeberrimus sui temporis iurisperitus Hispanus, iam animaduertit  .

Multi inter uiros doctos S. Anselmi Collectionis typis mandande consilium ceperunt. Lucas Waddingius, celeberrimus ordinis Minorum annalium compilator, pluries de hac re cogitauit, ut prefatio quam opusculis S. Anselmi, eius curis editis, prefixit, demonstrat. At prematura morte abreptus curam hanc posteris reliquit. Si fidem Stephano Baluzio  habemus  , Lucas quoque Dacherius S. Anselmi opus prelo iam preparatum habuit, et quam maxime dolendum est ipsum consilium suum non ad exitum perduxisse, cum codex integer ac uetustus, qui in celeberrima Benedictinorum S. Germani a Pratis bibliotheca asseruabatur, seditionis Gallice tempore deperditus sit. Docti insuper uiri Andreas Rota  et Mich. Ang. Monsacratus  idem consilium habuisse uidentur. At nobis eorum opera inspicere minime licuit. Una tandem eademque uirorum doctorum sententia est ut S. Anselmi Lucensis Collectio typis edatur.



DE CODICE ANSELMIANO, QUI IN SACROSANCTAE BASILICAE uATICANAE BIBLIOTHECA ASSERuATUR.


 Collectio quam codex hic num. 118 C signatus, exhibet, a multis pro eadem ac illa quam S. Anselmi Lucensis decretorum opus complectitur, habita fuit. Quam opinionem etsi iam Ballerinii falsam demonstrarent  , nichil tamen attulerunt quo istius operis indoles illustrari possit. Quocirca pauca de illo hic proferamus.

Canonum collectio de qua loquimur uniuersa ex Anselmi opere excerpta est, ad quod propius adhuc ac ille Bonizonis, Deusdedit et Gregorii Collectiones accedit. Auctor in ea ordinanda eamdem fere rationem eamdemque methodum secutus est, quam in collectione Sauiniana Berolinensi, sepius a nobis laudata, nec non in excerptis Anselmianis, altero uindobonensi et altero Cassinensi, obseruatam fuisse  animaduertimus. Ipsum quidem Anselmi opus adiit, librorum uero numerum ad nouem contraxit, quorum singulis exscriptionem generalem prefixit, quas hic apponimus:

    Lib. I. De potestate et primatu apostolice sedis.
    Lib. II. De prelatorum electione.
    Lib. III. De consecrandis ecclesiis et earum ritibus.
     Lib. Iu. De sedibus episcoporum et auctoritate predicationis.
    Lib. u. De Excommunicatione.
    Lib. uI. De accusatione.
    Lib. uII. De unitate Ecclesie.
    Lib. uIII. De coniugio et adulterio.
    Lib. IX. De raptoribus et furibus.


Singuli libri plura uel pauciora capitula complectuntur, quibus eodem modo ac Gregorius, uulgo Polycarpus dictus, fecit, generales quedam inscriptiones seu summule prefixe sunt. Quod si canones ex diuersis conciliis que idem nomen habent afferuntur, concilia numeris minime distinguuntur; canonum quoque numerus passim deest, quod in RR. pontificum decretalibus litteris nec non in SS. Patrum  et scriptorum et ecclesiasticorum operum fragmentis pariter animaduertimus. Preter nuda conciliorum, pontificum aliorumque scriptorum nomina, aliud nichil occurrit, atque in multis capitulis, inscriptiones penitus omisse sunt.

In singulis dein libris plurime habentur inscriptiones, rubro colore exarate, que rubricis simillime  uidentur, queque non raro tria, quatuor et plura etiam capitula, sepissime uero nonnisi unum amplectuntur. Aliquando, et quidem non raro, 20, 30, 40, imo et 50 capitula se inuicem excipiunt, quibus preter huiusmodi inscriptionem nulla alia prefixa est, queque, uti ex eorum argumento apparet, ad precedentem inscriptionem minime pertinent. Hinc non sine ratione concludi posset eiusmodi inscriptiones nichil aliud esse quam generales quidam argumentorum indices, qui a rubricis differunt, atque ab auctore ad lubitum appositi sunt. Ceterum nec capitula singula, nec inscriptiones numeris distincta sunt.

Prefatio omnino deest, et plura in diuersis Collectionis libris ab aliena eaque posteriore, licet uetusta, manu codici ascripta sunt, qui insuper hac  illac folia nonnulla habet que uel ex integro uel ex parte uacua sunt. Minime tamen hac de causa cum Balleriniis asserere auderem opus ipsum incompletum esse, cum nullibi appareat auctorem opus ex omni parte absolutum edere uoluisse. Quod si inuestigare uelimus undenam factum sit quod nostra collectio sancto Anselmo Lucensi tribueretur, certum quidem est id non ex eo explicari posse quod codex inscriptionem: Anselmi decretum, preseferat. Hec enim inscriptio a posteriori manu ac multo tardius apposita est. Potius ipsa huius nostri operis ratio, ac maxima que ipsum inter et Anselmi Collectionem intercedit similitudo, doctos in errorem induxerunt, qui cum uiderent singulos nostri operis libros eisdem omnino capitulis incipere quibus iidem  in Anselmiana Collectione incipiunt, atque inter inscriptiones plurimas inuenirent que ad uerbum ex Anselmi capitulorum inscriptionibus desumpte sunt, opus quoque ipsum uniuersum idem omnino ac Anselmi decretorum opus esse crediderunt  .

Ceterum plurima in nostra Collectione capitula occurrunt que neque in Anselmi, neque in aliorum  qui eum propius secuti sunt, uti Bonizonis, Deusdedit, et Gregorii Collectionibus exstant  . Frequentiora itidem sunt fragmenta ex iure Romano desumpta, quorum nonnulla, presertim ea que ex Digestis et ex Codice excerpta sunt, a posteriori manu circa seculi XIII initium codici ascripta esse uidentur. Ab eodem manu libellus accusationis, quem Ballerinii ex nostra Collectione publici iuris fecerunt, exaratus est. Incertum omnino est utrum auctor eiusmodi capitula, ab Anselmo pretermissa, ex alia Collectione desumpserit, et quamnam ipse adierit. Burchardi tamen Wormatiensis Decretum sepissime adhibuisse uidetur, cum plurima capitula ex eo in suum opus receperit  .

Restat ut uideamus quomodo nostra Collectio ad  Gratiani Decretum se habeat. Indubium porro est Gratianum eam et cognouisse et adhibuisse, cum loca permulta que tum in Anselmi Collectione, tam in aliis illis Collectionibus quas correctores Romani ad emendandum Gratiani Decretum adhibuerunt, penitus desiderantur, in nostra Collectione habeantur, atque ex ea a Gratiano in Decretum recepta sint. Sic e. g. ex nostre Collectionis lib. II, fol. 23, est C. 19, q. 2, c. 10, et c. 19, q. 3, c. 2; ex lib. III, fol. 33, C. 16, q. 7, c. 13 et 17. C. 16, q. 2, c. 1.  et c. 6, C. 1, q. 1, c. 124; ex lib. Iu, fol. 37, D. 1, De consecr., c. 68. D. 33, c. 3, ex lib. u, fol. 58. C. 24, q. 3, c. 17. C. 11, q. 3, c. 73. C. 7, q. 1, c. 22. C. 24, q. 3, c. 17. C. 25, q. 6, c. 4; lib. uII, fol. 83. C. 7, q. 1, c. 8. C. 1, q. 1, c. 56. Serie non  interrupta recepit Gratianus ex lib. Iu, cap. 16, 17, 18 et 19, in Decreto c. 11, q. 3, c. 21, 22, 23 et 24; ex lib. IX, cap. 5 et 6, c. 14, q. 5, c. 2 et 3. Superuacaneum esse credimus plura eiusmodi exempla hic apponere, cum iam ex his paucis sat superque appareat quanti momenti hec nostra collectio pro emendando plurimorum Gratiani locorum textu sit.

Quod ad tempus quo Collectio hec nostra compilata  fuit attinet, ea paulo post S. Anselmi mortem adornata uidetur, cum preter quedam Urbani II ac Paschalis II litteras decretales, recentius documentum nullum in ea occurat. Littere uero hec decretales eedem fere sunt que et in aliis interpolatis S. Anselmi Collectionis codicibus exstant, ex quo mirifice confirmatur opinio quam superius enuntiauimus, eiusmodi scilicet documenta in Anselmi Collectionem ex Collectionibus ipsi proximioribus recepta fuisse.

Codex uersus seculi duodecimi finem exaratus; at Collectio ipsa in Italia compilata esse uidetur; conciliorum enim tum Gallicanorum tum Germanorum nomina multis erroribus proferuntur. Sic e. g. concilium Magotiense, Warmiense, Auirense, Gabilense,  Ludinense, occurit loco: concilium Magontinum, Wormatiense, Cabillonense, Lugdunense, etc., etc. Similiter pontificis Aniceti nomen semper Anitius scribitur, qua scribendi ratione collectores Itali ab aliis distinguuntur.

Nos pro more Collectionis rubricas hic apponimus.



LIB. I. De potestate et primatu apostolice sedis.

    1. Quod in Antiquo Testamento post Christum Dominum sacerdotalis cepit ordo.
    2. Ut Petrus habeat concessum sibi ius ligandi ac soluendi in suos transponere successores.
    3. Quod prepositi non leduntur, dum a fratribus pro rigore iustitie odio habentur, imo magis amor Dei illis conciliatur.
    4. Quod post Christum non recipit qui papam contristauerit.
     5. Quod Christus sancto Petro concessit, uolentibus apostolis, ut primus esset inter illos.
    6. Quod nec loqui debemus cui papa non loquitur.
    7. Quod ad formam apostolorum facta est quedam distinctio episcoporum, quibus tamen omnibus beati Petri sedes preminet.
    8. Quod Ecclesia Romana omnibus preest Ecclesiis, sicut beato Petro datum est preminere ceteris Ecclesiis.
    9. Quod super unum, id est Petrum, edificauit Dominus Ecclesiam.
    10. Ut nemo dissentiat a Romana Ecclesia, que est caput omnium Ecclesiarum.
    11. Quod a regulis Romane Ecclesie nullatenus conuenit deuiare.
    12. Quod Ecclesia Romana nunquam a fide deuiauerit.
    13. Quod per uniuersam Ecclesiam quidquid nociuum  in ea est debet papa corrigere uel emendare.
    14. Ut Antiochena Ecclesia Romane subiecta nec ab ea dissentiat.
    15. Quod prima salus est regulas recte fidei custodire et a statutis Patrum non deuiare, sicut Roma permansit Ecclesia, beati Petri sacerdotio ditata.
    16. Quod Romana Ecclesia omnibus est prelata, non tantum canonum decretis, sed uoce ipsius Saluatoris.
    17. Quod Ecclesie columne, que sunt episcopi, confirmate sunt super fundamentum Petri.
    18. Ut prima sedes a nullo iudicetur.
    19. Ut sacerdotes, siue omnes Ecclesie, statuta conseruent sancte Romane Ecclesie, si nolunt eius communione carere.
    20. Ut nemo presumat iudicium prime sedis retractare uel iudicare.
    21. Quod apostolica sedes caput est omnium Ecclesiarum.
     22. Quod habeat Romana Ecclesia singulari priuilegio potestatem ligandi et soluendi.
    23. Quod papa a nullo nisi a Deo iudicandus.
    24. Ut papa uices suas alteri committat ubi presens esse non potest; quod et subdiaconus potest.
    25. Ut ad apostolicam sedem ab episcopis referatur, dum in fidei ratione dubitatur.
    26. Quod papa pro uniuersis Ecclesiis principaliter curare debet.
    27. De apostolice sedis auctoritate, quod pro necessitate temporis adhibenda est cura.
    28. De principatu Romane Ecclesie, et quod discipulus Marcus a beato Petro non dissensit.
    29. Quod pro omni statu Ecclesie papa debet curam habere.
    30. Ut omnes qui ueri filii uolunt esse sciant et sequantur que in Romana Ecclesia sacro ritu aguntur.
    31. Quod apostolica sedes nunquam hereses fouet,  sed destruit.
    32. Quod non sit liberum apostolico tacere, quia omnibus preest.
    33. Quod apostolica sedes a beato Petro percepit fiduciam defendendi fidem rectam in omni Ecclesia.
    34. Quod pape maior cunctis necessitas corrigendi incumbit.
    35. Quod traditionem Romane Ecclesie debent relique obseruare, quia principium ab ipsa acceperunt.
    36. Non aliter de scriptis sentiendum est preter que sancti Patres docuerunt.
    37. Quod non sit recedendum ab apostolicis statutis.
    38. Ut nullus decreta sedis apostolice temerare presumat, quia hoc ad potentissimum sacerdotem, papam, pertinet.
    39. Quod apostolica sedes absque synodo potest soluere  inique damnatos.
    40. Quod nullus magis obseruare canones debet quam apostolicus.
    41. Ut irritum sit quidquid in apostolica sede absque apostolico decernitur.
    42. Quod auctoritas congregandarum synodorum generalium soli apostolice sedi sit commissa, nec sine eius auctoritate esse potest.
    43. Quod sanctus Petrus uim ligandi atque soluendi Lino et Cleto non tradidit, licet eos sibi associauerit.
    44. Petitio Niceni concilii, ut ab apostolica auctoritate confirmetur.
    45. Petitio Aegyptiorum episcoporum pro capitulis LXX Niceni concilii ab auctoritate sedis apostolice.
    46. Ut nulli fas sit temerare diuina et apostolice sedis instituta.
    47. Ut Romana Ecclesia omnes instituit ecclesiasticas dignitates.
     48. Quod pro fide Petri specialiter supplicatus est Christus.
    49. Quod Romana Ecclesia ab ipso Domino primatum obtinuit et quod ambo apostoli Petrus et Paulus una die suam causam morte consecrauerunt, et quod ipsa sedes est prima, altera Alexandrina, tertia Antiochena.
    50. Quod Romana Ecclesia non synodicis sed apostolicis institutis primatum obtinuit et quod sanctus Petrus et Paulus una die in urbe Romana coronati sunt.
    51. Quod auctoritate pontificum et potestate regum mundus regi, et regia tantum potestas subiecta esse debet pontificibus.
    52. Quod sacerdotibus imperatores obedire debent, non iubere.
    53. De constantia pape Agapiti contra Iustinianum Aug., quem tandem ad pedes suos humiliauit.
     54. Quod imperatoribus fas non est curiose de spiritualibus negotiis agere.
    55. Qualiter Gregorius regnum a Leone separauit propter eius impietatem.
    56. Quod Stephanus papa Pippinum in regnum prouehit, et antecessorem eius regem totondit et in monasterio conscripsit; illum uero sacramento rei commisso absoluit.
    57. Ut imperatores obediant episcopis.
    58. Quod imperator non iudicat episcopos.
    59. Ut episcopi auxilium imperatorum petant pro tuendis Ecclesiis.
    60. In quibus obediendum imperatoribus, in quibus non.
    61. Ut in bono tantum imperatoribus obediatur.
    62. Non esse per omnia obediendum legibus imperatorum.
    63. Ut episcopi ad comitatum non uadant absque licentia pape.
     64. Ut nullus decreta sedis apostolice temerare presumat.
    65. Ut in re dubia ad fidem Ecclesie Romane recurratur.
    66. Ut nec nominetur concilium quod sine consensu pape congregatur.
    67. Ut absque apostolica sede nec concilium celebretur nec episcopi damnentur.
    68. De episcopis non damnandis uel ordinandis sine auctoritate pape.
    69. In damnandis sententia seruanda arbitrio pape.
    70. De episcopis absque apostolica sede non diiudicandis.
    71. Ut difficiliora iudicia ad sacerdotes referantur.
    72. Quod basilica. uel Catholicorum congregatio, non debet institui sine nutu apostolice sedis.
    73. Ut publica missa non fiat in ecclesia que sine consensu pape fuit dedicata.
    74. De uiolatoribus canonum.
    75. Quod omnes uiolatores decretorum Romanorum  pontificum sint anathematizati.
    76. De obseruatione decretorum pontificum Romanorum.
    77. De inobedientia canonibus.
    78. De auctoritate quatuor conciliorum.
    79. Ut concilium bis in anno celebretur.
    80. Quo tempore celebrandum sit concilium.
    81. Quod non sit discedendum ab apostolica doctrina.
    82. De conciliis quibus uti debemus.
    83. De institutis ecclesiasticis pro tempore moderandis.
    84. De curatione adhibenda temporali necessitate.
    85. De quodam propter necessitatem promoto qui uxori defuncte fidem non seruauit.





LIB. II. De prelatorum electione.

    1. De electione.
    2. De eodem.
     3. Quod principatus non sit ambiendus nec seditionibus extorquendus.
    4. Ut institutionis ecclesiastice ignari non ordinentur episcopi.
    5. De eadem re.
    6. De populo non sequendo.
    7. Ut ex laicis sacerdotes subito non ordinentur.
    8. De eodem.
    9. De purgatione ordinandi episcopi.
    10. De eodem.
    11. De concilio Bragarensi si non licet populo per se sacerdotes eligere.
    12. Que sint custodienda in electione
    13. Quales eligendi sint.
    14. De eodem.
    15. Ut irrita sit omnis electio episcopi uel presbyteri uel diaconi que a principe fit. Ex secunda actione uI synodi CCCL episcoporum.
    16. De his qui se a populo electos asseuerant.
     17. Ut extranei non preponantur his qui bene seruierunt in Ecclesiis suis.
    18. Quod ius ordinationis debet amittere qui neophytum improuide consecrauit.
    19. Ut inter episcopos uel abbates non habeantur nec audiantur qui de laicis hanc susceperint dignitatem, et idem de inferioribus dignitatibus.
    20. Quod bigamus aut concubinam habens non potest fieri episcopus, aut presbyter, nec diaconus nec cetera.
    21. Quod Mediolanensis episcopus, iubente papa, ordinatus est.
    22. Ut episcopus minus quam a tribus non ordinetur.
    23. Ut ordinatio episcopi non differatur.
    24. Ut modica ciuitate episcopus non ordinetur.
    25. De episcopo qui non potest accedere ad parochiam cui ordinatus est.
    26. De episcopis non receptis a sua parochia.
     27. Qualiter ordinentur presbyteri et ceteri clerici.
    28. De ordine presbyterorum.
    29. Ut in principio Dominice noctis fiant ordinationes.
    30. Quod clericus semel consecratus in eodem ordine consecrari non debet.
    31. Ut presbyteri a pseudo-episcopis ordinati consecrentur.
    32. Quomodo reparandi sunt qui iniuste deiiciuntur.
    33. De receptione sedis et sacerdotii Athanasii.
    34. Quod irrita sit ordinatio illius qui ordinatur nesciente proprio episcopo.
    35. Ut Ecclesiis duarum ciuitatum clericus non ordinetur.
    36. Ut extraneus clericus sine commendatitiis litteris non ministret.
    37. Ut clericus in aliena ciuitate non ordinetur.
    38. Ut metropolitanus suam prouinciam gubernet salua auctoritate apostolici.
     39. Ut nullus metropolitanus audiat causas aliquorum absque comprouincialibus episcopis.
    40. Ut in duos metropolitanos prouincia non diuidatur.
    41. Qui sint uocandi primates.
    42. De his ciuitatibus ubi primates sunt ponendi.
    43. De honore Ierosolimitani episcopi.
    44. Quot ciuitates prouincia continere debeat.
    45. Quomodo possunt habere episcopum qui nunquam habuerunt.





LIB. III. De consecrandis ecclesiis et earum ritibus.

    1. De ecclesia hereticorum consecranda.
    2. De ecclesiarum benedictione quid sit obseruandum.
    3. De non sacrificandis nisi in loco sancto.
    4. De solemnitate dedicationis.
    5. Ut missa non cantetur nisi in sacro loco.
     6. De re aliena non consecrata.
    7. Ne ligna ecclesie ad laicorum opera admittantur.
    8. De uasis sacris.
    9. Ut uestimenta ecclesie non tangantur nisi a sacris uiris.
    10. Ut altaria nisi lapidea consecrentur.
    11. Ut in omni missa pro defunctis oretur.
    12. De ministeriis ecclesiasticis.
    13. Quantum spatii queque ecclesia obtinere debeat.
    14. Quod non sit habenda ecclesia per pretium consecrata.
    15. De inuasoribus ecclesiastice rei.
    16. De episcopi potestate in rebus ecclesiarum et qualiter eas expendant.
    17. Quod presuli non liceat predia ecclesiastica alienare.
    18. Ut res ecclesie propriis usibus non applicentur.
     19. De damnatione rectoris ecclesie.
    20. De raptoribus et consentientibus.
    21. Ut qui ecclesiasticas res sine iussu episcopi tenet de Ecclesia pellatur.
    22. De raptoribus ecclesiastice rei.
    23. De pena illius qui ecclesiam combussit.
    24. Quod damnandus sit qui de ecclesia subtractum aliquid uendidit.
    25. De persecutione sacerdotum, et quod grauius sit sacrilegium fornicatione.
    26. De uexantibus ecclesiastica predia.
    27. Quod episcopus sine consilio fratrum quedam ab ecclesia alienare potest.
    28. Ut episcopus nec nescientibus clericis nec ipsi eo nesciente res ecclesie uendant.
    29. Ut nullus rem tituli sui usurpet, et de salariis ecclesie.
    30. Ne res ecclesie dentur uel uendantur.
    31. Qualiter episcopus rebus ecclesie utatur.
     32. Ne predia ecclesiastica a militibus teneantur.
    33. Ut pro captiuis redimendis res ecclesie uendantur.
    34. Quod faciendum sit cum necesse est rem ecclesie uendere.
    35. Ut temere alienatum ab ecclesia reuocetur.
    36. Ut nec in uadium res ecclesie dentur.
    37. Quibus personis res ecclesie uendi possint.
    38. Quam curam habeant heredes fundatoris ecclesie.
    39. Quod decime sunt tributa egentium animarum.
    40. Quod qui decimas ecclesie baptismalis contendunt damnum componant.
    41. Ut decime dari debeant.
    42. Quod fiat de negligentibus decimam dare.
    43. Que decime a laicis possideantur.
    44. Ut decime sub manu episcopi sint et quid ex his faciatur.
     45. Quibus personis episcopi decimas conferre debeant.
    46. Ut episcopi et abbates de agris suis decimas dent.
    47. Quod si quis agrum suum ecclesie legauerit, decimam dare non potest.
    48. Ut anathematizentur qui decimas non dant.
    49. Quod decime non sint exigende a communiter uiuentibus.
    50. Ut ecclesie nec decimis nec aliqua possessione priuentur.
    51. Ut ecclesie preter suas nouas non perdant iustitiam aut decimam.
    52. Quod consensu apostolici sui proprii episcopi licet abbas uel monachus decimas detinere.
    53. Ut quidquid in ecclesia pro pecunia gestum fuerit irritum habeatur, et quod ordinati a Simoniacis nescienter misericorditer suscipiantur.
    54. Ordinationes pretio uel precibus uel obsequio  facte cassande sunt.
    55. Quod a communione priuetur qui donum Dei emit.
    56. Quod res ex consecratione prouenientes sine ea non emuntur.
    57. Quod Simonia sit altare et decimas uendere.
    58. Ut quilibet ex clero per pecuniam non ordinetur.
    59. Quod non sit elemosina que sit ex pecunia per Simoniam accepta.
    60. Quod contra Simoniam uehementer sit exardendum.
    61. Non esse ordines humana gratia largiendos.
    62. Quod sacerdotium et imperium humanam maxime uitam ordinat, et de eligendis ordinandisque episcopis et de damnatione Simoniace prauitatis.
    63. De septem diaconis in unaquaque ciuitate habendis.
     64. Ut episcopus testes habeat.
    65. De septem diaconis urbis Rome.
    66. De subdiaconis et notariis.
    67. Ut in sacrificando sanus succedat infirmo.
    68. Ut celebrationem missarum ante tertiam horam non celebrent.
    69. Ubi celebranda sit.
    70. Sanus succedat infirmo
    71. Presbyter sine duobus non cantet missam.
    72. Ut missa tota audiatur.
    73. De nouem prefationibus.
    74. De capite non uelando.
    75. Ut missa ab eo quo incipitur peragatur.
    76. De discretione eucaristie.
    77. Ut sacrum corpus non sumatur sine sacro cruore.
    78. De illusionis discretione.





LIB. Iu. De sedibus episcoporum et de auctoritate predicationis.

     1. De potestate episcoporum.
    2. De iuramento ad papam.
    3. Quibus sacri ordines tribuendi, quibus negandi.
    4. Ne quis cito post baptisma presbyter fiat et qui post crimen ordiati sunt ab ordine decidant.
    5. Qui sint promouendi ad clericatum uel non.
    6. Qui uiduam duxit uxorem siue ante baptisma siue post non sit clericus.
    7. De quibus laicis intelligi debeat.
    8. Ne ordinati ab hereticis nullo modo ordinentur.
    9. Ut ordinandus probatur per prolixum tempus.
    10. Qui sint admittendi ad clerum.
    11. Si quis contra canones ordinatur honore priuetur.
    12. De illicita ordinatione ne fiat.
    13. Qui extra catholicam Ecclesiam baptizantur non ordinentur.
    14. De transmarinis clericis.
     15. De marito duarum matronarum.
    16. Quod nec ante baptismum bigamus ordinetur episcopus.
    17. Quod ex acolythis et subdiaconis possint promoueri ad presbyterum.
    18. Ut obnoxii licet ordinati sint dominis suis reddantur.
    19. Ut serui non promoueantur.
    20. Ut obnoxii dominis suis ignorantibus non admittantur ad clerum.
    21. Quod ex monachis presbyteri possint ordinari in ecclesiis.
    22. Quod monachi possint aggregari officiis clericorum.
    23. Quod qui concubinam habuerit non promoueatur.
    24. Quod qui post baptismum secundo nupserit aut concubinam habuerit non sit episcopus uel clericus.
     25. Ut uidue maritus si ordinatus fuerit deponatur.
    26. Ut omnes ministri altaris continentiam seruent.
    27. Ut XXu annorum ordinetur sacerdos.
    28. Quod sit cito manus alicui imponere.
    29. De eo qui ens in crimine sine examinatione ordinatur.
    30. Ut penitens non ordinetur.
    31. Qui non sunt ordinandi.
    32. Quos ordines penitentes possint accipere.
    33. Ut qui inuitus ad penitentiam in monasterium mittitur non ordinetur.
    34. Propter cingulum militie non ordinetur quis.
    35. Clericus uiduam non ducat uxorem.
    36. Ut penitentes uel aliqua membrorum damna perpessi non promoueantur.
    37. Quod debilitus in corpore post susceptum ordinem non abiiciatur.
    38. Quid fiat de sacerdote redeunte ad lectum uxoris.
     39. Ne clerici frequentent domos uel colloquia feminarum.
    40. De incontinentia sacerdotum.
    41. Quod nec subdiacono conceditur carnale connubium.
    42. Ut subdiaconus non ordinetur nisi castitatem promiserit.
    43. Ut clerici excommunicentur qui se post tertiam admonitionem non conuertuntur.
    44. Ut presbyter coniugium non sumat.
    45. Ut mulieres cum episcopis non habitent.
    46. Diaconi uxoribus non misceantur.
    47. Ut subdiaconi uxoribus non misceantur.
    48. De presbyteris filios generantibus.
    49. De his qui post sacerdotium filios procreauerint.
    50. Ut sacerdotes uxores non abiiciant.
    51. De filiis subdiaconorum.
    52. Qui clerici uxores accipiant.
    53. De relicta presbyteri.
    54. Ne presbyter coniugatus spernatur.
     55. Ut lapsus in peccato carnis sacro ordine careat.
    56. Ut lapsi in ordinem non redeant.
    57. Quid fiat de presbytero fornicatore, periuro et fure aut homicida.
    58. De diacono fornicario.
    59. Difficile est post crimen redire.
    60. Quod lapso post penitentiam concedatur.
    61. Differentia occulte peccantium sacerdotum.
    62. Ut restituti altius quam fuerant non ascendant.
    63. Ut clerici non misceant sese secularibus negotiis.
    64. Ne clerici sint cupidi uel feneratores.
    65. Qui ordinandus non sit implicitus his criminibus.
    66. Ut episcopus non cogatur dimittere clericum suum.
    67. De his qui moueri uolunt.
    68. Que culpa subditorum ad prelatos referenda sit.
     69. Ut singula officia ecclesiastica singulis committantur personis.
    70. De yconimo eligendo.
    71. Ne facultates ecclesie committantur laicis.
    72. Ut episcopus corrigat quod ab antecessore suo illicite commissum est.
    73. Quod sola lectio non sufficiat.
    74. De episcopo ne leuitate credat.
    75. De episcopo qui indignos consecrat.
    76. De his qui negligunt plebes sibi commissas.
    77. Ne quisquam episcoporum libros gentilium legat,
    78. De episcopo qui concubinam habuit.
    79. De correptione senioris episcopi et de eius consiliariis excommunicatis.
    80. De ministerio chorepiscopi.
    81. Ut plebes que proprium pastorem peremerunt uice parochie gubernentur.
    82. Ne diaconi cantores fiant.
    83. Ut monachi uel clerici ministerio cubili pontificis  obsequantur.
    84. Ut feretrum Romani pontificis non ueletur.
    85. Ne fiscali more titulos imprimant.
    86. De portionibus ecclesiastice oblationis.
    87. De obedientia erga episcopos et de conspirantibus.
    88. Ut clerici monasteriorum sint sub potestate episcopi.
    89. Non esse communicandum inimicis episcopi.
    90. Ut nemo contristet uel accuset suum episcopum.
    91. Ut qui episcopo non obedierint ab Ecclesia arceantur.
    92. De contumeliosis erga episcopos.
    93. De his qui non obtemperant sacerdotibus.
    94. De insidiantibus ut curie tradantur.





LIB. u. De excommunicatione.

    1. Quod audientia denegetur excommunicatis per annum, et quod fiat si ita moriuntur.
     2. De pena communicantis cum excommunicato.
    3. Ut damnati, si ministrauerint, maneant sine spe reconciliationis.
    4. De his qui ante audientiam communicant.
    5. Ut excommunicatus et communicator eius eque puniantur.
    6. Quod mortui excommunicati non possunt reconciliari.
    7. Quod faciat presbyter excommunicatus.
    8. Separatos esse qui falsa crimina intendunt.
    9. Ut nec excommunicati ab alio recipiantur ab alio.
    10. De separato ab Ecclesia.
    11. Ut scienter excommunicatis communicans excommunicetur.
    12. De his qui infra annum excommunicationis se non expurgant.
    13. De his qui contra apostolicam Ecclesiam suas erigunt ceruices.
    14. Conuictum uel contumacem tantummodo excommunicandos  esse.
    15. Excommunicandum esse qui aliena tollit nisi restituat.
    16. Quod absolutionem quam superstes non quesiuit mortuus impetrare non possit.
    17. Ut excommunicatis fidelitas non seruetur.
    18. Ut propria iniuria episcopus non excommunicet.
    19. Ut sententia episcopi timenda, licet iniusta.
    20. De episcopo qui totam domum pro unius excessu excommunicat.
    21. Ut non excommunicetur nisi confessus uel conuictus.
    22. Qualiter episcopi debeant soluere uel ligare.
    23. De iniusta excommunicatione.
    24. Quod papa possit absoluere ab alio excommunicatos.
    25. De his qui excommunicatis fidelitate astricti sunt.
    26. Quibus licitum sit cum excommunicato communicare.
     27. Quod episcopi imperatores excommunicare possunt.
    28. De priuilegiis ecclesiarum.
    29. Quibus clericis priuilegia ualeant.
    30. Ut clerici uacatione gaudeant.
    31. De priuilegiis monasteriorum.
    32. Ne episcopus faciat clericos in monasteriis.
    33. Ut monasteria non sint habitacula clericorum.
    34. Ut monasteria releuentur a grauamine clericorum.
    35. Ut clerici abbates non sint nisi omisso clericatu.
    36. Ut priuilegia indulta non confundantur.
    37. Quod non liceat monasteriis diuersoria secularia fieri.
    38. Ne decime exigantur a monachis.
    39. De monachis.
    40. De clericis non manentibus in suo proposito uel  monachis.
    41. Quod non liceat monachis coniugium.
    42. Quod liberum sit clericis monachos fieri.
    43. Quod tribus modis monachi fiant.
    44. Ut monachi non morentur in urbibus.
    45. Ne quis promoueat aliquem de alterius monasterio.
    46. De milite non recipiendo sine consensu pape.
    47. De his qui reddunt bona que uouent.
    48. De communi uita seruanda.
    49. Quod conuersi non possint testari.
    50. Ut monachi commatres non habeant.
    51. Ut episcopus tantum monachos iudicet.
    52. Non licet monachis abbatem expellere.
    53. De proprietate Romane Ecclesie quam dedit Gregorius papa ad construendum monasterium.
    54. Ut altare erigatur ubi fontes fuerunt.
    55. De pacto seruando.
    56. De implendis uoluntatibus defunctorum.
     57. De monacho qui seruus receptus est.
    58. De uiro non recipiendo nisi uxor conuertatur.
    59. Que sint delicie monachorum.
    60. De monachis infirmis.
    61. Quod laicus plus monacho habeat.
    62. De his qui tonsurantur sine eorum uoluntate.
    63. De his qui, dimissa tonsura, uxorem ducunt.
    64. Ut monachi in ecclesia non predicent.
    65. De monacho non exheredando.
    66. De substantia monachi monasterium relinquentis.
    67. Ut episcopus non cogat abbatem ire.
    68. De nouis cellis.
    69. Ut unus abbas duobus monasteriis non presideat.
    70. Quid habeat fundator in monasterio suo.
    71. De traditione uel commutatione monasteriorum.
    72. De translatione monasteriorum.
     73. De incognito per biennium probando.
    74. Quod abbas pro humilitate proprium locum deserere potest.
    75. Abbatem ab episcopo non esse eligendum.
    76. De abbate qui per cupiditatem quemlibet tondit.
    77. Nullum inuitum preter iustam causam in monasterium retinendum.
    78. Ad episcopos monasteria pertineant.
    79. De uenditione abbatis ab episcopo reuocanda.
    80. Ut monachi non prohibeantur mortuos sepelire uel missas facere.
    81. De uirginibus.
    82. Ut de iuuencula abbatissa non sit.
    83. De sacris uirginibus indicta penitentia.
    84. Que uiuente uiro alteri nupserit ei non debetur penitentia nisi alter eorum moriatur.
    85. De uirginibus non uelatis si deuiauerint.
    86. De uirginibus non seruantibus propositum.
     87. De puellis deuotis, si nupserint postea.
    88. De consecratis, si nupserint.
    89. De uirginibus sacris que uim barbaricam tulerint.
    90. De raptoribus uirginum.
    91. Ut uidue uotum habentes non nubant.
    92. Ut diaconissa ante annos XL non ordinetur.
    93. De prescriptione uel integritate locorum seruanda.
    94. De prescriptione Romane Ecclesie.
    95. De terminis non transferendis.
    96. Quando ualeat triennalis possessio.
    97. Ut diecesis que episcopum non habuit non habeat, et que aliquando habuit habeat.
    98. De episcopis qui ultra sex menses loca sua negligunt.
    99. Quod clericis non ualet prescriptio quam in rebus per renuntiationem habuerunt.
     100. Ex quo die computatio prescriptionis incipiat.
    101. Quod non ualet mora quam necessitas facit.
    102. Ut episcopus in propria cathedra assiduus sit.





LIB. uI. De accusatione.

    1. Ut aduersus sacerdotes uox mortui non audiatur.
    2. Ut criminosis non credatur.
    3. Ut accusatio absentis non recipiatur.
    4. Doctores non esse accusandos.
    5. Ut minores maiores suos non accusent.
    6. Ut infamis non testificetur.
    7. De examinando accusatore et de ordine totius cause.
    8. Quod non nocet si fuerit extorta confessio.
    9. De accusatione clericorum.
     10. Quod non sit facile credendum.
    11. De eo qui non probanda detulit.
    12. Ut apostate non accusent.
    13. Ut qui nuper inimici fuerunt abiiciantur.
    14. Ut uiles non accusent.
    45. Ut nichil fiat contra quemlibet accusatum.
    16. Episcopos prius familiariter conueniendos esse quam accusandos.
    17. Ut inimicis familiaribus non credatur.
    18. Ut propria uoce et presente accusato accusatio fiat.
    19. Ut primates notificent accusatis quod eis opponitur.
    20. Quod non sint accusati recipiendi.
    21. De iudicandis episcopis.
    22. De alicui liceat conuolare ad alias prouincias sine preiudicio rei ecclesie.
    23. Qui sint ab accusatione submouendi.
    24. Qui sint infames.
    25. Ut non accuset nisi accusatus expurget.
     26. Ut nemo per scriptum accuset.
    27. Quatuor personas necessarias esse et quod singule faciant.
    28. Ut seruus aut libertus non accuset.
    29. De pastore non reprehendendo, nisi erret, et ut expulsus restituatur priusquam accusetur.
    30. Ut accusatores episcoporum tales sint ad minus quod prouehi possint ad sacerdotium.
    31. Accusatores sacerdotum tales sint quales sacerdotes eligi debent.
    32. Ut maiores non dedignentur a minoribus accusari.
    33. De induciis accusatorum.
    34. Non esse accusandum aliquem ut melior fiat.
    35. Quales debeant esse aduocati.
    36. Quare licet recedere ante latam sententiam.
    37. De difficili accusatione.
     38. De his qui non possunt accusare.
    39. De non admittendis ad accusationem.
    40. Ut qui primum non probauerint ad cetera non admittantur.
    41. De testibus non admittendis.
    42. Quod pagani et heretici non possunt accusare.
    43. Ut clericus non tradatur ad seculare iudicium si non per missum episcopi.
    44. Ne laicus criminetur clericum
    45. De calumnia.
    46. De pastore non accusando a subditis nisi in fide errauerit.
    47. Qualiter episcopus audiatur.
    48. Quod fiat cum testes desunt.
    49. De pena quorumdam qui ab accusatis destiterunt.
    50. Ne clericus apud presidem accusetur.
    51. Manifestum crimen egere accusatore.
     52. De exspoliatis.
    53. De expulsis.





Lib. uI. De iudiciis et iudicibus.

    1. De precipitanda sententia.
    2. De examinatione temporum.
    3. De numero et qualitate iudicum.
    4. Quod sit certa prouincia.
    5. Nullus episcopus inuadat alienam diecesim.
    6. Ut non idem sit accusatores et iudices.
    7. De stulta diffinitione.
    8. Ut nemo absens iudicetur.
    9. Ut actio die uentiletur.
    10. De iudicio renouando.
    11. De contumeliosis in maiorem natum.
    12. A quantis audiatur episcopus, presbyteri diaconus.
    13. De clericis qui ecclesiasticum iudicium relinquunt.
     14. De prouocatione et iudicibus et consensu electis.
    15. Irrita est sententia episcopi sine clericorum sententia.
    16. De episcopo qui alicui crimen impingit.
    17. Ut clericus ab Ecclesia damnatus non defendatur.
    18. De clerico petente cognitionem publicorum iudiciorum ab imperatore.
    19. De iuris actione omnium iudicum, et de foro competenti.
    20. Ut extra prouinciam non deferatur iudicium.
    21. Quibus actoribus oporteat iudicari.
    22. Quod licet pape condere nouas leges.
    23. De scriptis authenticis et apocryphis.





LIB. uII. De unitate Ecclesie.

    1. De hereticis et schismaticis.
    2. Quid sit heresis.
    3. Quod diuisus ab apostolica sede in schismate  est.
    4. Ut laicus episcopum sub digna custodia dirigat ad papam.
    5. Ut schismatici per publicas potestates opprimantur.
    6. De schismaticis ad correptionem cogendis.
    7. Quod nomina schismaticorum inter diuina mysteria non sint recitanda.
    8. De clericis in heresin lapsis et post conuersis.
    9. Qui non sint inter hereticos habendi.
    10. Quod heretici amittant Spiritum sanctum.
    11. Qui nescienter uel scienter hereticis se commiscent.
    12. Quod potius sit moriendum quam de manu heretici communicandum.
    13. Cur Deus permittat fieri hereticos.
    14. De excommunicato ut cohibeatur a secularibus.
     15. De malis cogendis ad bonum.
    16. Quod par culpa sit communicare heretico uel communicari.
    17. Ut decreta promulgata contra suscitatam heresin inconuulsa permaneant.
    18. De his qui sacrificant ritu paganorum.
    19. De incantatoribus, et qui magos consulant.
    20. De Iudeis.
    21. Non licet Iudeo Christianum retinere.
    22. Non fit facultas Iudeo uel pagano non edendi uolentem fieri Christianum.
    23. Ut Iudei non cogantur ui ad baptismum.
    24. De baptismo et manuum impositione.
    25. Ut manuum impositio fiat post baptismum.
    26. Utrum maius fit baptisma, an manus impositio.
    27. Quod non ab aliquo quam ab episcopo possit fieri consignatio.
    28. De tempore baptizandi.
    29. Quod necessitate faciente in omni loco possumus  baptizare.
    30. Ut baptizetur iste de quo dubitatur.
    31. Ut baptizandi pretia non exigantur.
    32. Ut presbyteri pium modum non excedant.
    33. Ut diaconus presente episcopo non baptizet.
    34. De uno patrino.
    35. Quod tota Ecclesia singulos in baptismate parit.
    36. De manumissione in baptismate.
    37. De muliere pregnante baptizanda.
    38. Ut omnes, siue paruuli siue iuuenes, prius exorcizentur quam baptizentur.
    39. Ut baptizatus ab hereticis sola manuum impositione confirmetur.
    40. Quod heretici solummodo ad speciem sacramenta habeant.
    41. De baptizato abrepto.
    42. De baptismo Epiphanie.
    43. De sacerdotibus rebaptizatis.
    44. De clericis et monachis rebaptizatis.
     45. De pueris rebaptizatis.
    46. De baptizatis ab Acatio.
    47. Quod baptizatis paruulis parentum peccata non nocent.
    48. Ut baptizati ab hereticis his modis ad Ecclesiam reuocentur.
    49. De baptizato ab heretico
    50. De baptismo infirmorum.
    51. De ieiunio.
    52. De ieiunio Quatuor Temporum.
    53. De quadragesimali ieiunio.
    54. De eo qui ieiunium soluit.
    55. Que medicine sint contrarie diuinis preceptis.
    56. De clericorum abstinentia.
    57. De discretione ieiunandi et manducandi.
    58. Quot modis uitium gule obrepat.
    59. Quod non prodest homini ieiunare nisi cessat ab iniquitate.
    60. De abstinentie et ieiunii discretione.
     61. De constitutione.
    62. De obseruatione circa mortuos.
    63. Quod non liceat oblata offerre pro defunctis impiis.
    64. Ut oblatio defunctorum non retineatur.
    65. Ut pro sepultura nichil exigatur.
    66. De coniugum sepultura.
    67. De sepulcris in loco sacro.
    68. De anime absolutione.





LIB. uIII.---De coniugio et adulterio et consanguinitate.

    1. De legitimis coniugiis.
    2. De coniugio non soluendo.
    3. Quod religionis causa non sint soluenda coniugia.
    4. De uxore captiua.
    5. Ut uxor reddatur marito de captiuitate redeunti.
    6. De separatione eorum qui filios suos de fonte  susceperunt.
    7. De coniugatis non separandis, si necessitate filios suos baptizauerint.
    8. Ut omnis abstineat se a spirituali filia patrui sui.
    9. Ut nullus filiam patris sui spiritualem ducat uxorem.
    10. De marito qui ob frigidam naturam coire non potest.
    11. De numero uxorum.
    12. De numero maritorum.
    13. Quod propter amentiam non sint soluenda coniugia.
    14. Ut dimissor uel dimissa sic maneant, ut reconcilientur.
    15. De illo qui uxoris infirmitati compatitur.
    16. De numero nuptiarum.
    17. De gentili qui gentilem dimittit uxorem.
    18. De mulfere nuptias condemnante.
    19. Quod non sit bigamus qui unam ante baptisma,  aliam post baptisma acceperit uxorem.
    20. Quod nuptiarum federa inter ingenuos sint legitima.
    21. Quod separata a uiro flagitioso non possit aliam ducere.
    22. De fide a coniugatis seruanda.
    23. Quod etiam ex male coniunctis possint fieri nuptie.
    24. Quod coniugium remaneat inseparabile.
    25. Quod coniugium remaneat in separatis, sicut ordinatio in separatis.
    26. De his qui rapuerint puellas simul habitantes.
    27. Quod sponse liceat eligere monasterium.
    28. Quod non liceat alterius sponsam in matrimonium soctiri.
    29. De puella desponsata ab alio corrupta.
    30. De sponsis benedicendis.
    31. Ut quidam ducat uxorem quam corrumpit.
    32. De presbytera.
     33. De diacona.
    34. De monacha.
    35. De commatre.
    36. De sorore.
    37. De nepte.
    38. De uirgine non desponsata.
    39. De coniugiis quatuor generationis quondam Anglis permissis.
    40. De coniugio uitando.
    41. De his qui infra septimam generationem nescienter coniuncti sunt.
    42. Ut coniunctio consanguineorum prohibeatur.
    43. De his qui se proximis copulant.
    44. Quod matrimonia affectu contrahuntur.
    45. De affinitate ex decretis innocentii.
    46. Ut coniugia a presbyteris, diaconibus, subdiaconibus contracta dissoluantur.
    47. De cognata uel quam cognatus habuit.
    48. Isidori capitula de septem gradibus consanguinitatis.
     49. De diuersa fornicatione.
    50. De mulieribus fornicantibus.
    51. De fornicatione presbyteri.
    52. De muliere que cum duobus fratribus nupserit.
    53. De concupita muliere.
    54. De Sodomitico scelere.
    55. Quod propter quamdam fornicationem separatus uel separata nubere potest.
    56. Quid fiat de illo qui filiam uel filiastram ad confirmationem uel fontem tenuerit
    57. De uarietate homicidiorum.
    58. Quod detractor sit homicida.
    59. De uoluntario homicida.
    60. De homicidio non sponte commisso.
    61. De occiso penitente.
    62. De uxoris interfectore.
    63. De pena matricide.
    64. De patricida et fratricida.
    65. De interfectione impii.
     66. De iuramentis.
    67. De periurio pro uita redimendo.
    68. De periuro qui alios in periurium ducit.
    69. De eo qui sciens periurat.
    70. De eo qui contra id quod suspicatur iurat.
    71. De periurio in manu episcopi uel cruce.
    72. Quod uerum iurare non sit peccatum.
    73. De iuramento synodali.
    74. Ut pueri ante quatuordecim annos non cogantur iurare.
    75. Ut periurium emendetur sicut adulterium.
    76. De his qui per capillum uel per caput Dei iurant.
    77. De incuatis iuramentis non seruandis.
     78. Si utendum sit fide ueritatis per falsos deos.
    79. De periurio cauendo etiam in communi loquela.
    80. Quacunque arte uerborum quis iuret?
    81. De multimodis iuramentis et mendaciis.





LIB. IX. De raptoribus et furibus.

    1. De membrorum truncatoribus et incensoribus.
    2. Quod non furtum, sed mens iuris attenditur.
    3. De eo qui aliquem exspoliauit.
    4. Quod non sit sumendum exemplum spoliandi.
    5. Quod oblatio de rapina maculosa sit.
    6. Ut pauperum defensio ab imperatore postuletur.
    7. Peccatum esse diuiti ablatum pauperi dare.
    8. Rapinam esse inuenta non reddere.
    9. Regum esse oppresos liberare, nec effusionem sanguinis esse malos punire.
    10. De puniendis malis.
    11. De oratione qua orat ut temperentur interdicta.
    12. Quibus licitum sit malos occidere.
    13. Ut mali non occidantur, sed corrigantur
     14. De tolerandis uel fugiendis uel impugnandis malis.
    15. Quod bella cum beneuolentia sint agenda.
    16. De persequendis uel depredandis hostibus.
    17. De predandis hostibus ecclesie.
    18. De eo qui, cum possit, iniuriam non repellit a socio.
    19. De penitentia.
    20. De reconciliatione penitentis.
    21. De utili penitentia.
    22. Quod non tam mensura temporis quam doloris consideranda est.
    23. Ut penitentia publice agatur.
    24. Post dignam penitentiam posse aliquem docere.
    25. Cur prohibeatur clericatus post penitentiam.
    26. Quod oblata oporteat penitentem restituere.
    27. Quod nullum peccatum sine penitentia remittatur.
     28. Quod pro conuersione necessaria fit penitentia.
    29. Quod uenia non accipiatur sine penitentia.
    30. Ne aliquis episcoporum alienum penitentem suscipiat.
    31. Indulgentia Dei nisi supplicationibus sacerdotum obtineri nequit.
    32. De his qui se occulto crimine contaminarunt.
    33. Quod par causa fit mulieris adulterium et uiri adulterium.
    34. De iusta et iniusta misericordia.
    35. De persequentibus sacerdotes.
    36. De cruce et imagine.
    37. De reconciliatione excommunicatorum.





APPENDIX SECUNDA OPUSCULA SPURIA.






F. P. LUCAE WADDINGI ORDINIS MINORUM AD SEQUENTIA OPUSCULA PRAEMONITIO.

Duo nobis desunt sanctissimi uiri opuscula, Commentarii scilicet in Threnos Ieremie, et in Psalmos Dauidis, quorum postremos morte preuentus complere non poterat. Etsi a nobis diligenter perquisitos, hactenus reperire non potuimus: si aliquando apparuerint, auctiori dabimus editione. Interim laboramus  circa collectionem canonum, quam libris tredecim Anselmus absoluit, et Anselmi Decretum quidam appellant. Eam suis numeris absolutam a mendis et erroribus expurgatam, notisque, ubi oportuerit, illustratam, Deo propitiante, aliquando in lucem proferemus.

Que uero sequuntur opuscula, Arnoldus Uuion tribuit S. Anselmo , eaque exstare, et Anselmo ascribi in codicibus pregrandibus membraneis bibliothece cenobii S. Benedicti Mantuani testatur Posseuinus . Eminentisimus dominus Franciscus cardinalis Barberinus, Benedictini ordinis protector, pro sua erga me ueteri ac peculiari benignitate, atque innata in omnes bonarum litterarum cultores benefica propensione, curauit inde fide integra hoc exemplar transmitti. Atqui illa eloquio humiliora, quam que tanti uiri preferant grauitatem, alicui uidebuntur. uerumtamen coniecture que ex styli uarietate efformari solent, leues frequenter apparent et fallaces; quippe manifestum est non eumdem in uniuersis operibus suis sermonem methodumque seruare sacros doctores, presertim eos qui preter doctrine excellentiam, uite addunt sanctitatem, et pietatis igniculis incensi frequenter feruntur in Deum. Dei uerbis alios quandoque grauius reprehendunt, suis precibus aliquando Deum humilius pro se interpellant. Pro rei et argumenti uarietate modo extollunt, modo deprimunt sermonem, nec eodem uocis tenore agendum iudicant cum Ecclesie persecutore et cum mundi conditore. Spiritus intus alit humiles cordis cogitationes, et foris edit lenes uocis susurros, in conspectu illius pro cuius bonorum in spiritu uehementi plerumque clamant, et quasi tuba exaltant uocem suam, annuntiantes populo scelera eorum, et domibus principum peccata eorum. Cum quo quis loquitur, et de qua re agitur expendendum, adeoque temperandi sermones, ut undequaque conueniant. Anselmus modo cum Henrico tyranno in acie pugnat, modo contra schismaticos scriptis tonat, attamen in cubiculi penetralibus diuinum semper aliquid intus agitabat, et contemplabatur celestia , que reuerenti deinde promebat eloquio. Nihil ergo mirum si grauiter doceat, et humiliter oret; si sacras Scripturas in tyrannos acriter contorqueat, et diuina mysteria humiliate mentis meditetur affectu. Multos libellos propriis manibus conscripsisse uite auctor recenset . Quid si inter illos isti? Certe in ipsa illa domo in qua uitam monasticam et contemplatiuam professus est, omnes isti qui sequuntur, contemplationum libelli, prefixo ad singulos eius nomine, diligenter conseruantur. Liceat itaque precedentibus opusculis ista subtexere, saltem ne pereant.





I. MEDITATIO IN ORATIONEM DOMINICAM. 

 1. Pater noster, qui es in celis, sanctificetur nomen tuum, etc. O summa clementia! O ineffabilis benignitas! O mira dignatio! O longitudo, latitudo, sublimitas, et profundum caritatis diuine! uilissimum lutum sum, detestabilis sanies, nequissima creatura, et tamen Deus deorum, Rex regum et Dominus dominantium, se meum Patrem dicit. Cum oratis, inquit, dicite: Pater noster, etc. Ex quo hoc dicit ipsa ueritas, uerissimum est. Et scio quod plus sine comparatione me diligit quam pater carnalis uel mater, imo quam ego ipse. De tanto ergo Patre eleuabitur cor meum ut aquila, et iam huius celi inferiora contemnam. Quid ultra mihi de terrenis honoribus qui sum filius Dei? Maius dedecus esset mihi appetere quantumcunque magnum honorem  terrenum quam filium imperatoris appetere latrine officium. Quid ultra mihi de terrenis diuitiis qui regni eterni sum heres? Ignominiosius esset mihi de quantumcunque magnis diuitiis terrenis curare quam primogenitum imperatoris de fimo equorum suorum. Quid ultra mihi de deliciis carnalibus, de terrenis, quantumcunque magnis? Detestabilius esset mihi filio Regis summi affici in quantumcunque allectiua creatura quam filium imperatoris in sanie fetidissma. Quid bonum, quid pulchrum, quid utile, quid desiderabile me allicere potest qui heres sum fontis omnis pietatis, et boni? Omnia respectu illius non sunt nisi quedam similitudo et umbra. Accedam ergo ad Patrem meum, qui nichil aliud uult nisi ut habeam eum. Nunquid ergo negligens  ero? Nunquid pausabo? Nunquid aliis intentus ero? Certe cum impetu, omnibus postpositis, curram ad eum. Sufficit mihi, si habeo Patrem meum, et ideo toto corde tendam in eum. Non aspiciam, non aliud uidebo nisi Deum meum, quia oculus mentis mee totus tendit in illum, quia nimis allexit animum meum. Pater noster. O mel, et fauum in ore meo, cum te Deum meum, Patrem meum uoco! O dulcedo indicibilis! O iucunditas inestimabilis! O iubilatio ineffabilis, cum audeo te Patrem uocare! O exsultatio! O admiratio! O medullaris modulatio! Quia Pater meus es tu. Quid ultra pretendam? Quid ultra dicam? Quid ultra petam? Pater meus es tu.

2. Sed ubi es, Pater mi? ubi es, si ubique es?  imo quia ubique, quomodo celum tibi sedes est? Sed ideo, benignissime Domine, uis ut dicamus Pater noster, qui es in celis, ut nos a terrenis ad celestia eleues, ubi maxime tua potentia, sapientia, et bonitas elucescit; ut ibi, mi pater, sit semper tecum conuersio et conuersatio nostra, ut a te celestia, non terrena, petamus; aut certe ut, nos spirituales celi facti, in nobis sit habitatio tua. Quid ergo nos tardabit? Quid nos retrahet? Quid impedimenta parabit quin celestem, non terrenam, uitam ducamus, ut in nobis sit habitatio tua? O digna admiratio, mira dignatio, et dignissima habitatio Christi in nobis! Ego fedissimus fimus et abominabilis peccatorum latrina, ualeo esse ex immensa Dei mei clementia tabernaculum eius. Et qui sum plenus  sanie et fetore, ero sanctum Dei templum, sapientie sedes, et habitaculum Spiritus sancti! O felix dies! O beata hora cum talem hospitem possidebo! Tenebo eum, nec dimittam eum, donec introducam eum: imo ipse introducat me in domum illius, que sursum est Ierusalem, matris mee, et in cubiculum genitricis mee, scilicet in intimam contemplationis quietem, ubi cubant, ubi quiescunt anime delicate .

3. Pater noster, qui es in celis, sanctificetur nomen tuum, etc. O quam bene sequitur, quam optime continuatur, quam elegentissime ordinatur petitio ad predicta, scilicet Sanctificetur nomen tuum ad Pater noster, qui es in celis, quia filialis deuotio, celestis contemplatio totum animum reuerentis filii  conuertit in Patrem celestem, ut clamet, et dicat: Sanctificetur nomen tuum, quasi dicat: Non terrenas diuitias, delicias, et honores peto, sed ut sim in te totus conuersus, sim totus diuinus. Sanctificetur nomen tuum, ut scilicet pars mea rationabilis, tua sapientia illustrata, omni errore et ambiguitate et tenebrositate purgata, habeat sanctissimam, id est purissimam notitiam tui.

4. Adueniat regnum tuum, ut mea irascibilis [f. uoluntas], tua potentia roborata, ad sublimitatem tui regni conscendat. Fiat uoluntas tua, ut mea concupiscibilis, tua bonitate dulcorata, imo tua caritate perfecta plene tuo beneplacito quiescat, ut ex uera dilectionis amicitia sit idem uelle et nolle. uel, sanctificetur nomen tuum, quantum ad puram  notitiam intellectus. Adueniat regnum tuum, quantum ad feruens desiderium affectus.

5. Fiat uoluntas tua sicut in celo et in terra. Quantum ad perfectum obsequium effectus. Sanctificetur ergo in nobis nomen tuum, quod ab eterno sanctissimum est, ut quidquid uidemus, quidquid audimus, quidquid intelligimus et sentimus, totum ad sanctissimi tui nominis ordinemus; ut sic in nobis nomen tuum sanctum sit, sine terra et purum, ut excussi et purgati ab omni curiositate et uanitate et omni inutili phantasia, te solum in omnibus agnoscamus semper, piissime et sanctissime Pater; mentis nostre oculus ad te lumen eternum incessabiliter dirigatur; semper te qui in omnibus, et a  quo omnia sunt, in omnibus te intuear, in omnibus te agnoscam. O quam dulce lumen et delectabile a te sole iustitie nunquam mentis intuitum amouere! O quam dulcis, quam amabilis, quam admirabilis oculis nostris tuorum claritas radiorum! Sanctificetur ergo nomen tuum. Adueniat regnum tuum. Nunc, Domine Deus, regnum huius mundi occupauit animam meam, imo totam dissipauit, totam lacerauit, totam fedauit, totam denigrauit, sponsam tuam dilectam, animam meam, totum cor meum, totum animum meum, totum affectum meum uanitas, imo feditas huius mundi. Ideo non nisi que mundi sunt sentio, que carnis sunt appeto, et sola terrena cogito et affecto. Factus sum huius mundi cinis, et sub huius mundi principe sollicite  studeo militare. Sed, Domine, nonne creatura tua sum? Ergo adueniat regnum tuum, ut princeps huius mundi eiiciatur foras, tu solus in me regnes, tu solus inhabites mentem meam, totum me occupet regnum tuum, totum sibi uindicet desiderium meum, solus reficias affectum meum. Quid quero? Quid uolo? Quid desidero? Quo uagor? Quo discurro? cur distrahor? Sufficit mihi, Domine, regnum tuum, ergo adueniat regnum tuum. Nihil de cetero cogitem, nichil desiderem, nichil affectem, nisi regnum tuum; sit ibi refectio mea, sit ibi habitatio mea, sit ibi tota conuersatio mea. Tu solus bonus, tu solus pulcher, tu solus amabilis, tu solus desiderabilis animarum amator. Tu solus me regas, tu solus me dirigas, tu solus me allicias, tu solus totum  cor meum habeas animarum zelator. In te solum pectus meum dulcoretur, in te solum quiescat cor meum, totum repleas animum meum, cum impetu ascendam ad te centrum et regnum omnium animarum; ergo adueniat regnum tuum, fiat uoluntas tua sicut in celo et in terra. Hoc uolo, hoc desidero, hoc totis animi uisceribus concupisco, ut in me, de me et pro me, non mea, sed tua, fiat uoluntas, totus tuus sim, totus in tuum solum tendam honorem. Ad hoc factus sum, ad hoc natus sum, ut solum tuum requiram honorem. Iam non flectar ad meum appetitum, iam non proprium requiram commodum, iam non considerem amicorum affectum, non cogitem quid amarum, uel dulce; honorificum uel uile; sed solum nitar in omnibus tuum beneplacitum  adimplere, difficile uel leue; asperum uel suaue; sed cum impetu, et desiderio feruenti et animi anxietate curem perficere que tue uoluntati sunt placita. Hoc solum mihi suaue, hoc solum sit iucundum, hoc solum mihi leue, hoc delectabile, et amabile in quantumcunque asperis, difficilibus et amaris tuam requiram perficere uoluntatem. O gaudium, et iucunditas, et exsultatio medullaris totum et totaliter, semper, et ubique exponere me ad omnem tuum honorem, quem possim modo aliquo effectui mancipare! O utinam solus possem omnia tua ministeria, mi Domine, adimplere! Magis gaudeo, magis approbo, amplius totis artubus et uisceribus concupisco me totum impendere tuo  honori, me diuine tue satisfacere uoluntati quam et quantumcunque celestibus et diuinis deliciis iucundari. Si enim pro te, mi domine, totaliter lacerer, et passiones et mortes quascunque ad tuum honorem reciperem, de eis magis gauderem quam de quacunque delectatione quam etiam in patria habere possem, nisi fortasse in illa delectatione tantum aut plus cederet ad tui honorem; et hoc etiam non ratione delectationis, sed ratione tui honoris optarem; non enim factus sum ad meam uanitatem consolandam, sed ad tuam magnificentiam honorandam. Quid mihi maius? Quid mihi dulcius? Quid mihi amabilius quam totum in tuum honorem resolui? O gaudium! O tripudium, omne mihi iubilare solatium, quod possim aliquid quantacunque  difficultate facere ad tuum honorem. Hoc est angelorum gaudium, celeste desiderium, patrie premium posse tibi totaliter obsequi, totaliter in te ferri, tue uoluntati plenarie conformari, et tuum honorem et magnificentiam admirari. Non dubito, imo certus sum, quod plus gaudent angeli et anime sancte de magnificentia tui honoris quam de magnificentia glorie sue. Et ideo fiat uoluntas tua sicut in celo et in terra. In celo, scilicet in celestibus spiritibus. Et in terra, scilicet in nobis hominibus: scilicet tue uoluntati adeo libenter, et feruenter et uoluntarie obsequamur, et tue uoluntati totaliter conformemur secundum possibilitatem nostre uirtutis.

6. Panem nostrum quotidianum da nobis hodie.  O quam bene ordinat, quam eleganter coniungit hec uerba premissis! Et quamuis de pane materiali et spirituali possit exponi, de sacramentali tamen pane maxime exponamus ad presens. Et, ut dixi, hic in Deo est egregius ordo. Quis adeo dignus est, quis adeo humilis est ad susceptionem huius sacramenti ad offerendum Filium Deo Patri, ut ille qui, sicut supradictum est, se totaliter in Deum ordinauit quantum ad intellectum, affectum, et effectum, qui se totum Deo obtulit, totum se sacrificio concremauit, qui in se annichilatus est, et totus in Deum illatus est, qui iam non que sua sunt querit, sed que Iesu Christi ? Ille uero in hoc sacrificio potest Iesum Christum recipere, Iesum Christum rogare, Iesum Christum pro se et aliis  Deo offerre. Et ideo petitioni isti uerus Magister preposuit: Sanctificetur nomen tuum, etc., et optime subiungit, et illis uerbis coniungit: Panem nostrum, etc. Qui ex Aegypto peccatorum exiuit, ibi sanctificetur nomen tuum, et mare Rubrum inundantium tempestatum submersis Aegyptiis sicco pede transiuit, ibi adueniat regnum tuum; et in deserto contemplationis soli Deo intendit, et se totum Deo dedicauit, ibi fiat uoluntas tua sicut in celo et in terra. Iam in hoc deserto esuriens, manna, scilicet panem celestem, a celesti Patre requirit; ibi panem nostrum quotidianum da nobis hodie. Qui etiam in Aegypto aliquando super ollas carnium sedit, nec illis spretis solum panem uiuum,  qui de celo descendit, exquirit, postulat et acquirit. O inaudita Christi dignatio! O mira iubilatio mentis! Deus meus, sponsus meus, amor meus, factus est cibus meus. Sanctorum premium, angelorum gaudium, Dei Patris uerbum est nutrimentum meum. Lux mundi, Sol celi, Sapientia Dei, est refectio mei animi. Proles uirginea, redemptio humana, celi gloria, facta est cibatio mea. Quid ultra affecto? Quid ultra me allicere potest? Absit a me, Domine, ut ex quo cor meum habet tam nobilem cibum, quod circa aliud in toto mundo afficiatur! Quomodo, obsecro, post tam nobilissimum, et sufficientissimum, et suauissimum, et dulcissimum cibum, potest cor meum circa uana, turpia et immunda delectari? Quomodo, obsecro, potest  cor meum ad momentum ab isto cibo nobilissimo separari? Et si super non possum ipsum sacramentaliter sumere, saltem cor meum ipsum spiritualiter non desinat ruminare. In ueritate mirum et plus quam mirum uidetur quanto pre dulcore et nimio ardoris feruore cor non deficit in hoc cibo. Tu solus, bone Iesu, sis cibus meus, et refectio mea; te solum esuriam: te auide, et insatiabili appetitu comedam, et semper famelicus sim tui. Quid te dulcius? Quid te suauius? Quid te amabilius, bone Iesu? Te solum uolo comedere, te solum cupio masticare. Tu mihi semper dulcescas in corde. Solus odor tuus deberet reficere totum mundum, quanto magis cibatio tua! Si in uerbo quod procedit ex ore tuo reficimur et uiuimus , quid erit te ipsum uerbum  eternum ore recipere, et cordis dentibus masticare? Quomodo non sic cor meum delectatur in te, ut omnia obliuiscatur preter te? Si aliquid terrenum, imo similitudo terreni, tantum aliquando cor meum occupat ut aliarum rerum obliuiscar, quomodo tua uerissima presentia non me tantum reficit et inebriat ut totius mundi obliuiscar, et etiam mei? Hunc ergo, Pater celestis, panem quotidianum hodie nobis concede. Sed hodie, Domine Deus, da nobis hunc panem, ut in presenti et semper presentialiter habeamus. Sit semper presens spiritualiter saltem hic cibus, ut nunquam sciat preteritum uel futurum. Sed hodie dicit bonus iehsu, ut dicamus: Cur, queso, tantum festinas esse nobiscum? Quare non differs usque eras, quid enim in nobis  uides? Quid in nobis sentis, quid in nobis agnoscis, quod tantum nostro es inebriatus amore? Quid nobiscum lucraris? Quid in nobis reperis? Quem fructum de nobis habebis, quod nescis tardare? Si sic amor nostri te urget ut differre nequeas quin statim uelis esse nobiscum, cum quibus nullum habes lucrum, nos autem qui sumus fetidissima sanies, et indigni, etiam tua creatura quantumcunque uilissima nominari, quomodo differimus, ex quo tantum hoc desideras, esse tecum, cum te summum bonum, sine macula speculum, angelorum solatium impetremus. Tu ergo, bone Iesu, differre non uis ut ostendis; nec nos amplius differre uolumus. Hodie ergo te petimus, ut hodie habeamus.  Non enim cassa est instructio tua, sed esset, si peteremus et non impetraremus. Quia ergo te statim petimus et desideramus, et hoc ipsum tu cupis, accede ad cor nostrum; quia ad te ascendit cor nostrum. Tu enim inebriatus es nostri, et nos tui amore. Te ergo ad nos, et nos ad te cum impetu ducis, o pondus amoris, et iam omni mora sublata mutuus sit amplexus, et inter tua brachia deficit anima mea, absorpta amoris feruore. Cum enim sensi amplexum tuum, eradicasti animum meum, primo cibasti, deinde inebriasti, tandem tuis amplexibus et osculis soporasti animam meam, et in tuis brachiis requiescit. Non eam, quamuis indignam, abiicis. Non eam refugis, sed ad te stringens clamas, et dicis: Adiuro uos, filie Ierusalem, ne  suscitetis nec euigilare faciatis dilectam, donec ipsa uelit .

7. Sed adhuc admiror clementiam tuam, bone Iesu. Quare dixisti quotidianum? Nunquid uis quotidie cibus noster esse? Nonne sufficit tibi si per unam diem in nobis habitas, et moraris nobiscum? Quare semper uis esse nobiscum? quid fecimus tibi? Quid dicam de tanta beneuolentia nescio, quia in illis thesauris clementie deficit animus meus, ut non possit paruam considerare scintillam, tanta est abyssus eis, et ideo nichil scio dicere, nisi, ex quo sic semper uis esse nobiscum, nos omni tempore simus tecum, et nunquam a te Sponso benignissimo, cibo suauissimo recedamus. Ita, Domine, nos tuo amore, et deuotione glutines tecum, ut nec a te  possimus recedere, nec uelimus. Sic ergo panem nostrum quotidianum da nobis hodie, etc.

8. Et dimitte nobis debita nostra, sicut et nos dimittimus, etc. O bone Iesu, nobilissimum cibum nobis indignis seruulis tuis benignissime et instantissime obtulisti. Sed quid? Timeo ad conuiuium Esther regine, ut Aman, inuitari , etsi illa, bone Iesu, non sit intentio tua, tamen timeo. Quid ergo? conuiuium opulentissimum paratum est. Nuntii, scilicet angeli sancti mihi instant; esuries me excitat, et compellit; tamen accedere non presumo, quia peccaui. Quid ergo faciam? angustie mihi sunt undique; sed certe quid eligam scio. Ibo enim ad Patrem meum celestem,  de quo supra dictum est: Pater noster, qui es in celis, et dicam: Pater, peccaui in celum, et coram te. Iam non sum dignus uocari filius tuus: fac me sicut unum ex mercenariis tuis , scilicet dimitte nobis debita nostra. Sed o felix recognitio culpe, que promeretur patris amplexus. Forte amoris feruore inter amplexus eius dissoluar et mutabor in uirum alium, et aliqualiter comedere potero de uitulo saginato. Dimitte ergo nobis debita nostra. O mira Dei nostri erga nos dignatio: ipsum contempsimus, et pro uilissima sanie commutauimus; et tamen nobis suadet ut ueniam petamus, quia uult nobis debita dimittere cum offensis. Hoc autem noluit angelis elargiri. Quomodo, queso, bone Domine, potes amplius nos respicere qui ita turpiter a nobis  abiicimus te? Ergo ex quo tu ipse suades, dimitte nobis debita nostra, dimitte, dimitte nobis, quia iam pro nobis debitum soluisti. Iam teipsum pro nobis in sacrificium obtulisti. Tu es ipse qui nos doces, ut dicamus dimitte nobis, etc.; hoc facere potes. Nonne iam pax facta est? Nonne iam pacis conuiuium celebratum est, et quotidie celebratur. Dimitte ergo nobis debita nostra, sicut et nos dimittimus debitoribus nostris. O beatum proximi debitum! o felix offensa, quam allegare possimus coram Deo in remissionem debiti nostri. Non ergo huiusmodi fratres contristemus, si nos offendunt homines, si nobis iniuriantur, si nos affligunt, rapiunt et accipiunt nostra; sed in eis, quantum est, pro nobis exsultemus et gaudeamus, quia dimittendo ea proximis  allegare poterimus dimissionem debiti nostri, Non est dubium quod magne uirtutis magneque efficacie est allegatio ista, quam summus aduocatus et Iudex noster nos docet. Ergo si dimittimus aliis, dimittitur nobis. Dimitte ergo debita nostra nobis, sicut et nos dimittimus debitoribus nostris.

9. Et ne nos inducas in tentationem. Quid enim, Domine, prodest baptizari, siue lauari a mortuo, si iterum tango mortuum ? Non sufficit mihi, Domine, ut peccata commissa dimittas, nisi etiam a peccatis imminentibus custodias. Nam promptissimus sum ad peccatum, et nisi me custodias, sine freno irruam in peccata. Si ergo, Domine, ad probationem, et humilitatem et exercitationem nostram  uis et permittis nos tentari, non tamen in tentationem nos permittas inferri. Quid enim profuit Aman, qui a rege Assuero super omnes principes fuit elatus, cum postea inflatus superbia fuerit suspensus in ligno?  Quid enim mihi prodesset quidquid in premissis uerbis petiui, nisi in tentationibus me conserues in bono? Ergo et ne nos inducas in tentationem. uis, bone Iesu, ut sic petamus, quia permittis nos multoties tentationibus stimulari, ut ad te recurramus? Omnem modum, et uiam, qua possis nos ad te trahere, exerces; quia nos tecum cupis habere. Tentatus ergo ad amplexus paternos fugiam, ut me recipiat fugientem, et timidum exhortetur; et dicam ei: Et ne nos inducas in tentationem, etc. Hoc uult, hoc desiderat,  hoc exspectat Pater meus, ut curram ad refugium, ad complexum et ad sinum eius, ut totaliter de me diffidens, solum de ipso confidam, ergo et ne nos inducas, etc. Sed libera nos a malo. uerum est, Domine, quia digni sumus omni malo, quia te contempsimus, omne bonum. Sed uide, clementissime Pater, infinitam misericordiam tuam, non detestabilem nequitiam nostram, et releua a nobis paruulis, nobis infirmis importabile onus, et a malo opprimente, et distrahente, et retrahente, et retardante ad bonum libera nos, filios tuos, ut libere possimus; . . . . . . . . . . . . . . . et maxime ab illo horribili et terribili malo eterno nos libera, ne tua desiderabili uisione priuemur; quod horrent  omnia ossa nostra. Quid enim mihi profuisset tuam creaturam fuisse, nisi te habeam, et totus et totaliter in te ferar in uita eterna, quam nobis concedas, qui es in secula benedictus? Amen.


Alia expositio.

Possunt autem omnia supradicta aliter explicari sic: Pater noster, premittitur, ut confidentes accedamus ad ipsum. Qui es in celis, ut que sursum sunt queramus et sapiamus, non que super terram. Sanctificetur nomen tuam, quantum ad fidei illustrationem: Adueniat regnum tuum, quantum ad spei erectionem. Fiat uoluntas tua, quantum ad caritatis coformitatem et perfectionem. Panem nostrum, etc., quantum ad nutrimentum et fulcimentum temperantie,  que maxime exhibetur in pane eucaristie. Et dimitte nobis, etc., quantum ad correspondentiam et lancem iustitie, per hoc quod subditur: Sicut et nos dimittimus, etc., Et ne nos inducas in tentationem, quantum ad actum prudentie, que est in precauendis insidiis. Sed libera nos a malo, quantum ad actum fortitudinis, que est in tolerandis aduersis. Amen.


Alia expositio eiusdem.

Possumus etiam supradictas petitiones exponere pro iis que habituri sumus in patria, ut, Sanctificetur nomen tuum, quantum ad apertam uisionem, quasi dicat: Quod nunc per speculum in enigmate uidemus, pure et sine terra, sine medio aliquo facie ad faciem uideamus. Adueniat regnum tuum, quantum ad firmam intentionem, ut in eternum regnemus.  Fiat uoluntas tua, quantum ad consummatam dilectionem, que plene amantem in amatum transformat; et tunc exponendum est sicut in celo et in terra, scilicet sicut in angelis, et in hominibus fiat. Panem nostrum quotidianum, etc., quantum ad suauissimam fruitionem; et exponendum est tunc quotidianum, scilicet, continuum, quia semper est ibi dies, et exponendum est hodie pro eternitate, que non habet preteritum uel futurum; sed est tota simul, et melius per presens notatur. Et  dimitte nobis, etc. in quo petitur aduentus anni iubilei, in quo omnia debita dimittuntur ueris Iudeis, scilicet, penitentibus et iustis et homo homini, et Deus hominibus talibus debita uniuersa dimittent. Et ne nos inducas in tentationem, etc., in quo petitur illa pacis pulchritudo, de qua dicitur: Sedebit populus meus in pulchritudine pacis , etc., ubi non erit amplius Satan, nec malus occursus. Sed libera nos a malo, quasi dicat: Duc nos ad illum statum, qui est omnium bonorum congregatione perfectus et omnium malorum priuatione iucundus; ubi uere erimus liberati a malo. Hec autem ultima expositio multam admirationem, miram deuotionem, medullarem exsultationem et plenam laudis persolutionem requirit. Et sunt in ea miri et inenarrabiles  contemplationis thesauri. Sed non sufficio, nec dignus sum eos dispensare, nec ponere ibi os meum immundum maxime cum aulam regis Assueri ingredi non audeam, non uocatus ; et ideo simplicitati nostre sufficiant que supradiximus foris in atrio existentes. Ipse autem Christus ad nos inclementie signum auream uirgam extendat , ut possimus secure ad ipsum intrare, et secum in eternum regnare. Quod ipse prestare dignetur qui est in secula benedictus. Amen.





II. MEDITATIO DE SALUTATIONE B. u. MARIAE Scilicet, Aue Maria.

 1. Aue, Maria, gratia plena, Dominus tecum, etc. Tibi, Domine Deus meus, gratias quas possum refero ex intimis precordiis meis, qui pro nobis indignis dignatus es nostram naturam assumere, uirginali utero baiulari, et ex ea scilicet uirgine nascens, lacte eius nutriri, eius foueri gremio, et eius subiici imperio qui omnia conseruas, et regis, et qui me fetidissimam saniem, et turpitudinem detestabilem, abominatione plenum et omni uenia et clementia indignum dignatus es tantum illustrare ut sciam Matrem habere; hoc mihi indignissimo concessisti ut ipsam possim et audeam salutare. Non enim, Domine, fecisti taliter omni nationi, et hoc summum beneficium non manifestasti eis . Ubi est, Domine, ille tuus peculiaris populus, quem in  manu potenti et brachio extento de terra Aegypti per desertum in terram promissionis duxisti tot signis et prodigiis magnificentie tue?  Nonne, Domine, iste est populus ille, cui hoc beneficium promisisti? Cur ergo non illis tuis cultoribus, sed nobis idololatris et infidelibus hoc tuum summum beneficium reserasti? Quare nobis paucis, cum multi et quasi infiniti populi hoc ignorent? Nonne, Domine, uniuersorum es creator, et omnes ad imaginem  tuam fecisti? Nonne, Domine, secreta consueuerunt pandi amicis? Cur nunc, Domine, inimicis, et maxime mihi, qui a uertice capitis usque ad plantam pedis infectus sum, et totus tendo ad ea que sunt tue contraria uoluntati? Cur, Domine, tam nobile donum, tam excellentem thesaurum tuo infidelissimo seruo et nequissimo dedisti? Nonne, Domine, tibi uidetur quod non honorem, sed derideam Matrem tuam? Quomodo superbus humilem, imo humilissimam superbissimus, castissimam immundissimus, celestissimam, imo diuinissimam uanissimus et terrenissimus, sanctissimam impiisimus, Matrem Dei filius diaboli salutare presumet? Ubi est, Domine Iesu bone, reuerentia Matris tue? Cur talem salutare permittis? Sed, o piissime Iesu, propter tuam  erga nos nimiam caritatem nonne sufficit te omni derisui et omni ostentatui propter nos subiacere; sed Matrem tuam iam ad tuam sedentem dexteram, permittis pollutis labiis tractare, ut possis corda nostra tuo et eius inflammare amore? Non est dubium enim quod indignissimi sumus, et credo firmiter quod nullus sit celestis angelus qui eam, ut digna est, ualeat salutare: quanto magis ego indignissima creatura?

 2 Mirum uidetur quando miser homo non tremit et expauescit tantam Dominam salutare; sed illud detestabile nimium est ipsam nominare ore, et corde uana et inutilia, imo nefanda tractare, ipsam alloqui tergo uerso. Cum omni deuotione et reuerentia est uirgo beatissima salutanda, et ipsa tales querit qui ad eam deuote et reuerenter accedant; hos diligit, hos nutrit, hos in filios suos suscipit. O beatus qui de tam nobili Matre letatur, et ipsam corde amplectitur et opere imitatur! O felix, qui Matri Dei secundum suum posse nititur conformari! Hic est certe qui, omni creatura contempta, soli Deo singulari amore inheret, et crucifixus cum Christo, animarum sitit salutem. O mirum certe, quomodo exsultatione non rapitur cor talem uirginem salutantis!  Matrem Dei alloquitur, Deum ex ipsa factum hominem contemplatur. Hic uidet ima summis, et summa imis pro sua caritate coniungi. Quomodo, queso, non liquescit in hac salutatione mens nostra, cum Deum tantum nos dilexisse uidemus ut ex uirginali utero dignatus sit fieri frater noster. Iam os nostrum, et caro nostra est. O nimia et ineffabilis diffusio bonitatis diuine! Quanta, queso, erga talem uirginem deberet cor nostrum deuotione diffundi, per quam meruimus Deo esse confratres et coheredes. Mira deberet os nostrum dulcedine abundare, cum tam dulcem et benignam Dominam salutamus, et eius benedicimus fructum. Suauissimus et dulcissimus est fructus eius, et in ore, et corde sapientis dulcescit. Mira est huius uirginis fecunditas, que, dum salutatur  deuote, ad cor salutantis suum suauissimum fructum emittit, et quanto in eius fructu quis amplius iucundatur tanto ab ea amplius impetratur. Nisi dicas: Sufficit, nunquam cessabit. O mira Domina, mirum uidetur quomodo non tantum delectamur in te salutando quod, preter te et tuum fructum, cetera ignoremus. Quomodo, queso, non est ad te tantum intentus homo, propter tuam nimiam suauitatem, ut etiam semetipsum a se abstractus ignoret? O raptrix cordium! O absorptrix mentium! O liquatrix peccatorum!

3. Aue. Cur, Domina, nos ingrauidas tuo fructu? Cur nos Deo nostro impregnas? Cur lutum imples celo, et uanissimos facis dominos? Cur nos, obsecro,  filii tui amore inebrias, cum nec tibi, nec sibi aliquid impendere ualeamus? Quid tibi prodest animarum amatrix, quod te et Filium tuum nostro diligamus amore? Nonne celestia sufficiunt tibi, quid nostra corde requiris, cum tamen sint fetidissima et terrena? Accipe ea, animarum uenatrix, et refoue ea in sinu gratie tue. Quis enim potest effugere claritatis tue fulgorem et tue radios pietatis? nec enim est qui se a tuo calore abscondere possit , quia beneficiis tuis pleni sunt celi et terra. Quocunque enim pergamus, occurrit diffusio uteri uirginalis. Ecce ergo nos undique tuis beneficiis irretisti, et semper et ubique tue benignitatis laqueos extendisti, ut a te Matre dulcissima fugere rationabiliter nequeamus, sed semper in dulcedinis  tue gremio quiescamus. Currite ergo undique, humani, et tam nobilem et suauem uirginem salutemus.

4. Aue. Patientiam habe, Domina, quod angelicam salutem promo, et angelice non uiuo; sed potius, diabolice horrendus et te salutare presumo, confido certe de tua nimia bonitate, et tuo inflammatus amore te, quamuis indignus nimium, non uereor salutare. Aue. Quid mihi dulcius, Domina, tuo aue? O mirum aue, quod quadam celesti dulcedine inebriat cor deuotum! Certe iam dicere potest deuote salutans: Liquefacta est anima mea , ut salutaui Dominam meam. Defecit cor meum, et caro mea , dum alloquor Dominam meam. Quis in te non deficiet, uirgo sacra  dum cernit hac salutatione preuia, te Dei Filio impregnatam? Quis non deficiet, dum cernit Dei Filium tuo utero baiulari, tuo lacte nutriri? Quid ergo libentius audis, o Domina, quam salutationem, qua recognosceris, Mater Dei, sic in te homines iucundari ut semper in eum cuius es Mater refundant? Non enim puto nisi ut Mater Dei uis aliter salutari, nec et cognosci. Porta est Christallina, et per te uis tuo Filio nos coniungi. Sed, aue, et uere aue, nam cor nostrum aperit tuum aue. O admirabile et superadmirabile aue, a quo demones effugantur, peccatores lacrymantur, filii delectantur, angelus gratulatur, uerbum incarnatur, uirgo grauidatur. Certe, aue, cuius fructu creature renouantur, homines redimuntur, angeli reparantur.  Ergo tibi, aue, uniuersa creatura sine fine proclamet. O dulcissimum, et suauissimum aue, quo terrestria letantur, celestia iucundantur, imis suprema iunguntur. O aue, quod intellectum irradiat, affectum satiat, mentem ad celestia leuat, animus illustratur, pectus indulcoratur, caro maceratur: ergo aue. O catenale aue, quod cor stringis cum uirgine et separas a terrenis, cum misericordissima miserum, cum Domina seruum, cum Matre Filium firmissime ligas. O admirabile aue! Accedat, ut te salutet, qui uult catenari amore, et, cum ex corde salutauerit, amplius, fortius constringetur, et quanto constringetur fortius, libentius salutabit. Sic, aue, Domina mea, et amor mutuo se  augebunt, donec cor salutantis deficiat pre dulcore. O uirginis amor, diuinum reddis amantem, uirgineum facis iam multa sorde pollutum. Ergo aue, Domina mea, Mater mea, imo cor meum, et anima mea uirgo Maria.

5. Maria uirgo, aue: O nomen suauissimum, nomen dulcissimum, nomen iucundissimum, nomen Marie! Quid feci? Quid presumpsi? Quomodo excessi? nominare te audeo! Quis unquam talia audiuit, quod perditionis filius, peccatorum sacculus, demonum famulus te nominare presumat? O amor mei! nomen Matris Dei! reuereri nescit amor; mihi parce, Domina, quod te amare dicam; et si ego non sum dignus te amare, tu es digna amari. Quis, o Domina, te amare desistet, cuius beneficiis gratiam  et gloriam impetramus? Per te, Domina, franguntur uincula, soluuntur delicta, uincuntur uitia, solidantur confracta, reperiuntur perdita, renouantur uetera, roborantur infirma, magnificantur minima, exaltantur infima, incepta promouentur, imperfecta perficiuntur, perfecta consummantur, purgatur cor, refulget mens, et animus inflammatur, liquescit pectus, decoratur aspectus, desponsatur peregrina, traducitur sponsa, resoluitur anima. O anima! habet hoc per te, uirgo Maria.

6. Aue, Maria. uere Maria, stella maris, mundo totaliter transformando. Domina, super omnes angelorum choros ad Filii dexteram transcendendo. Es stella maris nos dirigendo, amarum mare compatiendo. Domina es protegendo. Stella maris es honestate,  amara pietate, sed Domina es potestate. O Domine Deus meus, quid tibi retribuemus pro omnibus que dedisti nobis; aut quid tibi facere possumus, aut quid facimus, quod, nobis in mari omnis amaritudinis constitutis, tenebris undique circumseptis, a portu salutis nimium elongatis, turbinibus et procellis ad naufragium agitatis, imo tempestate nimia pene submersis, tam nobile solatium, tam dulce consortium, tam efficax auxilium, tam pium subsidium, uirgine Maria irradiante, stellam dedisti? O certe beata nox, et felix tenebra, et gloriosa caligo, que tali stella meruit radiari, certe hec nox illuminatio mea in deliciis meis . O gloriosa uirgo, si es maris stella, semper in hac uita uolo esse in mari, ut semper sis mea stella. Semper  in mari, ut semper sim perfecte amaritudinis, de peccatis meis gemendo, Christo crucifixo intime compatiendo, pro animarum miseriis et uitiis condolendo, compatiendo. Semper uolo in hoc triplici nauigare pelago, ut semper habeam huius stelle ducatum. ue illis qui sunt in deliciis, et nesciunt, imo nolunt hoc mare intrare, quia hac dulcissima stella carebunt. Currant undique tribulantes, et sepiant me amaritudinibus inauditis, et non timebo, quoniam tu mecum es . Imo tunc mihi uere refulges, cure uallatus angustiis, sum omni humano auxilio destitutus, cum intrauerunt aque usque ad animam meam . Abiectum et repudiatum ab omnibus creaturis me peccatorem nequissimum,  et omni malo dignissimum impugnet, et stimulet, obsecro, tota huius mundi machina, ut mecum sit stella marina. O felix, cum fuero ex omnibus exprobratus, conculcatus, et conturbatus, et ab hac stella susceptus! Stella est maris, et in amaritudine positis ipsa relucet. O quam dulce, et delectabile oculis hanc lucem uidere! O quam bona et amabilis commutatio, omnem mundi consolationem abhorrere, et longe a se irrecuperabiliter eiicere pro refulgentia stelle maris! Plus ualet una sola illustratio huius stelle quam omnium possessio mundanorum. Quis omnis amaritudinis, compassionis et passionis mare non intrabit gaudenter, ubi refulget hec stella; nec paueat cor perfectum, quia impossibile est naufragium fieri irradiante hac stella, nec  potest nubes aliqua interponi, nisi uolenti. O Domina mea, tu in hoc mari es nobis nauis sustentans et portans, anchora stabiliens et firmans, gubernaculum dirigens et rectificans, uelum deducens et obumbras, stella refulgens et salutis portum demonstrans; imo impetrans, conseruans. Quis ergo non libenter hoc mare compunctionis, passionis et compassionis intrabit, ubi tu nobis subuenis, et ministras in omnibus?

7. Imo ut plus dicere audeam, tu es Maria, amarum mare facta, propter Filii passionem et nostrarum iniquitatum compassionem, non quod aliquid tristabile patiaris, sed considero mentem tuam secundum quod in hac uita iuxta crucem uiuebas. Hoc ergo duplex intremus mare, scilicet tuo Filio crucifixo  et tuo cordi sibi confixo compatiendo, et de nostris iniquitatibus, que tante necis fuerunt occasio, intime contristando, si uolumus cor tuum intrare quod factum est mare magnum et nimium spatiosum . Quis non libenter ergo intrabit hoc mare, ut possit cor uirginis introire? Hi certe bene intrant cor tuum, et sunt continue in corde tuo, qui Filii tui ruminant continue passionem. Impossibile est enim, mater piissima, Filii tui intrare uulnera, et non intrare cor tuum, quia illa uulnera sunt in corde tuo perpetuo collocata. Sicut enim illa stigmata semper erunt in Filii tui corpore, sic semper et in Matris mente. Quis ergo tardabit? Quis amplius pigritabit hoc nauigium introire? dulce est de te audire, sed dulcius de te cogitare dulcissimum  et nimis suauissimum per Christi uulnera intrare cor tuum. Non recedat homo a Christi contumelia et uulnere, si non uult de tuo corde exire. Ibi fit homo totus uirgineus, totus sanctissimus, totus diuinus, obliuiscitur homo sui. Solum recogitans que sunt Matris et Filii.

8. Aue, Maria. Sine ue anime et corporis; anime, quia sine ue infirmitatis, ut esset tibi difficile ad bene agendum; sine ue ignorantie, ut non possis cognoscere, siue eligere bonum a malo; sine ue malitie, ut esses prona ad malum. Quantum ad corpus, sine ue doloris in pariendo; sine ue subiectionis, marito non obsequendo, sed potius ipse tibi; sine ue fatigationis in filios nutriendo. Maria: Hoc nomen interpretatur stella maris, amarum mare, et  dicitur et stella, inquam, maris, in natiuitate Filii; amarum mare in passione Filii. Quia sicut ad stellam ferrum uertitur tactum ad adamantem; sic ad te corda peccatorum ferrea, quasi circa se uertentia ad celum, scilicet sanctorum te laudantium. Amarum mare propter bonitatem Filii, propter genus mortis eius, propter uisionem mortis eiusdem, Domina uero fuisti ratione dignitatis, quia Mater Regis, ratione uirtutis, primigenia uirginum; ratione loci, quia thronus tuus est super thronos angelorum.

9. Gratia plena, humilitatis, reuerentie, taciturnitatis, mansuetudinis, prudentie in solitudine, et uirginitate. Gratia plena fiat B. uirgo quantum ad  Dominum, qui eius humilitatem respexit ; quantum ad angelos, quibus etiam cognata uirginitas, et quantum ad homines, quibus edidit Saluatorem. uel, gratia plena, quia uirgo contra carnem; pauper contra mundum; humilis contra diabolum. Dominus tecum, sicut pater cum filia gubernando, sicut filius cum matre obediendo, sicut custos eius thesauros custodiendo, sicut puer cum nutrice, sicut sponsus cum sponsa, sicut rex cum regina. Et ultimo, Dominus tecum, per naturam, per gratiam, et per gloriam. Per naturam, excellenter subsistendo, presentialiter cognoscendo, potentialiter persistendo;  per gratiam, scilicet infusionis, operationis et reuelationis; et per gloriam, quia in ratione plenitudo lucis, in uoluntato plenitudo pacis, in memoria continuatio eternitatis. Benedicta tu in mulieribus, quia in utero sanctificata, quia in anima a peccato preseruata, quia in te peccati fomes exstinctus, quia bonis omnibus et uirtutibus repleta, quia utero tuo priuilegiata, quia concepisti sine semine, portasti sine pondere, peperisti sine dolore, quia ab omnibus Christianis specialiter laudata, quia ab ipso Christo, et omnibus sanctis et angelis in morte obuiata, etc.





III. MEDITATIO SUPER SALuE REGINA, ETC.





[NOTA.]

Titulum hunc prefixum habet codex ille pregrandis Mantuanus ms. circa quem fortassis lector hesitabit, dum uiderit opellam hanc alias D. Bernardo attribui, atque inter eius opera circumferri. Eadem quidem utrobique est meditatio, sed illa contractior, ista duplo maior, neutra tamen reputabitur Anselmi, si Bernardus, illo posterior, postrema illa uerba. O clemens, o pia, o dulcis uirgo Maria, subiunxerit in urbe Spirensi;  quod scribunt plerique. Alii solemni trina genuflexione recitasse uolunt, non addidisse. Posseuimus utique lectorem monet ut uideat utrum recte Bernardo tribuatur. Idem profecto huius et precedentium meditationum censendus est auctor, maxime pius, diuinis contemplandis mysteriis assuetus.

 1. Ad salutandam beatam uirginem, primo debes eius magnitudinem considerare; nec enim amplius circa Filium suum potuit eleuari quam ut Mater Domini uocaretur. Exsultans ergo, et admirans magnificentiam Matris nostre, deuote et reuerenter, ac confidenter ad ipsam accedens dicito: Salue. Hoc dicto resilias in tuam paruitatem a magnificentia Matris Dei. Et dic, patientiam habe in me, Domina, quia ego uilissimus hominum audeo assistere tante Domine, et salutare te presumo Reginam celorum, Dominam angelorum, Matrem Dei mei, sed de tua benignitate, Domina, humili, ac humilitate benigna confido, quod me indignissimum sustinebis. Et quamuis sis arca Dei, sine comparatione nobilior arca ueteris Testamenti, et ego multo ignobilior; attamen  cum te tetigero corde, ac salutauero ore, non credo percuti, sed tuo amore potius inflammari, et a tua pietate largissima in omnibus exaudiri. Ergo Salue, Regina, sub tuo regimine, Domina, de cetero uolo militare, me totaliter dominationi tue committo, ut me plenarie regas et gubernes. Non me permittas mihi, quia sum mihi ipsi conscius nimis. Quidquid enim mihi dimiseris, noueris miserrime destruendum. Sed cum plenus sum miseria, et a planta pedis usque ad uerticem putrefactus putredinem generem et horrorem, quomodo me regere dignaberis tam nobilis creatura? Certe quia tu es Regina misericordie.

2. Et qui sunt misericordie subditi, nisi miseri? Sic  ergo misericordie Regina es, et ego miserrimus sum, omnium subditorum tuorum maximus peccator. Quomodo ergo, Domina, in me non exercebis tue miserationis effectum? uere Domina, Regina es misericordie,  quia non est in hac uita sic desperatus, sic miser, cui non impetres salutarem misericordiam, si quis ad tuum declinauerit regimen. Certe, Domina, cum te aspicio, non nisi misericordiam cerno. Nam pro miseris mater Dei facta es. Misericordiam miseris genuisti. Undique, Domina, misericordia tu uallaris, solum misereri appetere tu uideris. Multum es sollicita de miseris, hos in tuos filios adoptasti, hos regere uoluisti, Domina, et ideo Regina misericordie debite tu uocaris. Quid ergo de cetero, Domina, formidamus? Quid timemus? Quid ad te gradu concito non uenimus? Et quis a te, que petierit, non habebit? certe nescio, nisi qui se miserum non cognoscit. Quia non subest de nobis tuo regimini, nisi miser, aut etiam qui se cognoscit miserum, et  de tua misericordia confidit. Illi ergo paueant soli, qui se existimant iustos esse, et superbi et presumptuosi, qui tuo regimini non subsunt, et etiam illi miseri, qui tuam misericordiam non requirunt. Nos ergo miseri tecum de cetero consolemur, tecum modo Domina habitemus; te mentis uisceribus amplectamur, quia tu es uita.

3. uita uere, que mortem superbie humilitate uicisti, que nobis uitam gratie impetrasti, que uitam glorie genuisti, et non est dubium quod uitam naturalem a multis periculis liberasti. In omnibus enim te uitam morti opponis, cum uideris expedire. O uita mirabilis, que mortuos uiuificare conaris! Per te, Domina, est regressus de priuatione ad habitum. O uita mortem non timens, mortem expellens, mortales  immortales constituens! O certe uita amabilis, uita desiderabilis, uita delectabilis! O uita non senescens, sed potius senes ad iuuentutem reducens!  O uita, carnales uitas ad nichilum redigens! O uita certe contraria mundi uite! Qui enim uult te habere se affligat, delicias respuat, delicata queque contemnat; et qui amplius mortificatus fuerit, te amplius possidebit. O uita diuina fortificans potestate, impetratione diuinam sapientiam exhalans, et diuina uegetans bonitate. Si uita mea es, cur non semper uegetas uitam meam? Quis mihi tribuat ut semper gaudeam beneficio huius uite? dulcedo. uere dulcedo, qua amaritudinem peccatorum impetrando expellis, que nobis dulcorem gratie acquiris, que ad suauitatem patrie celestis contemplantes introducis, et demum ad ipsam possidendam adducis. O dulcis Domina, cuius sola memoria affectum dulcorat, cuius magnitudinis meditatio mentem eleuat,  cuius pulchritudo oculum interiorem exhilarat, cuius amenitatis immensitas cor meditantis inebriat! O Domina, que rapis corda dulcore tuo, et nunc cor meum, Domina, rapuisti; et ubi, queso, posuisti illud, ut ipsum ualeam inuenire? Nunquid in sinu tuo, ut meipsum inueniam, collocasti? Nunquid inter tua ubera posuisti? fortasse ibi posuisti illud, ut quod friguerat, amore tuo succensum calefiat, ut a te nequeat separari. O raptrix cordium! Quando restitues mihi cor meum? Quare sic corda simplicium rapis? Quare uiolentiam, imo beneuolentiam facis amicis? Nunquid uis ipsum tenere? Cum illud a te postulo, mihi arrides; et statim tua dulcedine consopitus quiesco, cum in me reuersus, iterum illud  postulo, me amplexaris, dulcissima, et statim inebrior tuo amore. Nunc cor meum non discerno a tuo. Nec aliud petere scio a te nisi tuum. Sed, ex quo sic est cor meum tuo amore inebriatum, tuo amore consopitum, guberna cum tuo, et in sanguine Agni conserua et in latere filii tui colloca, ut solum que sentis sentiat, et solum diligat que tu amas, non in terra, sed in celo sit tecum. O! beatum cor est, cui datum est semper, uel quasi semper, Dominam meditari; cui datum est semper inter delicias Domini gloriari; necnon compati Filii passioni. O mirabilis et amabilis cordis dulcedo, cui cetera et patrem, matrem et filios, uel ea que ad ipsos spectant, fetidissima et amara uidentur. O dulcissima Domina, dulcissimum fructum habens, dulcissime corda attrahens, dulcissima  bona largiens, dulcissima queque promittens, dulcissima corda tu reddis. O quam dulcis es, Domina mea! O certe quam dulcis, et quam dulcissima in deliciis, dulcissima habens ubera pietatis, et summe benedicta! Tunc assequar que intendo, tunc possidebo quod spero, quia tu es spes nostra.

Nonne tu es Domina regni? nonne tu es Mater premii, scilicet Christi, qui est premium bonorum ac beatorum? Nonne tu es que nos tantum desideras exaltari? Nonne sine comparatione plus nos diligis et bonum nostrum procuras quam mater carnalis? Si ergo nos uis facere gloriosos, imo quia uis, quis poterit prohibere? Quid enim habes aliud facere nisi Filium exhibere? Ipso est meritum, et premium nostrum, et gloria nostra est. Sperent ergo in te, qui  nomen tuum nouerunt, quoniam non derelinquis querentes te, Domina . Certe qui sperant in te, mutabunt fortitudinem, assument pennas ut aquile, current et non laborabunt, uocabunt et non deficient . Quis non sperabit in te, que et adiuuas desperatos? Et quis non sperabit in te, propter quam exaudite sunt preces patrum, oracula prophetarum, et eorum adimpleta promissa? Et quid potuerunt, patriarche, et prophete desiderare, Domina, quod per te non fuerint assecuti? Si antiqui per te hec omnia habuerunt, quomodo nos, qui sumus filii tui sanguine unigeniti iam redempti, non habebimus, quod uoluerimus postulare? Non dubito quod si ad te uenimus, habebimus quod uolumus. In te ergo speret, qui desperat; qui deficit, ad te currat confidenter;  ad te ueniat qui uult aliquid impetrare dicendo: Salue. Quis a tua salutatione de cetero nos poterit prohibere, ex quo sic es Mater et Domina, uita, dulcedo et spes nostra? Quis ergo ex quo Regina es, a tua reuerentia nos poterit impedire? Non solum homines, sed uniuerse etiam creature te Genitricem Dei salutent. Uniuersa, Domina, per te sunt restaurata, et suum Conditorem per te recuperant uniuersa, ut sibi debito ordine sint subiecta. Certe mirum uidetur quod totus mundus cessat a tua salutatione, quin semper te laudet omni tempore, et salutet. Sed quid est te bis salutare, nisi te ut Dominam angelorum et hominum reuereri? Et quid est salutem replicare, nisi tibi sine fine reuerentiam  exhibere? Quid est te salutare et iterum salutare, nisi salutem, et salutis profectum a te, Domina, postulare? Quid salutamus et iterum salutamus, nisi ut tam interius quam exterius per te, Domina, salubriter custodiamur? Quid est, saluto, et iterum, saluto, nisi quia tue reuerentie utrumque hominem expono? Ut quid porro te salutaui, et iterum salutaui, nisi ut per te Deum et hominem, nisi ut per te tuum Filium possiderem? Quid salutaui te, nisi ut redderem ad mea uota accinctam, et iterum salutaui, nisi ut propera esses ad perficienda? Aut certe primo uoluimus salutare, ut te commendaremus; secundo ut post hanc miseriam Filii tui gloria gauderemus. Primo es, Domina, salutanda, ut per te gratiam impetremus; secundo, ut  per te ad gloriam ueniamus.

5. Ad te, ad te uere, quia tu, Domina, Deum et hominem genuisti; tu sola, Domina, hereticam prauitatem interemisti; tu sola es Domina regni; tu sola es gubernatrix premii. Ad te matrem nostram, ad te nutricem nostram, ad te adiutricem nostram, ad te certe, que nos lauas a fecibus peccatorum, que nos consolaris etiam in incunabulis uagientes, lactas paruulos esurientes; tuis brachiis sustentantur infirmi deficientes; tu uere consolidas uulneratos, ad salutem perducis egrotos, et non solum mater et nutrix, sed etiam medica facta es miserorum, que non derelinquis derelinquentes, que recipis fugientes, que es Regina, Imperatrix et Domina angelorum; que blandimentis nos allicis,  deliciis nos foues, et nutris. Ad te clamamus. Quomodo non clamaremus, Domina, qui uulnera sustinemus, plagas sentimus, qui undique ab inimicis circumdamur et terremur! Clamamus, angustiati et miseriis infinitis oppressi. Clamamus cordis anxietate, stomachi uacuitate, doloris acerbitate, aut forte erga te amoris immensitate. Clamamus. Ne tibi erga nos somnolentia inducatur, que nos die nocteque custodis. Quare obdormis, Domina? Surge, adiuua nos. Clamamus, etiam ut necessitatem nostram pandamus, quia clamare nos necessitas compellit. Necnon clamamus ut ad compassionem te, Domina, inuocemus. Nam propter hunc clamorem rauce facte sunt fauces mee. Quid ergo amplius affligi permittis? Si ergo multum tardaueris, uocem amittam  clamando, et ad te amplius uociferari nequibo. Heu mihi, quid tunc faciam, cum nec exaudire me poteris, nec audire? Tunc quid faciam, Domina, cum a te fuero penitus destitutus? Tunc quid faciam, cum tua ubera non poteris ministrare? Cito, Domina, subuenias clamanti, ne manibus subiaceam inimici. Curre, festina, Domina, tuum nequissimum ac infidelissimum seruum ad te clamantem parcendo adiuua, et eripe de manibus inimici et a periculis tui hostis. Si non aliud, Domina, allicere te deberet, nisi quia tuus hostis audet nos seruulos inuadere fraudulenter, deberes quantocius festinare. Curre, et libera nos, Domina, propter eorum superbiam reprimendam. Curre ne inimicus glorietur in tuis clientulis dominari. Curre, ne dicant: Ubi est eorum  Domina, de cuius clementia confidebant? Ne mireris, Domina, si clamamus, quia sumus a te nimium elongati. In regione longinqua dissipauimus partem nostram. Qui si prope essemus planius possemus loqui, et ideo memores uberum tuorum ad te clamamus. Exsules a patria, exsules a uisione diuina; nec non exsules a gratia, exsules a consolatione materna! O anima mea, cur non es potius separata a corpore quam a tua Domina exsulata? Si es exsulata a matre, exsulata es a capite Christi. Et quomodo potes miser sine capite ambulare? Nonne sine capite ambulare esset monstrum? Heu mihi, cur sum in tam longum exsilium relegatus? Quando uidebo Deum Saluatorem meum? aut quando potero saltem meam Dominam intueri? Non dubito,  Domina, quod si ad te tanquam exsules clamaremus corde, te et Filium tuum possideremus plene. Cur ergo uolumus hic quiescere tanquam ciues, cur non ad patriam anhelamus? Cur non affectamus Matrem dulcissimam amplexari? Quid non desideramus secum et cum Filio suo commorari? O Domina, dum hic sumus exsules, constituas nos ne hic, tanquam in patria confidentes, te et tuum Filium querere desistamus. Sic tamen constituas in corpore, ut semper tecum simus ciues in mente.

6. Filii Eue. uere filii Eue, quia superbi, presumptuosi, ambitiosi, auari saltem libris et scientia, et utinam non re alia! gulosi, carnales, et inobedientes, et breuiter, ipsam Euam in omnibus sequentes,  proni sumus ad malum, difficiles uero ad bonum. Et si contingat aliquem filium bonorum operum generare, cum quodam cordis dolore, et tristitia parturimus multoties, sed malum cum letitia perpetramus. Non nobis sufficiunt mala nostra, sed sicut Eua Adam, ita et nos aliquos inclinamus ad mala. Et sicut ipsa excusabat se, ita et nos in nostris defectibus excusamus, aut saltem, si possimus, in alios retorquemus. Tedet nos uesci ligno uite, Christum Dominum, scilicet in cruce contemplari, et manus ad lignum uetitum applicamus. Non curamus per contemplationem paradisi deliciis consolari, sed potius uolumus in peccatorum fecibus habitare, et uanissima queque tractare, imo ut uerum dicam, fetidissima stercora masticare? Heu,  quanta insania, et uanitas, et cecitas inaudita! Plus enim nobis placet, in labore nimio, et sudore uilia et mortem nostram acquirere quam cum omni dulcore et suauitate uitam non solum acquirere, sed etiam quodam modo possidere eternam, et glorie Dominum degustare. Et nisi, Domina, nos adiuuisses, fortasse ad inferni profundissima uenissemus. Non est, Domina, quod nos ualeat excusare, quia non te, sed Euam in omnibus imitamur, imo potius transcurrimus in malis. Et ideo hoc a tuo clementi suffragio cognoscentes, per te, Domina, de tanta miseria subleuari sperantes, propter hoc, ad te, Domina, suspiramus, suspiramus autem de bone matris absentia, uenire ad te, Domina, cupientes. Suspiramus, ad te, Domina, uidere tuum Filium affectantes.  Suspiramus, tanquam paruuli ad ubera anhelantes, tanquam filii, et indigni ad tuos maternales complexus tendentes. Ad te suspiramus desiderio. Ad te suspiramus amore interno, tuo nimis inebriati amore. Nullus enim, nisi tuus amor, quo erga te sumus inebriati, Domina, intrinsecus, cogit nos ad te Domino [f., desiderio] suspirare. Quis enim te non diligat, et ad te non suspiret desiderio, ad te reparationem omnium, amoris caminum, pulchriorem sole, dulciorem melle, bonitatis thesaurum, honestatis speculum, omnis sanctitatis exemplum? Omnibus enim amabilis, affabilis, omnibus delectabilis. Sedes es sapientie, fluuius clementie, radius deitatis; nec est, qui se abscondat a calore tuo. Sic ergo ad te desiderio et amore medullitus suspiramus. Suspiramus nos, et  uehementi dolore; nam undique nos angustie premunt. Quomodo [f., amodo] ergo ad te, solatium miserorum, refugium expulsorum, liberatio captiuorum, sponsa adultorum, Regina stellatorum, Domina uniuersorum, etiam inimicorum, non est qui tue uoluntati ualeat obuiare. Et ideo sic afflicti, sic miseri, ad talem tam dulcem, tam suauem, in omnibus adiutricem, lignum uite, consolationis radicem, ad te, talem, inquam, Dominam suspiramus.

7. Gementes et flentes in hac lacrymarum ualle. Tu, Domina, nonne uides quod totaliter sumus amaritudine pleni? Intus sumus gementes, exterius flentes, in hoc lacrymoso loco iacentes. Onerati peccatis gemimus, aggrauati molestiis flemus, abundantes  miseriis flemus, in ualle lacrymarum auxilio destituti gemimus, Solem iustitie non uidentes. Flemus inimicis nostris seruientes in ualle lacrymarum sumus, tuum auxilium postulantes. Hec est certe uallis lacrymarum ad quam omnia lacrymabilia fluunt, gemebunda decurrunt, ad quam flebilia ruunt. Ad hanc uallem fluxerant demones infernorum, hic est pena protoplastorum, miserie antiquorum. Quid amplius dicam? nec sufficio, nec scio huius uallis detestabilia enarrare. Eia ergo, Aduocata nostra! O laudabilis clementia Saluatoris, et nimium amabilis, qui sic afflictis tam nobile subsidium dignatus est elargiri! O certe Dei nostri mira benignitas, que suis reis te Dominam tribuit Aduocatam, ut a Filio tuo inter nos et Deum Patrem Iudice constituto, quod pro  nobis uolueris, impetrare ualeas. Nec enim dubium erit quod non tam manifeste damnabit, quos conseruat tue aduocatio pietatis! O admirabilis erga nos misericordia Dei nostri, qui, ne a sua fugeremus clementia, non solum communicare nobiscum in Iudice, ut esset Deus, et homo, id est, Christus, a quo debet sententia promulgari, sed uoluit uiscera misericordie, Matrem suam, Dominam glorie, nostram constituere Aduocatam, ut rei, non iudicium, sed subsidium, non supplicium, sed eternum premium inuenire possemus. Et ideo non est timendum quin miserearis miseris, et ad illam partem declines sententiam quam defendis, et nobis impetres gratiam quam pro nobis precaris. Scio bene quod post sententiam non restat appellatio ad maiorem, quia,  etsi Iudex sit homo, cuius es Mater, est tamen et Deus, Filius Dei Patris. Non enim uideo, Domina, quomodo tibi aliquid ualeat denegari, et quin per te celestem patriam habeamus. Et hec etiam miranda illa pietas; hoc est certe quod cupit Deus noster; hoc est quod desiderat; hoc est, pro quo te nostram constituit Aduocatam. Non restat ergo, Domina, nisi ut illos tuos misericordes oculos ad nos conuertas. Non dubito, Domina, quod si nostras aspexeris miserias, non poterit tua miseratio suum retardare effectum. Mirabiles, necnon amabiles sunt tuorum radii oculorum, quibus nos allicis ad amorem, et ad plenam ducis salutem, ne uenenatos oculos basilisci timeamus. O Eue oculi uenenati, cur non offertis uos oculis uirginis, si uultis perfectam recipere  medicinam? nam suorum radii oculorum et claritas expellit tenebras, demonum effugat cateruas, purgat mentium uitia, corda congelata accendit, et demum ad celestia trahit. O beati, Domina, quos uiderint oculi tui! Hos ergo oculos, benigna Domina, ad nos conuerte.

 8. Et Iesum, benedictum fructum uentris tui, nobis post hoc exsilium ostende. O uenter mirabilis, qui potuit recipere Creatorem! O uenter laudabilis, qui meruit concipere redemptionem! O uenter desiderabilis, a quo emanauit desiderium mentium, gratiarum fluuius, glorie premium! O uenter, non uenter, sed empyreum celum! In hoc uentre fuit pretium perditorum, felicitas beatorum, Dominus angelorum. O beata ubera! O Domina mea! O fons pietatis, lacus sanctitatis, fluuius bonitatis uenter tuus, Domina! O felix uenter, qui Solem genuisti, uniuersum mundum reparasti, celestem patriam recuperasti, insuper donasti! O quam pretiosus uenter, qui protulit medicinam infirmis, uitam mortuis, paradisum iustis! O uenter eburneus, et sedes sapientie!  O uenter tornatilis, et celsitudo glorie! O uenter amabilis, et dulcedo anime! O eleuatio mentium, inebriatio cordium, et suauitas peccatorum! Fructus tuus, Domina, certe est fructus beatus a principio sui ortus. Hic est iehsu, Dei uiui Filius. Hic est Saluator noster, Christus Dominus. In dulcedine huius fructus subleuatur intellectus, dilatatur affectus, et utriusque quietatur appetitus. Clarescit ratio, dulcescit affectio, purificatur intentio. In dulcedine fructus tui totum liquescit cor, tuum fructum degustans. Hunc Iesum, benedictum fructum uentris tui, nobis post hoc exsilium ostende. Ut ipsum uidendo, ipsum habeamus, ipsum uidendo beatitudine repleamur, ipsum uidendo in ipsum rapiamur, ipsum uidendo in ipsum diffundamur,  ipsum uidendo in ipsum conuertamur. Ut sic deifici, non nostri simus, sed totaliter transformati in ipsum. O clemens! O pia! O dulcis Maria! O clemens indigentibus, pia exorantibus, dulcis amantibus! O clemens penitentibus, pia proficientibus, dulcis contemplantibus! O clemens liberando, pia largiendo, dulcis te donando! O clemens consolando, pia consulendo, dulcis blandiendo! O clemens in conspectu, pia in effectu, dulcis in affectu! Clemens in conceptu, pia in aspectu, dulcis in amplexu; clemens es afflictis, pia derelictis, dulcis in amore iustis. Clemens es subiectis, pia iam correctis, dulcis predilectis. Clemens es petentibus, pia te querentibus, dulcis te pulsantibus; clemens admirantibus, pia exsultantibus, dulcis te gustantibus.  Clemens es pauperculis, pia es despectis, dulcis es deuotis. Clemens es eleuatis, pia transformatis, dulcis liquefactis. O clemens! O pia! O dulcis uirgo Maria. Aue, Maria, gratia plena, Dominus tecum.






Iu. MEDITATIONES DE GESTIS D. N. IESU CHRISTI. 





[NOTA.]

 Sequentes rhythmos Anselmo ascribit Arnoldus Wion: eiusque nomen atque hos titulos prefert codex ms. Mantuanus. Similes eiusdemque modulationis alii habentur apud Bernardum. Pii quidem sunt isti et  affectuosis meditationibus respersi. Grauior magisque serius et succinctus est auctor in canendis Christi mysteriis in primo; in secundo laxior; in Christi passione enarranda totus effusus in soliloquia, et pios erga B. uirginem affectus; cuius doloris uehementiam, animi languorem, et eiulatus in Christi passione frequenter exaggerat. At sacratissimam uirginem perfectum habuisse dominium in omnes suas actiones, affectus, et potentias, nichilque indecorum, nichil dissonum in se permisisse antiquorum et grauiorum Patrum est sententia  . Idipsum in primo rhythmo monet auctor: Sed gestus, inquit, uirgineos dolor non deflorat. Diuersus uidetur in secundo, ubi per omnia, tam serie meditationum quam uerbis concordat cum opusculo de Lamentatione uirginis Marie S. Bernardi operibus intermisto. Quid si hic etiam illius auctor opelle? Nos utique rhythmo notulas marginales apposuimus.



Prologus.


   Desere iam, anima, lectulum soporis;
Languor, torpor, uanitas excludantur foris.
Intus cor efferueat facibus amoris,
Recolens mirifica gesta Saluatoris.

   Mens, affectus, ratio, simul conuenite,
Occupari friuolis ultra iam nolite.
Discursus, uagatio, cum curis abite,
Dum pertractat animus sacramenta uite.

   In primis, precipue lector moneatur
Ne sequens opusculum cursim percurratur.
Sed, legendo paululum, sensus protrahatur,
Ut ipsis deuotio uerbis hauriatur.


Mysteria uite Christi.


   Iesu mi dulcissime, Domine celorum
 Conditor, Omnipotens, Rex uniuersorum,
Quis iam actus sufficit mirari gestorum
Que te ferre compulit salus miserorum?

   Te de celis caritas traxit animarum,
Pro quibus palatium deserens preclarum,
Miseram ingrediens uallem lacrymarum,
Opus durum suscipis, et iter amarum.


Annunciatio.


   Angelus ad uirginem a te destinatur,
Per quem Incarnatio tua nuntiatur.
At uirgo dum sedula uoce salutatur,
Admirando, seriem rei percontatur.

   Cum te, inquit, Spiritus sanctus fecundabit,
Tibique Altissimi uirtus obumbrabit,
 Paries quem Filium Dei gens uocabit;
Eique perpetuum regnum Pater dabit.


Incarnatio.


   Ad consensum uirginis mox hunc descendisti,
Et pudici pectoris templum elegisti:
uirginis paupercule cellam introisti,
Qua nostre substantiam carnis assumpsisti.


Natiuitas.


   Pudoris signaculum seruans illibatum,
Et quem uirgo concepit, uirgo parit natum:
Non decet uas flosculi esse defloratum;
Neque Deum tollere Matri celibatum.

   Celo, terre, tartaro, tu qui dominaris,
Formam serui sumere iam non dedignaris:
Ter tribus in utero mensibus uersaris:
 Sic minus ab angelis paulo minoraris.

   Quam potens benignitas! quam potestas pia!
Celo, terre, preeminens nascitur in uia,
Cui dant obsequia Ioseph et Maria,
Hunc canens angelica laudat harmonia.


In presepio.


   Maiestas deifica, quantum inclinaris,
Cum Deus ex femina oriri dignaris!
Nunquid in palatio Rex celi letaris?
Non; sed in presepio breui reclinaris.

   iehsu, quem angelicus cetus ueneratur
uestibus purpureis natus non ornatur:
Sed in satis uilibus pannis inclinatur,
Sicque mundi gloriam pauper detestatur.

   Natis regum principes solent congaudere,
Et altrices nobiles ubera prebere;
At hec Dei Filius renuit habere,
Malens se pastoribus natum exhibere.


Infantia.


   Sola uirgo genitrix summi Patris Nato
 Lac fundis uirgineum ubere sacrato,
uagientem osculo consolaris grato,
Sistis, foues gremio, sinuque beato.

   O felix puerpera sola gaudens paris.
Eia, quam et dulciter nato iucundaris!
Quam piis amplexibus Iesum amplexaris!
Quam gratis obsequiis ipsi famularis!

   O Dei dignatio, quam mira probatur!
Regitur potentia, Deus inclinatur.
Altitudo subditur, longum breuiatur.
Fit plana profunditas, latum angustatur.

   Tristatur letitia, salus infirmatur,
Panis uiuus esurit, uirtus sustentatur.
Sitit fons perpetuus quo celum potatur.
Et ista quis intuens mira non miratur?


Circumcisio.


   Qui sub Lege nasceris, Legem obseruasti,
Circumcisus pretium nostrum inchoasti,
Dum pro nobis sanguinem Patri immolasti.
Tunc etiam proprium nomen reportasti.


Adoratio magorum.


   Magos, duce sidere, ad te perduxisti,
Quorum donis mysticis coli uoluisti.
In Aegyptum transmeans hostem euasisti,
Exemplum debilibus in hoc reliquisti.


Presentatio in templo.


   Manibus uirgineis templo presentaris,
Iusti senis brachiis paruulus portaris,
Per quem tu prophetice Deus predicaris.
 Gentium Lux, Isrel Gloria uocaris.


Disputatio in templo.


   Postmodum puerulus bis iam sex annorum,
Quesitus a uirgine in turba notorum;
Et in templo medio repertus doctorum
 Audiens, interrogans mira secretorum,

   Fili, inquit Genitrix, quid nobis fecisti?
Sic, Iesu, que Patris sunt, tractare uenisti?
Quesitus iam triduo, cur sic latuisti?
Non tamen hominibus subdi renuisti.

   Ex hinc ad trigesimum annum Saluatoris
Miror quo se transtulit calamus scriptoris.
Hic forsan suggeritur animo lectoris,
Ne se nimis publicent acta iunioris.


Baptismus.


   Baptizatus postmodum culpas nostras lauit,
Tactu sacri corporis aquas consecrauit,
Quem descendens Spiritus sanctus illustrauit,
uoxque Patris Filium palam declarauit.


Ieiunium deserti.


    Hic, Iesu dulcissime, eremum subisti,
Ibique ieiuniis corpus afflixisti,
Et cum feris habitans Satan confudisti,
Sic exemplum efficax cunctis reliquisti.


uocatio apostolorum.


   Cumque tua placuit facta declarare,
Atque penitentiam mundo predicare,
Incipis discipulos tecum aggregare,
Quales solet seculum uiles reputare.

   Respuis philosophos, uocas piscatores,
Et quos mundus despicit, efficis doctores.
Ut confundas fortia, dissipes tumores,
Per hos tibi subiicis terrarum rectores.


Miracula.


   Hinc signis mirificis mundum illustrasti,
 Approbans coniugium, nuptias intrasti.
Et in uinum optimum aquam commutasti,
Paucis multa millia panibus cibasti.

   Solo tuo mortui uerbo suscitantur,
Cuncta morbi genera protinus curantur,
Mari, uentis imperas, nec ultra turbantur,
Precipis demoniis, et mox effugantur.


Predicatio passionis.


   Iesu benignissime, post gesta tam clara
Nuntias discipulis, intimas amara.
Turbantur mox pectora talium ignara,
Immolandum iudicas te crucis in ara.

   Urbes, castra circuis populos docendo;
Fatigaris, esuris, sitis discurrendo;
 Molestaris crebrius aspera ferendo
Atque plebis perfide mala sustinendo.


Triumphus Palmarum.


   Pergis Hierosolymam in asello sedens,
Te plebs gaudens suscipit, obuiam procedens;
Iter sternit uestibus, palme ramos cedens,
Et agmen infantium te laudat incedens.


Acta in urbe.


   Urbis defles preuidens casum periture,
In templo mercantibus comminaris dure,
Inuident mox principes, gens mentis impure,
Sciscitantes talia quo presumis iure?


Proditio Iude.


   Predicans quotidie tempus prestolaris,
Quo pro uita seculi mortem patiaris,
 Machinantur immundi modum quo predaris,
Spondent Iude pretium, ut eo prodaris.


Cena.


   Cenam cum discipulis post hec celebrasti,
Quos tui mysterio corporis cibasti,
Pedes lauans singulis te humiliasti;
Ipsos post hec pabulo uerbi roborasti.


Oratio in horto.


   Tunc palam discipulis mortem predixisti,
Et auctorem criminis Iudam ostendisti,
Oransque pro omnibus gratias egisti,
Et egressus protinus hortum introisti.

   Lucem nox precluserat, omnes exiere,
Cepitque cum tedio iehsu pauere,
 Monetque discipulos paululum sedere,
Ut orandi spatium ualeat habere.

   Ecce iehsu legitur pauens contristari;
Non presumat igitur quisque indignari,
Si tristatum quempiam uiderit turbari,
Pie magis studeat illum consolari.


Sudor sanguinis.


   Tunc precedens modicum humo se prostrauit,
Et transferri calicem a se postulauit;
Sed Patris arbitrio illud commendauit:
Ecce mox sanguineus sudor emanauit.

   Quis unquam mortalium ob mortis horrorem
Auditur sanguineum fudisse sudorem?
Ex hoc forsan instruit Scriptura lectorem
Illi nunquam similem fuisse dolorem.


Captura.


   Adest statim proditor, multisque uallatur,
Ut impiorum manibus innocens tradatur,
Et salutans subdole Iesum osculatur,
Sed iehsu blandissimis uerbis hunc affatur.

   Ad quod, inquit Dominus, amice, uenisti?
Num ut tradas osculo quem iam uendidisti?
Seuierunt protinus ruentes ministri,
Nec uerentur fieri peremptores Christi.

   Quis mirari sufficit in hoc Saluatorem,
Eiusque mirificum pectoris dulcorem?
En amicum nominat hostibus peiorem,
Admittens ad osculum pacis proditorem.

   O Iuda miserrime, ut quid sic egisti?
 Osculo pacificum neci tradidisti.
Quare beneficiis sic abutens Christi,
Bonis mala reddere non erubuisti?

   Ministri mitissima uoce postulati
Quem querant, continuo corruunt prostrati,
Hinc pensent quam aspera erit uox irati
Cuius uerba dulcia nequiuerunt pati.

   Comprehensus denique nequiter tractatur,
uinculis atrocibus, diris mancipatur,
Sic agno mitissimo uere comparatur
Qui nec minas ingerit neque reluctatur.

   Saluator mitissime, quam male uexaris!
Iam solus relinqueris, solus infestaris.
Fugiunt discipuli, solus retentaris,
Opprobriis uariis sputisque fedaris.


Fuga discipulorum.


   Eia nunc quo fugitis, uel latitatis,
Qui nuper cum Domino uos mori iactatis?
Sed prior pro omnibus mortem subit gratis,
Ne pro ipso postmodum mori timeatis.


Petri negatio.


   Sequens Petrus longe atrium intrauit,
Sed ad uocem femine Iesum ter negauit,
Quem dum Iesum respicit, flendo suspirauit,
Et amaris lacrymis culpas expiauit.


Iude desperatio.


   uidens post hec proditor quod iehsu damnatur,
Detulit argenteos quibus uendebatur,
Et recedens, laqueo miser suffocatur;
Sic mercede congrua latro premiatur.


Christi iniurie.


   Nox insomnis itaque tota ducebatur,
Nulla prorsus requies Iesu prestabatur.
Ministrorum impia plebs iniuriatur;
Alapis et colaphis innocens tractatur.


Iniqua accusatio.


   Falsi, Iesu, contra te testes inducuntur,
Tacensque dissimulas cuncta que dicuntur,
Mane facto manibus uincula nectuntur,
Ad Pilatum traheris, hostesque sequuntur.

   Accusaris nequiter, sed nichil probatur;
Finguntur mendacia, uerum occultatur,
Nec latebat iudicem quod fraus operatur.
Ideo te perdere preses uerebatur.

    Herodis aspectibus post hec presentatus,
Multisque sermonibus tacens rogitatus;
Te rex cum exercitu spreuit indignatus;
Presidi reduceris ueste candidatus.

   Iudei tunc acrius instant accusantes,
Herodis ac presidis federe letantes.
Patienter toleras canes oblatrantes
Et iniquis uerbis te laniantes.

   Tacentem ad omnia iudex admiratur,
Ab ipsis eripere Iesum conconatur.
Sed tumultus populi ingens suscitatur,
Et plebis uox insonat ut crucifigatur.

   O gens nefandissima, quare sic egesti?
Saluatorem abnegans, impium petisti,
Et latronem eligens Christum perdidisti;
 Sic ab eo despici iure meruisti.


Impia sententia.


   uidens iudex denique se nil preualere,
Sed magis in populo tumultum augere,
Iudicauit fieri quod hi petiere.
Exsultat gens perfida; sui doluere.


Flagellatio.


   Traditur militibus, uinculis arctatur,
Ad columnam sistitur, dure flagellatur,
Undique uerberibus corpus cruentatur;
Sepelitur pietas, furor dominatur.

   Ecce caro tenera pii Saluatoris,
Ad columnam nequiter coarctata loris,
Sic flagellis ceditur impii tortoris
Quod patent uestigia nunc usque cruoris.


uaria opprobria.


   Post conflictum uerberum uide quid agatur:
Purpura induitur, spinis coronatur,
Arundo in dexteram, quasi sceptrum, datur,
Et illusus, genibus flexis, adoratur.

   Adoratum conspuunt faciem cedentes.
Feriunt arundine caput, hec dicentes:
Prophetando indica te percutientes;
Talibus ludibriis instant illudentes.

   O quam longum singula foret enarrare,
Sed quam fuit longius tanta tolerare?
Lethali duritia constat laborare
Qui amantem taliter negligit amare.

   Ecce post angustias tot iniuriarum
Oritur acerbitas denuo penarum,
 Quare sic supplicium noscitur amarum,
Dum quod post actum est reputatur parum?


Baiulatio crucis.


   Nam per urbis medium iehsu procedebat,
Suisque patibulum humeris ferebat,
Ad fores, ad ostia populus fluebat,
Eiusque confusio singulis patebat.

   Occurre nunc, anima, intuens amantem
Gratias ad patibulum pro te properantem,
Sponsum tuum respice crucem baiulantem,
Tua suis crimina penis expiantem.

   Triplicem intueor turbam te sequentem,
Scilicet, carnificum primam te prementem,
Iudeorum alteram prorsus irridentem,
Amicorum tertiam anxie lugentem.


Crucifixio.


   Tandem ad Caluarie locum transmeatur,
Et ibidem uestibus iehsu spoliatur,
Ut hinc quisque militum partem sortiatur:
Post hec in patibulo crucis coarctatur.

   Ad pudoris cumulum, Iesu mi, nudaris,
Ut uentis ac frigori nudus exponaris:
Innocens cum impiis in cruce damnaris,
Et quasi dux criminis in medio locaris.

   Stant a longe proximi; a nullo consolaris;
Sed assistunt undique per quos cruciaris;
A malignis perfide seruis blasphemaris,
Et quod pene peius est, a tuis desolaris.

   Cor tumens superbia, disce non inflari,
 Nec te, queso, pigeat Iesum imitari,
Quem indigne conspicis uiliter tractari,
Qui pre cunctis meruit semper honorari.

   Disce falsam spernere gratiam honoris
Laudesque contemnere humani fauoris,
Dum te uilem reputat homo uidens foris,
Tu te uilem oculis penses Creatoris.

   Ut quid ergo murmurans, miser, indignaris.
Si coram hominibus uilis reputaris,
Et magis in oculis Dei confutaris,
Coram quo pro meritis uilis comprobaris?

   Tensis longe brachiis manus conclauantur
Cutis, caro a tribus clauis perforantur;
Nerui, uene simili modo laniantur;
Nec iis tamen perfidi penis satiantur.

    Sed, ne desit quidpiam ad mortis horrorem,
Ferrum pedes penetrans cumulat dolorem,
Atque sic exacuunt impii furorem,
Postponentes nequiter Domini timorem.

   Horrorem incutiunt mallei sonantes,
Cutemque cum carnibus totam terebrantes,
Neruos cum subtilibus uenis lacerantes,
Et compages ossium simul dissipantes.

   Fundunt riuos sanguinis fontes Saluatoris
Properans huc anima currat peccatoris,
Hauriat hic quidpiam sacrati liquoris,
Quo frequenter liniat uulnera doloris.


Oratio in cruce.


   Denique melliflua uerba caritatis,
Promit iehsu, ueniam petens sceleratis,
 O quantum exuberat unda pietatis!
Non desperet amodo quisquam pro peccatis.

   Crucifigunt, laniant, penas cumulando,
Sed rependis gratiam pro eis orando,
Non diffidat penitens quisquam aliquando,
Salutaris gratie copiam pensando.


Conuersio boni latronis.


   O admiranda pietas bonitatis Christi,
Ad te de patibulo clamans uoce tristi
Latro petit ueniam, et mox indulsisti,
Quod spem penitentibus uenie dedisti.

   Penam, quam sustinuit, crimen exigebat,
At postquam in exitu uite penitebat,
ueniam consequitur statim quam petebat,
Et perennem gloriam letus obtinebat.


Ecce Mater tua.


   Post hec Matrem intuens iehsu aduocauit,
Eamque discipulo charo commendauit,
uirginemque uirgini pulchre sociauit,
Ex tunc hanc discipulus ut matrem seruauit.

   O quam uirgo grauiter intus cruciatur,
Cum orbata Filio alii commendatur;
Mira commutatio merito probatur,
Cum seruus pro Domino Matri commutatur.


Sitio.


   Loquens iehsu denuo: Sitio, dicebat,
Et acetum protinus felle quis miscebat,
Ac infusum spongie ori porrigebat;
Quod degustans paululum, bibere nolebat.

    Heu, Iesu mirifice, quid est quod agebas?
Tu de siti conquereris, de cruce silebas.
Puto quod magnopere potum non petebas,
Sed salutem potius nostram sitiebas.


Christus exsanguis.


   uenas iam exhauserant riuuli cruoris,
Euanescit pristini species decoris;
uultum tabes occupat liuidi cruoris,
Sic triumphat de Iesu pia uis amoris.


Christus tabescens.


   Corpus iam distenditur, et fauces raucescunt,
Contorquentur labia, crines perhorrescunt,
Pia languent lumina, membraque rigescunt,
Et totius corporis uires delitescunt.


Moritur


   uocem promens ultimam, Patrem inuocasti,
Spiritumque manibus eius commendasti
Cum clamore ualido tandem expirasti,
Sic salutis omnium opus consummasti.


Sol obscuratur.


   Dum Saluator patitur, celi obscurantur,
uelum templi scinditur, tumbe reserantur,
Scissis petris corpora multa suscitantur,
Et nature Dominum pati protestantur.

   O quantum Iudaicam gentem nox premebat,
Que tanta miracula uidens non credebat!
Sed quem uox prophetica cum signis promebat
Morti tradens impie nequiter spernebat.


Planctus uirginis.


    Astat uirgo uirginum cruci Saluatoris,
Stat transfixa gladio intimi doloris,
Nati penas intuens, et riuos cruoris
Intus illa sustinet quod hic tulit foris.

   Astans Unigenitum Genitrix deplorat,
Quo se uertat anxia, proh dolor! ignorat:
Nunc plangit, nunc eiulat, nunc gemens adorat,
Sed gestus uirgineos dolor non deflorat.

   uultu Mater anxio respicit pendentem,
Sanguinem uulneribus largiter fundentem,
Nati cernit faciem in morte pallentem,
Nimirum sic laniat suam dolor mentem.

   Nunc reposcit debitum atrox ius nature
Quod sibi detinuit olim * pressure:
Penasque cum fenore extorquent usure,
 Que communi matribus debebantur iure.

   Denuo parturiens experiris uere,
Quam sit Matri proprium nato condolere;
Nam amaros gemitus cordis extorsere
Dolores, quos Filium cernis sustinere.

   Gladio transfigeris doloris reuera,
Tensa uidens Filii brachia procera,
Pendens corpus regium uelut in statera,
Membraque fundentia sanguinem sincera.


uulnus laterale.


   Cuius, queso, ualeat mens aut lingua fari
Quantum uirgo creditur intus cruciari,
Dum cernit iam mortui latus uulnerari,
Atque nati uiscera lancea rimari?


Exiuit sanguis et aqua.


   Corpus quidem mortuum nil iam sentiebat;
Sed maternum lancea pectus transfigebat,
Quam fixam in Filii latere uidebat,
Quo et aque et sanguinis liquor effluebat.

   Miserere, Domina, miseris dignare,
Quos iehsu redimere dignatur tam care,
Ipsaque te pietas cogat nos saluare,
Que te pati compulit penas, contemplare.

   Surge, torpens anima, expers uanitatis,
Aquas sperne sceleris, sume sanitatis;
Ecce fons purissimus, Pater pietatis,
Affluunt uberrime riui caritatis.


Pia exhortatio ad lectorem.


   Ad hunc ergo propera fontem Redemptoris,
 Ut fluentis quidpiam haurias dulcoris,
Aque inde lauacrum pretium cruoris,
Hinc tui curatio profluat languoris.

   O mira dignatio pii Saluatoris,
O uere mirifica pietas amoris,
Expers culpe nosceris, Iesu, flos decoris,
Ego tui, proh dolor! causa sum doloris.

   Ego, heu! superbio, tu humiliaris!
Ego culpas perpetro, tu pena multaris;
Ego fruor dulcibus, tu felle potaris;
Ego peto mollia, tu dure tractaris.

   Ad te, Pater, dirigo Propitiatorem,
Propter me qui proprium effudit cruorem.
Pater, ne despicias, queso, peccatorem,
Pro quo passum grauia nosti Redemptorem.

    Tua docet passio, Christe, dolorosa
Creatori uitia quam sint odiosa,
Inferni supplicia quam sint lacrymosa,
Atque celi gaudia quam sint gaudiosa.

   Hinc, o lector diligens, facile perpendis,
Iesum passum intuens pro culpis delendis,
Atque pro suppliciis nobis auferendis,
Simulque pro gaudiis celi conferendis.

   O quam admirabilis amor comprobatur,
Cum iehsu pro uitiis nostris immolatur,
Et pro penis debitis nobis cruciatur,
Suisque doloribus gaudia mercatur.

   Ergo tuis, anima, uiribus conare
Hanc amoris gratiam digne compensare,
Hunc totis precordiis gaudens amplexare,
 Preter ipsum penitus nil uelis amare.

   Iesu, cordis gaudium, et dulcedo mentis,
Anime solatium in te confidentis,
Te benigne deprecor precibus attentis,
Mei memor singulis custos sis momentis.


Depositio Christi ex cruce.


   O Iesu, quem curia celi ueneratur,
Tuum quam mirifice opus consummatur!
Iam de cruce tempus est ut corpus tollatur,
Et labori requies ex hoc concedatur.

   Nicodemus et Ioseph post hec affuerunt,
Qui nequaquam Domini neci consenserunt,
Hi pedum ac manuum clauos eduxerunt,
Atque de patibulo corpus sustulerunt.

   Nunc accedens propera Genitrix orbata,
 Pia nati uulnera terge cruentata,
Oscula uulneribus imprimens beata,
Sanguinis libamina collige sacrata.

   Cuius, inquam, integre cor excogitauit
Quanto Mater studio uulnera tractauit,
Et tractando lacrymis tergere curauit,
Quam crebris osculis illa delibauit?

   Iam, uirgo dulcissima, iam cessat ploratus,
Ecce dolor Filii cessat tumulatus,
Instatque letitie dies exoptatus,
In quo iam a mortuis sit resuscitatus.


Funus Christi.


   Sindone Dominicum corpus implicatur,
Et cum aromatibus sepulture datur;
 Sed ut discipulis furtim non tollatur,
Militum custodia tumulus uallatur.

   Magdalena denique locum obseruabat,
Que Iesu precipuo amore flagrabat,
Peruigil aromatum unguenta parabat,
Quibus hec perungere Iesum festinabat.


Resurrectio Christi.


   Atqui luce Dominica, dum hec peragebat,
Dominus ab inferis uictor resurgebat,
Hinc captiuos eruens, quos lymbus habebat,
Et tumba cum linteis uacans apparebat.

   Terremotus uehemens factus est repente,
Et descendit angelus, Domino surgente;
Tunc custodes uigiles, consternati mente,
Fiunt uelut mortui metu perurgente.

    Postmodum a tumulo territi fugerunt,
Et Iudeis seriem rei retulerunt,
Quos illi pecuniis multis corruperunt,
Et sublatum dicerent furtim suaserunt.

   O quam mira cecitas Iudeos premebat!
Quam ceca cupiditas milites urgebat!
Sic hinc inde ueritas occulta latebat:
Sed hoc diu fieri iehsu non sinebat.


Mulier ad monumentum.


   Mane prima Sabbati surgentis aurore
Magdalena affuit estuans amore,
Sed dum cernit tumulum absque Saluatore,
Flens gemit et eiulat anxia dolore.


Mulier, quem queris.


   Astans ad hec specie Dominus ignota,
 Hanc affatur dulciter, metus ui submota:
Quem queris sic lacrymans, mulier deuota?
Promere ne timeas cordis tui uota.

   Secretorum Cognitor, qui corda scrutaris,
Tu causas tristitie quare percontaris?
An amantis lacrymis pie delectaris,
Cuius desiderium cordis tu probaris?

   Illa, Iesu, preter te nil prorsus querebat,
Te corde, te labiis solum sitiebat,
Pro te sexus immemor arma non timebat,
Pro te gemens anxie, pro te flens dolebat.

   Hortulanum itaque hec Iesum putabat.
Sed sic spiritualiter non multum errabat,
Nam sentes perfidie iam eradicabat,
Atque flores fidei plantare curabat.

    Tunc uocem piissimus Saluator mutauit,
Et eam, ex nomine Mariam, uocauit:
At hec post Agnum gaudens adorauit,
Adoransque gaudio multo exsultauit.


Frequens Christi apparitio.


   Tu Iesu, dulcissime, postquam surrexisti,
Sepe te uisibilem tuis prebuisti,
Cibos cum discipulis denique sumpsisti,
Et ipsis cernentibus celos ascendisti.

   Quanto putas gaudio Genitrix impletur
Quando impassibilem natum intuetur
Resurgentem; gaudio luctus mox deletur,
Et noua lux oritur que non auferetur.

   Nunc doloris gemitus omnis propulsatur,
 Meror in letitiam mire commutatur.
Dum mors inuincibilis uicta coarctatur,
Et deuicto uitio uirtus restauratur.

   Sed si uiso discipuli gaudent Saluatore,
Qua putas letitia gaudet ampliore
uiso suo Genitrix rediuiuo flore,
 Quem exstinctum uiderat nuper in merore?

   Ex hoc uirgo poteris secure gaudere
Tibi nequit amodo dolor preualere,
Sed nec ultra corpori ualet mors nocere.
Pia nobis igitur Mater miserere.
      Amen.






u. MEDITATIONES ALIAE. DE GESTIS DOMINI NOSTRI IESU CHRISTI, ET MAXIME DE PASSIONE IPSIUS.



Introductio ad meditationes.


   Iesu Christi celeri miseratione,
Et Marie uirginis intercessione
Spero quod hec meditans ex intentione,
Lacrymis plorabit se ex compassione.

   En uerba Apostoli omnibus promuntur:
Congregantes [f., conregnantes] sunt qui compatiuntur,
Qui certant legitime, hi coronabuntur,
Et qui se diiudicant non iudicabuntur.

   Ergo Christi uulnera decet nos pensare,
Condolendo intime plorando amare,
Dei adiutorio hostes superare,
Discussaque crimina flendo expiare.

   Idcirco, qui legis subscripta, dignare
 uigores affectuum simul congregare,
uanitates studeas mentis elongare,
Legensque mortaliter noli festinare.

   Si Iesum uis sepius in his cogitare,
Non sit opus iugiter totum recitare,
Sed ubi te citius possis excitare,
Et deuotum animum dulcius cibare.

   Sic legendo habeas, lector, tuam mentem
Quasi Iesum intuens puerum lactentem,
Per etates singulas iuuenem crescentem,
Item cernas uirginem illi famulantem.

   Pandentem miracula, mortem patientem
Pene undique et semper ipsum imitantem
Sui penas Filii acriter plorantem,
Tormentaque singula mente tolerantem.

    Quamuis enim pagina non uidetur clare
uirginis mestitie modum declarare,
Tamen inde conuenit nos pensitare,
Et in corde sepius auide tractare.


Deploratio ignorantie humane.


   O homo miserrime, quid sis memorare,
Necnon ad quid factus sis semper recordare,
Qualem Deus fecit te, miser, meditare.
Heu qualem fecisti te nequis cogitare!

   Bonum satis fecit te, qui cuncta creauit,
Ac sepe refecit te, quem peccatum strauit
Heu! heu! cur ingratus es ei qui te lauit
Suo sancto sanguine, quem pro te stillauit?

   O nequam, uanissime, inuide, pompose,
 Iracunde, cupide, fornicans, gulose,
Mendax, piger, negligens, detractor, dolose,
Omnis mali seruus es, nimis uitiose

   Resipisce, pessime, dum te uocat Deus,
Ne die iudicii puniaris reus,
Non ingratus maneas, ut falsus Iudeus;
Sed clama sepissime: Parce, Deus meus.

   Erubesce, anima impia, ingrata,
Heu! cur non consideras? cur es obdurata?
Flendo da suspiria, gemeque prostrata,
Ut tua Cunctipotens deleat peccata.

   Heu me quanta est anime hebetudo!
Quam diuerse occupat sepe turpitudo,
Cui sanctimonie deest habitudo,
 Nisi ficta forsitan uix similitudo!

   Raro se opus uidet uix recordari:
uix ut oret, misera, potest excitari:
Legere desiderat magis quam precari,
Sed, heu! uanitatibus nequit satiari.

   Nam dum Altissimum orans deprecatur
Pene inutilia sepe meditatur,
Heu! ream esse se nec recordatur,
Sed discurrens undique uane peruagatur.

   Apparere nititur a foris agnina,
Sed manet interius, proh dolor! uulpina,
Debita seruitia dum agit diuina,
Semper in uoluendo est, ut sunt molendina.

   O quoties opus a te faciem auertit,
Et ad curas noxias cito se conuertit!
 Que deberet facere non animaduertit,
Sed se male occupans seipsam peruertit.

   Nempe carnis labia canunt uerba uite,
Et adorauit sepius corpus quoddam rite:
Sed hoc malum anime est Dei oblite,
Nude bonitatibus, uitiis attrite.

   O cordis uesania multum abhorrenda,
Grauiter a Domino iuste punienda;
O cordis discursio iugiter deflenda,
Et iuuante Domino a cunctis plangenda.

   O cordis uacatio, o inquietudo!
Heu! heu! hec est anime mee egritudo
A qua elongata est uera sanctitudo,
Et perfecta criminis sui penitudo.

    Deus meus, sana me tua medicina,
Corporis et anime dignum morte bina:
Salutaris calicem mihi mox propina,
Et ad iuuandum me, deprecor, festina.

   Parce una Trinitas, unitasque trina,
Pater, Fili, Spiritus, Maiestas diuina:
Parce qui creasti me, ne fraus serpentina
Me credentem opprimat mortis ruina.

   Pater, te per Filium deprecor Messiam
Ut te solum diligam, fac et ut me sciam;
Cogitem continue passionem diam,
Humilis in oculis cordis ego fiam.

   Propter Matrem uirginem rogo, Iesu bone,
Ut cor meum uulneres tua passione,
Inde iugi perfruar meditatione,
 Et Marie uirginis ex compassione.

   Deus, sancte Spiritus, qui in deitate
Et [es] persona tertia, plena pietate:
Obsecro propitium mihi semper da te,
Fac memor Christi sim passionis grate.


Dei beneficia.


   Deus, quanta debeo pietati isti,
Qui me ad imaginem tuam condidisti
Quem uilem uermiculum facere quiuisti,
O quam multa munera huc usque auxisti.

   In peccatis genitum baptismo mundasti,
uictus necessaria semper ministrasti,
Formam, census copiam, honores donasti,
Et in loco  optimo me nunc collocasti.


Hominis ingratitudo.


    Heu! his donis omnibus scio me ingratum,
Quia non custodio Domini mandatum
Sed negligentissimum reddo famulatum:
Atque nimis pronus sum ad omne peccatum.

   O dolor, o gemitus, quid est quod  ego feci?
In quantam uersutiam me ipsum deieci?
Non est malum aliquid, quod ego non feci,
Heu! in bonis omnibus non est quod perfeci.

   Heu, quid aget anima sic in malis strata,
Que fetet in uitiis uelut reprobata:
Certe hic petenda est ut sit Aduocata,
Que sepe refugium est reis probata.


Deprecatio ad uirginem Mariam.


   O misericordie Mater et Regina,
 Semper uirgo permanens, Genitrix diuina,
Miserere anime, que iacet supina,
Oppressa multiplici peccati sentina.

   Tibi pro Deo supplico, per quem uenit uita,
Cuius est clementia ubilibet sita,
Per quam est astutia demonis contrita,
Ut nati iustitia per te sit lenita.

   Primum fac ut diligam Dominum perfecte,
Nunquam eum deseram meditando, nec te;
In fide catholica semper uiuam recte,
Carens omni scandalo infidelis secte  .

   O quante sunt gratie, quas per te recepit
 Homo olim perditus, quem demon decepit,
Dum ex te Altissimus naturam suscepit,
Et misericorditer nos iuuare cepit.


Exprobratio ignorantie humane.


   Maiestas altissima se exinaniuit,
Et in te purissima carne se uestiuit,
Cursu nouem mensium completo prodiuit,
Sine uoce paruulus, qui immensus uiuit.

   En quantum Omnipotens pro te inclinatur,
Et adhuc, uir fetide, cor tuum inflatur?
Deus, Dei Filius pro te lacrymatur,
Et adhuc in risibus cor tuum letatur?


Christi natiuitas.


   Deus pauper nascitur, et tu uis ditari?
Ponitur in presepi, tu uis honorari?
 O fetens superbia, disce non fatuari,
Quia idem iussit nos ipsum imitari.

   Inops, et in frigore nascitur in uia
Quem lactat et balneat et nutrit Maria,
Molesta non spernere docet nos hic pia,
Dum flet, sitit, esurit Christus, proles dia.

   Infans piissime, mei miserere
Peto pro obsequiis Matris tam sincere,
Dona mihi lacrymas caritatis uere,
Ut tuis doloribus possim condolere.


Circumcisio.


   Heu, cur non compatior respuendo risus,
Et amaris lacrymis abluendo uisus,
Dum puer tenerrimus dolet circumcisus,
Quem cum choro celico laudat paradisus?


Adoratio magorum.


   Angeli pastoribus te nuntiauerunt,
Ac magi muneribus te adorauerunt,
Perdere te perfidi mox proposuerunt,
Sed tecum a patria parentes fugerunt.


Fuga in Aegyptum.


   O quis non compatitur tantillo infanti
Tam cito insidias pati inchoanti,
Labores itineris huius toleranti,
Atque Matri uirgini ipsum baiulanti?

   Nam Matrem, que egredi domum uix solebat,
Modo casus Filii in tantum cogebat,
Quod a sua patria nocte fugiebat,
Cum recenter edito, quem secum gerebat.

    O Iesu piissime, o puer tenelle,
Pro amore obsecro Marie puelle,
Omnis tue reple me passionis felle,
Meque tibi iugiter seruire compelle.

   O uirga fructifera, o flos feminarum,
Angelorum Domina, et orbis terrarum,
Pande mihi, supplico, quidquid sit amarum
In cunctis que passa es pro salute animarum.

   Utinam tunc Iosephi seruulus fuissem,
Certe libentissime te, Iesu, gessissem,
uel ad minus asinum uirginis duxissem,
Et cuncta seruitia gaudens impleuissem.

    Poma, rosas, lilia, uellem collegisse,
Et quidquid puerulo posset placuisse;
Heu, cur non licuit mihi te uidisse,
Et paruulo pulcherrimo predicta fecisse?

   Forte, pie paruule, me non repulisses,
Sed meum officium grate accepisses,
Ac seruo sollicito clemens arrisisses,
Nec non indulgentiam precanti dedisses.


Disputatio in templo.


   Dum puer duodecim annorum moratur
In templo Ierusalem, Mater contristatur;
Quem dum querens reperit, cum Ioseph miratur,
Qui doctos interrogat et stupenda fatur.

   O quis nouit gemitus uirginis dolentis,
Suum unigenitum triduo querentis,
 Cur sic ille fecerit pie conquerentis?
Hoc dolore uulneres, Iesu, cor legentis.

   O quam sepe estimo, dixit Mater Christi,
Heu! meum solatium! cur me reliquisti?
Quo, mi nate unice, heu! quo iuisti?
Redi, precor, fili mi, redi matri tristi.

   Utinam post Iesum sic cor meum langueret,
Et querendo iugiter intime doleret!
Forte clementissimus mihi appareret,
Ac sue clementie firmam spem preberet.

   Sed, heu! Iesu, cor meum hoc caret languore,
Raro enim querit te, nec tunc cum feruore;
Tibi illud, Iesu mi, retrahe timore,
Quieta dulcedine, restringe amore.

   Subderis parentibus, regens uniuersa;
 Cui cuncta seruiunt, seruis uice uersa.
O diuina caritas, nimis es dispersa,
Dum pro nobis miseris sustines aduersa


Baptismus.


   Baptizatus promeris a uoce paterna,
Descendente super te columba superna.
In deserto esuris, o uirtus eterna,
uicto hoste congregas agmina fraterna.


Aqua facta uinum.


   uocatus ad nuptias incepisti signa,
Matre admonente te omnibus benigna.
O cur reprehenditur Genitrix tam digna,
Que nulli negat sue pietatis signa!

   Tamen quod suggesserat, statim faciebas;
Quia nichil poterat nisi quod uolebas;
 Nam in uinum optimum aquam conuertebas,
Et per hoc discipulos ad fidem trahebas.

   O uirgo purissima plena summis bonis,
Ditas omnes miseros tuis sacris donis:
Reple uino optimo nos deuotionis,
Unicum irriguum da compunctionis.

   Heu! benignissima Mater benedicta,
In nobis deuotio non est nisi ficta:
Frigida sunt pectora animaque afflicta,
Succurre mox miseris spes reorum dicta.

   Iesu benignissime, ob Matris honorem,
uerte corda frigida in tuum amorem:
Ut semper multiplicem pensemus laborem,
Quem pro nobis passus es, multumque dolorem.

    Nam in exercitiis te exemplum dando,
Quod nos doces facere, imples pernoctando
In orationibus, et in uigilando,
Fatigaris, esuris, sitis laborando.


Miracula.


   uillas, castra circuis, regnum predicando
Surdos, mutos, languidos, cecosque curando,
Expellendo demones, mortuos leuando,
Pluribus das ueniam peccata laxando.

   Disputando etiam diceris lassatus,
A Iudeis ipsis sepe reprobatus,
A quibus multoties es iniuriatus,
Necnon aliquoties ab his blasphematus.

   Pro me quanta sustines, o beatitudo!
Pro me fis ut debilis, Dei fortitudo.
 Pro me uilis uisa es, uera pulchritudo:
Et fis quasi indigens, summa plenitudo.

   Pro me augustata es, longa latitudo,
Pro me breuiata es, lata longitudo,
Pro me inclinata es, magna altitudo,
Pro me prona immines, alta magnitudo.

   Cur tot dura sustines, tanta celsitudo?
Tibi nimis recta est tua rectitudo.
Ergo me tot munerum uincat multitudo,
Ut in me sit erga te semper gratitudo.


Triumphus Hierosolymorum.


   Consummato tempore predicationis;
Sic super asinum, qui sedes in thronis
Properas Ierusalem, causa passionis?
Turbe uocem resonant uenerationis.

    Nunc festina, anima, curre sine mora:
Quia, ut consideras, ecce uenit hora.
Dominum cum ceteris collaudans adora,
Ut secum te deducat ad crucem implora.

   O quantum gauisi sunt Mater et amici,
Cernentes a populo Iesum benedici,
Christo, Dauid Filio, Hosannaque dici!
Sed, heu! inde inuident eius inimici.

   O mea fiducia, Genitrix beata,
In laude tui Filii ualde iucundata,
Heu! quanta tristitia eris cruciata,
Paulo post cum uideris cuncta hec mutata?


Christus uenditur.


   Nam in necem Filii principes maiores
Ineunt consilium, legis transgressores,
 Constituto pretio, pessimi emptores
Permittunt se fieri Iude debitores.

   Heu! heu! mea Domina, uirgo singularis;
uenditus est Filius, et adhuc letaris?
Heu! cur unigenitum clare non precaris,
Ut priusquam passus sit, ipsa moriaris?

   Tu nati presentia multum delectaris,
Et affectu maximo ipsum imitaris:
Heu! de tua anima minus meditaris,
Torquenda in proximo luctibus amaris.

   Heu! quandiu torpeo in corde tam duro,
Et nichil compatior Iesu morituro,
uel dolori maximo paulo post futuro
Meam dulcem Dominam fere perempturo

    Iesu, cui nichil est penitus occultum,
Usquequo sic sustines tecum Iudam stultum?
Qui, dum tibi exhibet simulatum cultum,
Tempus, in quo tradat te, optat nimis multum.

   Tunc missis discipulis cum signo lagene,
Pergis ad hospitium preparate cene:
Tunc sedes in medio turbe duodene,
Mandas ut se inuicem diligant serene.


Cenat.


   Tunc te, ut predixeras, dicis moriturum,
Et ex eis unum te fore traditurum;
Eorumque quemlibet a te fugiturum,
Sed et Petrum nocte hac ter te negaturum.

   O dolor, o gemitus, quantum turbabantur?
Ac de tanto scelere omnes tristabantur,
 Quando nolle fugere se pollicebantur!
Et quis esset traditor, mox sciscitabantur.


Pedes lauat.


   Exemplum interea das humilitatis,
Subditorum pedibus a temet lauatis:
Sed et corpus proprium das in cibum gratis
Illis, atque omnibus in te baptizatis.


Eucaristiam instituit.


   O quid ego faciam, massa peccatorum,
Omnium miserrimus qui sum miserorum,
Dum tu flectis genua, Rex uniuersorum,
Ac lauas uestigia tuorum seruorum?

   Iesu clementissime, fons amoris casti,
Tu mortales homines in tantum amasti,
Quod te ipsum credulis in cibum donasti,
 Et ut tui memores te sumant, mandasti.

   Christe benignissime, Fili summi Dei,
Precor indignissimus miserere mei,
Tantum caritatis da, fidei atque spei,
Ut digne mysterium sumam tante rei.

   Quid hinc reddam gratie, qui me sic dotasti?
Qui tuo mysterio tanto deputasti?
Ac indignum miserum semper tolerasti,
Et cum tuis famulis manere donasti?

   Heu! mihi quid faciam, o summa dulcedo?
Cur sic indeuotus sum, dum te ipsum edo?
Heu! nimis culpabilis, et durus accedo:
Heu! illic durus sum, durusque recedo.

   O Iesu, quid faciam uermis et putredo?
Cuius mentem opprimit peccati nigredo,
 Me ministrum dignum fac, Deus, in quem credo,
Pro amore uirginis Matris intercedo.

   Mirum est certissime quod te comedendo
Anima non liquescit pure diligendo:
Sed, heu! esurio, duraque rependo,
Nec molliri ualeo paululum deflendo.

   Parce mihi, Domine pie, tribuendo,
Ut compungi iugiter queam te sumendo,
Semper Matrem uirginem atque te colendo,
Tuam cenam ultimam mente recolendo.

   O si mea Domina tunc presens fuisset,
Et tradendum Filium hac nocte audiuisset:
Cibum ut existimo, prorsus non sumpsisset,
Sed amaris lacrymis statim se dedisset.

    Heu! mihi, carissima, heu! dilecta mea,
Laus sanctorum omnium, nunquam semel rea
Utinam existeres nunc in Galilea,
Ne uideres Filium passum in Iudea!

   Pie Iesu, supplico pro Matris amore,
Reple me grauissimo tuo nunc dolore,
Ut tibi compatiens maximo feruore,
Suspirando rugiam fletu largiore.

   Cernam cordis oculis te tanquam presentem,
Passiones singulas pro me sufferentem,
Tuam Matrem iuxta te tibi condolentem,
Ad tormenta singula quasi morientem.

   uirgo Dei Genitrix, pre cunctis beata,
Pro misericordia precor ex te nata,
Pande mihi qualiter fuisti grauata,
 Tua prole coram te tantum cruciata.

   Mea, mea Domina, plena gratiarum,
Dona mihi, obsecro, tuum cor amarum,
Et abundantissimos riuos lacrymarum,
Ut tuarum sentiam uim angustiarum.

   Utinam ex munere tuo, Iesu Christe
Torqueat me quotidie nimis dolor iste,
Sicut Matris uirginis cor torquebat triste,
Dum te crucifixerant crudeles laniste!

   Deus homo, quis de te cogitet intente,
In nimis passibili corpore manente,
Passo tot angustias corpore et mente,
Et totus in lacrymas non fluat repente?

   Quis, o Dei Genitrix, potest meditari,
Te deflente Filium penis cruciari,
 Ac tantis angustiis iam iam fatigari,
Et non potest subito ad fletum mutari?

   Heu! mihi durissimo cur ego non comploro?
Heu! ut quid tam durus sum, dum te Matrem oro?
Domina circumdata supernorum choro,
Lacrymas uberrimas da mihi, te imploro.


Orat in horto.


   Audi Iesum, anima, uelut nunc presentem:
Surgite, eamus hinc, fratribus dicentem,
Ac responde concite deprecans loquentem;
Fac me, Iesu, sequi te ad mortem pergentem.


Sudat sanguinem.


   uide hunc discipulos orare monentem,
Et orando Patrem ter in terram ruentem,
Carnem in angustia, tristem, et pauentem,
 Ac sudorem sanguinis ab ipso fluentem.

   Quid facis fortissime, Fili Dei uiui?
Nunquid tu tam tristis es ut ii pandunt riui?
De tanta angustia nunquam iam audiui,
Et tamen ut debui, flere, heu! nequiui.

   Quid si mea Domina hec presens uidisset,
Nunquid cum apostolis ipsa obdormisset?
Nequaquam certissime, sed multum fleuisset,
Et dolore nimio pene defecisset.

   Heu! heu! mea Domina, semper uirgo pura,
Hora est iam proxima, dies cras futura,
Quando unigenitum tuum es uisura,
In cruce deficere morte nimis dura.

   Sed nunc cerne, anima, turbam malignantem,
 Et Iudam falsissimum, Iesum osculantem,
Ad quid Iudas uenerat audi sciscitantem,
Et illum nequissimum amicum uocantem.

   Tunc uoce lenissima Domino dicente
Ad eos: Quem queritis? corruunt repente.
Quid facturi erunt tunc Iesu ueniente
Iudice terribili illis apparente?

   O quis sine gemitu potest cogitare
Illos impiissimos te Iesum ligare,
Manusque sanctissimas tam dure arctare,
Heu! cur ego pessimus nequeo plorare?


Ducitur ad Annam.


   Tunc omnes discipuli metu fugientes,
Heu! solum relinquunt te inter seuientes.
Certe nimis duri sunt corde, intuentes
 Te ad Annam deduci, si non sunt dolentes.


Fugiunt discipuli.


   O sancti discipuli, o mei patroni!
Cur non fidem facitis uestre sponsioni?
Sed sermo uerissimus est Magistri boni,
Dum ad fugam concitam estis ita proni.

   Attamen intelligo multum uos tristari,
Et in mente grauiter intus cruciari.
Sed peto dignemini Iesum deprecari,
Ut mihi mestitiam det cordis amari.


Crudeliter tractatur.


   O uirgo sanctissima, si tu presens natum
Cerneres ab impiis tam stricte ligatum,
Et despicabiliter ab illis tractatum,
uere amarissimum dares eiulatum.


Alapa ceditur.


   Nunquid tu non somnias qualiter est iehsu
Captus a maleuolis, uinculisque lesus?
Heu! cur meus animus permanet illesus,
Dum Christus est alapa apud Annam cesus?

   Usquequo piissima differs uulnerare
Meum cor angustiis tue prolis chare?
O mea fiducia, supplico dignare
Dolores et uulnera pati mihi dare!

   Contemplare, anima, Iesum destitutum,
Et in duris uinculis arcte constitutum,
In prauo concilio principum statutum,
More agni simplicis nil esse locutum.


Mittitur ad Caipham.


   Confitere uenerans false accusatum,
 Derisum a Caipha, et interrogatum,
Sed bene intellige rursum reprobatum,
Et futurum iudicem Iesum esse datum.

   Christe benignissime, qui es aduenturus
In die nouissimo nos iudicaturus,
Iustis delectabilis, eos saluaturus,
Iniustis terribilis, eos damnaturus,

   Obsecro, piissime, ob cruorem dignum,
Quem fudisti propter me super crucis lignum,
Tuum uultum mihi tunc ostende benignum,
Ne formidem aliquem spiritum malignum.

   Propter matrem uirginem, que a dextris tuis,
Tunc sedebit nobilis, ut oret pro suis,
Salua in perpetuum me cum sanctis tuis,
 Qui nunc super impios atque pios pluis,

   O quis sine lacrymis potest meditari,
Iesu, quid te permiseris tantum tribulari,
Blasphemum a Calpha te iudicari,
Ad mortem turpissimam a prauis damnari


Irridetur, conspuitur.


   Post hec fere singuli in te irruentes,
In preclaram faciem turpiter spuentes,
Alapas et colaphos undique prebentes,
Ad lugendum excitant amatorum mentes.

   Dolens cerne, anima, istos seuientes,
Heu! capillos capitis, et barbe uellentes,
Ac uelatam faciem palmis ferientes,
Simul quidquid poterant, mali facientes.


Soliloquia.


   O dolor, o gemitus! quare miser ego
 Intime non doleo, dum hec mala lego?
Nisi quia malus sum, et hoc ipsum tego,
Et, heu! aliquoties sic me esse nego.

   Delicata facies Dei Iesu Christi,
uide me his oculis quibus respexisti
Petrum ter negantem te, sicut predixisti,
Ut tibi compatiar pro me nimis tristi.

   O Iudei impii superbi et uani,
Quare insanitis sic, ueluti uesani?
Deus, Dei Filius est, o nimis profani,
Quem uos sic affligitis uelut inhumani.

   Iesu potentissime, Fili Dei ueri,
Quare uis pro miseris tam uilis uideri?
Certe nimis plenus es amoris sinceri,
 Dum a uiris impiis tantum uis torqueri.

   O si mea Domina te uideret stantem,
Ac tantas angustias pie tolerantem,
Nullum, ut estimo, quis uidit sic plorantem,
Sicut eam cerneret, ac pati optantem.

   Heu! quid factura est, o digna maiestas,
Maria, que aluit te, summa potestas,
Cras cum cernet te cadere per manus infestas,
Et uirtutes corporis arentes, ut testas?

   O mea fiducia, si natum dilectum
Multis contumeliis, et penis affectum
Blasphemari cerneres in crucem erectum,
Eum esse diceres nimium directum.

   Heu! heu! mea Domina, qualem dabis luctum
Paulo post cum uideris uentris tui fructum,
 Ad tormenta grauia a peruersis ductum,
Ac tortum deficere, quasi iam destructum?

   O Iesu, qui Deus es, et homo perfectus,
Quare uis tam uiliter sedere despectus,
Heu! pro nobis miseris tam esse subiectus,
Pro nobis irrisus, et penitus abiectus?

   uidens pro se Dominum indigna subire,
Quis est fidelium qui audeat ambire,
Aut de tuis donis amplius superbire,
Imo, spretis omnibus, post Christum uenire?

   Decet nempe singulos, qui uolunt saluari
Propriam miseriam semper contemplari,
Lingue spretis laudibus, uane non letari,
Sed despectum Dominum pie imitari.

    Absit ergo altum quid de nobis sentire,
Dulce sit iniurie sermones audire;
Pio corde iugiter demus locum ire,
Studeamus omnibus bene obedire.

   Heu! mihi nequissimo amanti laudari,
Qui, licet culpabilis, renuo culpari,
Ac sepe laudabilem me presumo fari,
Heu! mihi, quis pessimo potest comparari?

   O Iesu piissime, qui es uera uitis,
Foue me ut palmitem, et fac ut sim mitis;
Mihi sit iustitie perseuerans sitis,
Oro auctor nunquam sim, sed sedator litis.

   Mater Dei, obsecro tuam pietatem
Ut mihi uerissimam des humilitatem:
Expellas inuidiam et asperitatem,
Et perfectam impetres mihi caritatem.

    O mea fiducia, Mater Creatoris,
Iam me tibi offero, nutrix Redemptoris,
Me gubernans adiuua, precor, cunctis horis,
Fac me tui memorem gladii doloris.

   Licet nemo, Domina, possit plene fari
Dolores quos passa es morte nati cari;
Tamen inde decet nos sepe meditari,
Ac plorando intime tecum contristari.

   Idcirco, piissima, supplico, dignare,
Inde uerum aliquod cordi meo dare,
Facque me id taliter scribendo signare;
Ut illud amantes te possit excitare.


iehsu sistitur Pilato.


   Sed nunc uide, anima, illos inuidentes,
 Iudeorum principes in Christum frementes,
uinctum derisorie per uicos trahentes,
Ad Pilatum presidem eum deducentes.

   O Iesu, qui nequiter pro me es ligatus,
Falsis testimoniis pro me accusatus,
Sed et cum latronibus pro me deputatus,
Ut tibi compatiar mihi da ploratus.

   Precor, fac me nuntiam mee Saluatrici,
uirgini piissime, tue Genitrici:
Quatenus mox ueniat ipsa, et amici,
Et spectent que faciunt tibi inimici.

   Propera nunc, anima, quamuis non libenter,
Enuntians hec Domine, et fac reuerenter,
Circumspecte facias simul et prudenter,
Ne ipsa accipiat hoc impatienter.

    Nunc quasi presenti dic uoce luctuosa,
Laus tibi puerpera, uirgo speciosa,
Obsecro piissima, Mater gratiosa,
Hec tibi que refero ne sint onerosa.

   Bene nosti, Domina, quia incarnatus
Est in te Omnipotens, et in mundo natus,
Et cum peccatoribus diu conuersatus,
Ut nos ipse redimat, pro nobis humanatus.

   Ob hoc, quantum preuales, noli conturbari,
Ne plus natum facias pro te molestari,
Sed ab ipso unam rem digneris precari,
Ut mihi det plurimum pro se contristari.

   Ac si roget ipsa: Quid habes amari?
Tu dic: ueni, Domina, si uis speculari
 Iesum tuum filium, uel cum eo fari,
Qui pro nobis incipit Patri immolari.

   Tunc ipsa intelligens captum suum natum,
Et demum in uinculis ductum ad Pilatum,
Mox in amarissimum defluet ploratum,
Et corpus in terram concidit prostratum.

   Sed nati karissimi compulsa amore,
Consurgens quantocius profusa pallore,
Properat ad Filium confecta merore,
Rugitum uirgineo comprimens pudore.

   Tunc iuuantes Dominam ipsius sorores,
Ad Iesum, quem diligunt, pergunt ociores
Ostendentes lacrymis animi dolores;
Sed illis Magdalena reddit largiores.

   Domine, quid facitis prouide uidete.
 Obsecro, a fletibus paululum silete,
Lacrymas detergite, uel hic remanete,
Ne Iesum crucietis flentes indiscrete.

   Ac ille ad Dominum, cito uenientes,
In tanto opprobrio ipsum intuentes,
Condolentes multo plus, largiusque flentes,
Ad dolorem prouocant omnes diligentes.

   Tunc uidente Domina solum suum natum,
Plusquam furem aliquem esse tribulatum,
Cor ineffabiliter eius est turbatum,
Et sic quasi mortua uix retinuit flatum.

   At iehsu pro uirgine magis est turbatus,
Plusquam penis propriis pro ea tristatus
Heu! heu! Iesu, undique tu es cruciatus,
Intus et exterius nimis es grauatus.

    Heu! tantam mestitiam nullus unquam sciuit,
Nec tam graues gemitus aliquis audiuit,
Nec est mirabile, nam qui semper uiuit
Dolorem multiplicem ibidem subiuit.

   Contemplare, anima, Iesum diligenter,
Cum iniquis positum tam irreuerenter,
Quem preses interrogans Pilatus frequente
Admiratur tacitum, stupens uehementer.

   Iesu, qui non poteras loqui falsitatem
Et tamen tacebas, silens ueritatem,
Ne sinas me cadere per loquacitatem,
Sed discretam mihi da taciturnitatem.

   O Iesu, mihi da cor pensandi instructum
Oculorum uirginis planctum, atque luctum
Propere sequentium te ad Herodem ductum,
 Et ueste in candida spretum, et reductum.

   O uirgo, quam obruit dolorum tempestas,
Unde tibi, Domina, sit ista potestas?
Qua sic sequi poteras has gentes scelestas:
uere amor filii uicit res molestas.

   O mea fiducia, que non habes parem,
Certe libentissime tecum ambularem,
Et ex fletu debilem libens sustentarem,
uel si dares lacrymas saltem ut plorarem.

   O quis sine gemitu potest meditari
Iesum cum dedecore tam male tractari
Pedes ductu celeri forsan uiolari?
Nam non fuit solitus ipse calceari.

   Ecce amarissima fiunt que sequuntur,
 Et iuste compassiua que iam infliguntur.
Iuste ergo homines ingrati dicuntur
Qui Iesu sepissime non compatiuntur.

   Nunc te ipsam prepara, anima deuota,
Super Iesum condoleas dans illi uota,
Lacrymas multiplicans sis pie lota,
In eum, si ualeas, liquefias tota.

   Ecce quantum amat te Christus nimis chare;
Nam te suo sanguine optat saluare,
Ac morte uilissima te sic liberare,
Quod tu semper negligis, nec uis redamare,

   O Iesu piissime, succurrere poscenti,
Te amare usque nunc mihi negligenti,
Ac, quod multo peius, pluries nolenti,
Heu! et contemnendo te sepe offendenti,

    Misericordissime, ignosce fatenti,
Salua et iuua me, teipsum da querenti,
Filioque prodigo tarde reuertenti,
Tu occurre, Pater mi, et parce petenti.

   Iesu, qui repletus es miseratione,
uulnerare uelis me tua passione,
Ut tibi compatiar ex dilectione,
uelut nunc te intuens in afflictione.

   O quis potest cernere illos malignantes,
Sine reuerentia te, Iesu, nudantes,
Ad columnam nequiter, Iesu, alligantes,
Tuum atrocissime corpus uerberantes.


iehsu flagellatur


   Tremens cerne, anima, ministros sedentes,
Carnem hanc tenerrimam flagellis scindentes,
 uulnera uulneribus tibi infligentes,
Liuores liuoribus superimponentes.

   Quis non meret speculans gubernantem mundum,
Sic perfusum sanguine ueluti immundum,
Corpus hoc sanctissimum totum tremebundum.
Pectusque piissimum totum gemebundum.

   Contemplare, anima, tibias, lacertos
Plagis multiplicibus undique refertos,
Omnes artus corporis sanguine opertos,
Defluentes riuulos cruoris apertos.

   O corpus sanctissimum ad columnam strictum,
Pro me amarissimis flagellis afflictum,
Circumquaque roseo cruore amictum,
Aufer a me, obsecro, quodlibet delictum.

    Anima sanctissima pro me tam grauata,
Maximis doloribus pro me tribulata,
Deprecor per uirginem, que est de te tristata,
Cuncta mea iugiter dilue peccata.

   Sed Maria mater hec sese affligendo
Lacrymas mutliplicat iugiter deflendo,
Alta dat suspiria amare gemendo,
Mestisque singultibus pectus conterendo.

   O quis sine gemitu potest te uidere
Inconsolabiliter, o Mater, lugere!
Prebe mihi lacrymas, fac me tecum flere,
Te deprecor, o mea spes, mei miserere.

   En pudici oculi ex fletu tumescunt,
Gene splendidissime ubique pallescunt,
Sed, heu! membra filii sanguine rubescunt,
 Ac tue angustie plus plusque concrescunt.

   Post tormentum uerberum tam malitiosum,
Cunctis diligentibus ualde luctuosum,
Sequitur mox aliud graue et probrosum,
Isto multo amplius contumeliosum,


Illuditur.


   Nam cohortem milites totam colligentes,
Mitem Iesum ambiunt probris illudentes
Inhoneste iterum eum exuentes,
Et ueste purpurea ipsum induentes.


Spinis coronatur.


   Tunc coronam spineam molestam plectentes,
Et in Iesu capite profunde figentes,
Pro sceptro arundinem in dextra ponentes,
Genuflexo, aue clamant irridentes.

    Merens cerne, anima, ministros cedentes,
Faciem pulcherrimam Domini spuentes,
Caput cum arundine dire ferientes,
O quare non cruciet iste dolor mentes?

   O caput Dominicum, omnibus colendum,
Cruentaris, pungeris, angelis tremendum,
Cederis, conspueris, sanctis reuerendum,
uere tu es intime deuotis dolendum.

   O preclara facies ictibus afflicta,
Heu! sputis et sanguine tota es depicta,
Iam a Deo inimicis quasi derelicta,
Proh dolor! hoc totum faciunt mea delicta

   Bone, bone Domine, cur penis tam duris
Permittis torqueri te pro nobis impuris?
Parce penis, Domine, parce uel futuris,
 Parce tibi, deprecor, uel Matris pressuris.

   Inter hec nequissimus exiens Pilatus,
Ne Iesum perimerent plebem est hortatus;
Nam nullus inuentus est in ipso reatus,
Sed peruersus populus ex aduerso est fatus.


Contrarie Pilati et populi uoces.


   Tunc produxit Deum flagellis cruentatum,
Et dixit: Accipite ipsum emendatum.
Sed pleni perfidia negant presentatum,
Poscentes a iudice uirum sceleratum.

   Iudex ne sic faceret, adhuc laborabat,
Crucifige, populus e contra clamabat:
Tunc iniustus Dominum morti iudicabat,
Et plebs nefandissima ob hoc exsultabat.

   Quamuis horribilia sint ista prophetata,
 Tamen ad sequentia parua sunt collata.
Heu! quantum est Genitrix in his tribulata!
Pene, sicut estimo, est exanimata.

   Contemplare, anima, quam sit onerosum
Matri caput filii cernere spinosum,
Ac pre natis hominum forma speciosum
uidere horribilem magis quam leprosum.

   Heu! quam grauata es, celorum Regina,
Spectans tuum filium coronatum spina!
Certe in te irruit pena repentina,
Ex qua uulnerare me, supplico, festina.

   Tunc sancta Magdalena, et omnes amici,
Gemunt amarissime luctu infelici;
Puto hec tristitia nequit uerbis dici,
 Sed hanc minus reputant Christi inimici.


Imponitur Christo crux.


   Mox peruersi milites crucem assumentes,
Eam super humerum Domini ponentes,
Iesum per Ierusalem ducunt illudentes,
Crucis ignominiam cunctis ostendentes.

   Nunc attende, anima, Iesum nimis gratum,
Ligni crucis pondere pro te oneratum,
Delicatum humerum scias uulneratum,
Et Iesum a populo prauo subsannatum.


Portantem turba sequitur.


   Heu! Iesu, considero rem nimis molestam,
Turbam tibi proximam militum infestam,
Iudeorum maxime deinde scelestam,
Amicorum a longe ultra modum mestam!

    Heu! tanta processio non est laudabunda
Nam in te prima pars est tota fremebunda,
Sed peior est altera quasi furibunda!
Heu! pro te est tertia tota gemebunda!


Mater et pie mulieres.


   Mater Christi uidens hec, tremens pre dolore
Irruit in tristitiam morientis more,
O quis ista cogitans non flet pre merore,
Certe nimis durus est, uel caret amore!

   Sed sorores Domine eam sustinentes,
Ambulant post Dominum acriter lugentes,
Undique conspiciunt Iesum persequentes
Clamose maleficum illum perstrepentes.


Christus prohibet fletum.


   Tunc conuersus Dominus cepit prohibere
 Filiis Ierusalem super se lugere,
Sed debere super se et super suos flere,
Predicens beandas has que non genuere.

   O quis sine gemitu potest meditari,
Te, uirgo puerpera, sic angustiari!
Omnes diligentes te tantum lacrymari,
Ad locum Caluarie Iesum sic tractari.

   O Mater cur properas cum Iesu ad crucem?
Nunquid uis cum Filio pati mortem trucem?
Heu! ubi uisura es mori Iude ducem,
Qui creauit cherubin super ueram lucem.

   uirgo, que precantes te adiuuas instanter,
Christi penis compati fac me festinanter,
Da mihi nunc lacrymas, precor, abundanter,
Et, ut ipsum cogitem fac perseueranter.


Aceto potatur.


   Proh dolor! et flebile hoc, quod immutatur.
Nam Messias Dominus aceto potatur,
Heu! ut mortem subeat, statim crux paratur;
Et cum uehementia tertio denudatur.

   Nisi sis lapideum cor uix habens metum,
Intende diligenter, et habebis fletum,
Pensa uestimentum hoc a Iesu deletum,
Quem scias ex uerberum plagis iam repletum.


uestibus nudatur.


   Cerne turbam pessimam uestem hanc trahentem,
Cuti et carni undique fortiter herentem,
Plagis ruptis respice sanguinem fluentem,
Ac Iesum ex plaga hec grauiter dolentem.

    Certe magna grauitas istius tormenti
Ad fletum sufficeret bene diligenti;
Heu! mihi durissimo minus condolenti,
Pie Iesu, mihi da lacrymas petenti.

   uirgo, cui similis nunquam est inuenta,
Potes adhuc uiuere uidens hec tormenta?
Ecce nuda Filii membra sunt cruenta,
Heu! ut ista uideas adhuc es detenta.

   uirgo, te considerans anxie plorare,
Doleo te, Domina, sed heu! non, amare,
Misericordissima, supplico, dignare,
De hac pena tua me uelis uulnerare.

   uides, mea Domina, natum generosum,
Quem Propheta nominat pre cunctis formosum,
Nunc penis urgentibus uirum dolorosum,
 Heu! et plagis pluribus totum ulcerosum

   O turba Iudaica, perfida, obscena,
O uestre duritie aspera uenena,
O gens nefandissima, omni malo plena,
Quare nichil flecteris in tam dura pena?

   Sic tu, mea anima, dura et peruersa,
Cur in hoc tormento non es ad fletum uersa?
Quare non es lacrymis amaris aspersa,
uidens membra Domini cruore conspersa?

   O Iesu, digneris me confestim iuuare,
Me amaritudinem tuam fac gustare.
Pro tuis doloribus fac me plorare,
Nam hoc sine lacrymis pudet me pensare.

   Heu! hoc miserabile est, et mirum uere,
Qui te passum pensitat, et non potest flere,
 Heu! quomodo potest se talis continere?
O Iesu, durissimi mei miserere.


Crucifigitur.


   Item uide, anima, in Iesum bacchantes
Super crucem asperam duriter locantes,
Membra horribiliter ferro perforantes
Christumque durissime in ligno clauantes.

   Condolendo respice populum uesanum,
Nudum corpus premere tenerum, non sanum,
Super lignum iacere asperum, non planum,
Et crasso transfigere clauo pulchram manum.

   Contemplare manum hanc longam, et decentem
Perfossam arctissime pro te patientem,
Sanguinem largissime pro te effluentem,
uulnus amarissimum pro te sufferentem.

    O manus sanctissima, pro me penetrata,
Claui crassitudine multum laniata,
Percussorum impetu dire lacerata,
Scribe in me qualiter es angustiata.

   Pensa hec, durissime, qui nunquam fleuisti,
uoca instantissime magne pene isti.
Plorabis, si senseris hunc dolorem Christi,
uel quod ex eis contingit eius Matri tristi.

   Nempe Mater uidens hoc, multo plus languescit,
Et commota acriter in se contabescit,
Sensu fere perdito semetipsam nescit,
Sed in fletu diffluens quasi iam liquescit.

   Proh dolor! molestia huius plage dire
Matrem penis Filii uidetur ferire,
 Curre, curre, anima, nunc festina ire,
Ut tu possis Dominam cadentem fulcire.

   Heu, hec est, Domina, dies tibi dura,
Nam circumdederunt te modo matris iura,
Nunc plusquam parturiens sentis mala plura,
Que carebas pariens materna pressura.

   O dolor! o gemitus! quo te es uersura,
Undique afflicta es ex nati tortura?
Qualiter mensura es stigmata futura,
Que in tantum deficis pro ista fixura?

   Porro tam flebiliter manu hac firmata,
Altera distenditur ut sit conclauata,
Sed nimis foramina sunt inordinata,
Ultra longitudinem corporis formata.

   O dolor! o gemitus! quid nunc sunt facturi.
 Gemant qui considerant iam non corde duri,
Cum festinant trahere praui perituri
Ad loca foraminum membra Christi puri.

   Ut legisti, anima, cerne diras gentes,
Inhumanos milites, heu! nimis furentes,
Membra tui Domini cum ui distendentes,
Et in modum pellium hinc inde trahentes.

   Quis effari potest, quod tantum tetenderunt
Ut membratim Dominum pene diuiserunt  ,
Pene ossa omnia eius nudauerunt,
Ac clauis crassissimis membra transfixerunt?

   O quis loqui poterit horribilitatem,
Aut crucifigentium hanc crudelitatem,
Patientis Domini hanc penalitatem,
Matris et amantium hanc anxietatem?

    Hic nostre duritie penitus frangantur,
Medulle in lacrymas sanguinis uertantur,
Cuncta desideria in Iesum figantur,
Et sic corda ualido dolore scindantur.

   Siue fletu pudeat nos hec preterire,
Hic a cordis gemitu decet nos rugire,
At cum flente Domino dolorem sentire,
uel si ipse dederit, cum eo obire.


Flet Christus in cruce.


   Contemplando, anima, hic dilata mentem,
uide Iesum maximas penas sufferentem,
Pro te amarissime in tormentis flentem,
Intus, et exterius totum patientem.

   Ecce horribiliter membra extenduntur
 Cutis, caro aspero ferro fodiuntur,
Heu, compages ossium a se dissoluuntur,
Atque membra sanguine cuncta perfunduntur.

   Et manus tenerrime clauis perforantur,
Pedes modo simili dire terebrantur,
Nerui cum subtilibus ferris lacerantur,
Sic et uene tenere clauis laniantur.

   uide, uide intimos istos cruciatus,
Cordis eius gemitus, atque eiulatus,
Oculorum pariter uberes ploratus,
Utque decor corporis totus est ablatus.

   O Iesu piissime, quid est, quid egisti?
Quare tot pro miseris tormenta subisti?
 Faciam consignari me passioni isti,
Plagis tuis lede me atque morte tristi.

   Item cerne, anima, uultum Matris flentis,
In istis angustiis iugiter presentis,
Pensa ineffabiles penas eius mentis,
Urgente incommodo pene morientis.

   Heu, uirgo pulcherrima, peccati ignara
Feminisque pridie ceteris plus preclara,
Nunc pallens, et lugubris tota es amara,
Patiente coram te tua Prole chara.

   Compellor, o Domina, de te reticere
Quia te considero amplius dolere
Quam sermones aliqui possint fari uere,
Aut mentis meditatio comprehendat mere.

   Non miror, o Domina, uirgo redimita,
 Que in tam flebilibus es tormentis sita;
Sed admiror quomodo perseueras ita,
Et quod cor non rumpitur abscedente uita.

   O mea fiducia! deprecor ut uelis,
Statim me perfodere tue pene telis,
Fac ut tibi iugiter seruus sim fidelis,
Et meam Dominam adorem in celis.

   O quis sine lacrymis potest hec pensare
Tot sufferre grauia Dei Salutare,
Hancque Matrem uirginem tam multum plorare,
Sanctosque apostolos multa tolerare?

   Ioannes apostole, qui ista uidisti,
uidendoque intime condolens fleuisti,
Fletus mihi impetra, uulneraque Christi,
Iuua me, cum uideris, ante Iesum sisti.

    O amatrix Domini, pia Magdalena,
Quem uidisti perpeti multo luctu plena,
Peto pro multiplici, quam tu uides, pena,
Mihi luctus obtine, et poli amena.

   O relique sancte femine, singule Marie,
Que uidistis grauia tormenta Messie,
Pro me preces fundite semper proli pie,
Ut saluum me faciat in extrema die.

   Per Christi, adiuro uos, uulnera cruenta,
Pro quibus mestissima dedistis lamenta,
Iuuate ut spernam hostis tentamenta,
Et ut non sustineam eterna tormenta.

   Nunc affectans animus lacrymarum fructus,
Iterum ad Dominum totus sit reductus,
 Nunc, nunc pia anima fias aque ductus,
Dehinc tota si ualeas, liquescas in luctus,

   Specta, specta intime Iesum eiulando,
Circumquaque uulnera singula scrutando,
Qualiter grauata sint pie explorando,
Et quid praui fecerant crucem exaltando.

   Ecce, ecce eleuant signum nominatum,
Spiritu prophetico prius presignatum,
Iesum, uerum hominem, Deum, Dei natum,
In ligno arctissime tensum et clauatum.

   Gemens, cerne, anima, crucem erigentes
Tandem cum impetu nimio figentes:
Heu, disiuncta grauiter membra collidentes,
 Et ineffabiliter Dominum torquentes.

   Quis non mereat uidens furorem malorum,
Christi fletus copiam et suspiriorum,
Hanc penam grauissimam omnium membrorum,
Disiunctorum scilicet ita collisorum?

   Curre, curre, anima, nunc, si sis deuota,
Ad hanc crucem propera sine mora tota,
Discurrentem sanguinem collige et pota,
Et cuncta que passus est in eternum nota.

   Contemplare clauos hos manus transfigentes,
Totum pondus corporis, proh dolor! gerentes
Heu, ineffabiliter uulnera augentes,
Et ut uere estimo, ea discindentes!

   Lasso collo, heu! caput pendet dolorosum,
Carens sustentaculo, cruentum, spinosum!
 O quis non fleat intuens uultum speciosum;
Cruentatum, pallidum, lugubrem, uerberosum?

   Certe qui hec cogitas et non lacrymaris,
Non satis diligere Deum comprobaris,
Iesu, mihi lacrymas precor largiaris,
Me amare parum te nunquam patiaris.


Orat pro crucifixoribus.


   Iesu, qui ab impiis in cruce clauaris,
Et tamen his ueniam a Patre precaris,
Mei et credentium tu miserearis,
Nobis parcas iugiter, nunquam irascaris.

   Item uide, anima, qualiter Iudei,
Sacerdotum principes, Scribe, Pharisei
Clamant: uah! qui destruis templum ueri Dei,
Salua temetipsum, si es Filius Dei.

    Suspensi cum Domino illi duo rei,
Unus: Salua te, et nos, loquitur ei:
Alter petens gratiam ait: Memento mei.
Cui spondet Dominus paradisum Dei.

   Iesu amantissime, qui non offendisti,
Quare tot immania tormenta subiisti?
Certe pro me, Domine, hec sustinuisti,
Et quod ego rapui, tu passus soluisti.

   Ego tue meritum sum traditionis,
uinculorum, uerberum, et damnationis,
Sputorum, ac ictuum et occisionis,
Ego causa tue sum omnis passionis.

   Ego mala perpetro, tu pena mulctaris;
Ego, heu, superbio, tu humiliaris;
Ego uane rideo, et tu lacrymaris;
 Ego uescor dulcibus, tu felle potaris.

   Mecum ridet timida Eua, et non pia:
Tecum plorat acriter humilis Maria,
Ego sum in prosperis, tu in agonia:
Fac me tecum compati, precor, o Messia.

   Ecce sancta uiscera distensa arescunt,
Membra horribiliter cruenta rigescunt,
Caligantes lacrymis oculi languescunt,
Labia nectarea, proh dolor! pallescunt.

   O Iesu omnipotens, qui cuncta discernis;
Quare hoc sanctissimum corpus ita spernis?
Nonne esset melius non subdi infernis
Quam, te Deo sic torto, perfrui supernis?

   uere amor nimius ad hec te cegit,
 Et quasi in nichilum fere te redegit;
Triumphatrix caritas opus hoc peregit,
Sed nostram duritiam, heu, adhuc non fregit.

   O ingrata anima, praua, indeuota,
Quare non es penis his planctuque commota?
Ecce tu es Domini morte dira lota;
Hec pro tuis uitiis passio fit tota.

   Apparet, nequissima, quod iam cares uita,
Dum hunc passum cogitans, dura manes ita;
Sic dum Iesum comedis ueluti oblita,
Heu! nec tunc, nec alias bene es contrita.

   uide Dei Filium, uirum uirtuosum,
In uerbo et opere pridie formosum;
Magis quam maleficos nunc opprobriosum,
uocatum a pluribus pro te scelerosum.

    O Iesu piissime, qui es nimis gratus,
Et te passum cogitans uix sum lacrymatus,
Precor, benignissime, da mihi ploratus,
Pande mihi qualiter tu es uulneratus.

   Heu! mihi qui nequeo per compassionem
Corde semper gerere tuam passionem,
Summam Dei erga me hanc dilectionem,
Summam Dei gratie hanc diffusionem.

   Cur si membra Domini fideles dicuntur,
Patienti Capiti non compatiuntur?
Heu, in multis imminet quod iam exciduntur,
Qui dolore Capitis mesti non cernuntur.

   Scio quod si meus pes male lederetur,
Ad compatiendum cor totum uigeretur.
Ergo pedem diligi plus Christo uidetur,
 Pro cuius angustiis parum uix mouetur!

   O Iesu! qui penitus nunquam peccauisti,
Nonne ut coniungerer tibi, me fecisti?
Cur non reum ledi me, Christe, permisisti,
Et, heu, tecum reum me non uulnerauisti

   Ego sum, qui debeo esse uulneratus,
Non tu, qui nequitiam non es operatus.
Ego sum culpabilis, meus est reatus,
uulnera me, ut a te non sim separatus.

   Pia proles, deifica bonitate plena,
Sic tenere uulnera noli aliena;
Tua facta bona sunt, mea sunt obscena;
uulnerare uelis me uel ex tua pena.

   Dominator, Domine celi, atque terre,
Precor uulnerare me, nec uelis differre.
 Nam illesum meum cor nequeo sufferre,
Dum pro me tot uulnera uideo te perferre.

   Nonne magis pium est uirum a te factum,
Tecum in uulneribus tenere subactum,
Quam a te dimittere in nichil redactum,
Cogitationibus diuersis ualde subtractum

   Curre, curre, uulnerate Iesu, in hac hora,
Ne forte amittas me, si intersit mora:
Da ut tua sentiam tormenta maiora,
Sculpe in me uulnera tua acriora.

   Qui permittis ferrum te intus penetrare,
Cur rationalem me sinis foris stare?
Ferro uiliorem noli me reputare,
Sed in tua uulnera coge me intrare.

    Iesu, tuas supplico miserationes,
Propter Matris merita et orationes,
Per sanctorum omnium intercessiones,
Ut pensem ego iugiter tuas passiones.

   Mihi sit pensandi te copiosus fletus,
Semper sim recordans tuis lacrymis repletus,
Oro, fac ut nunquam sim nisi in te letus,
Tu sis meum gaudium, et amor secretus.

   Iam nunc Matri uirgini, anima, intende,
Quantum ipsa doleat sub cruce perpende,
Ut te secum uulneret, preces mox impende,
Et quod illi condoleas lacrymis ostende.

   O quantum es, Genitrix, intus cruciata,
Ob tormenta Filii tam multiplicata;
O uirgo Christi, uere mea aduocata,
 Mihi inde aliquid pande exorata.

   O mea fiducia, et mea patrona,
Omnis pudicitie rutilans corona,
Esto presens spiritu, quamuis non persona,
Ut quod ipsa doceas, loquar, Mater bona.

   Loquere nunc, Domina, super omnes digna,
Reum ne despicias, precor, o benigna!
Mihi tua uulnera concite designa;
Ac tante materie uerba da condigna.

   Sed respondes forsitan me non esse talem,
Cui hanc miseriam reueles penalem,
Neque tuis ultimis seruis esse equalem,
Ut hanc petam gratiam a te specialem.

   Scio, scio, Domina, me indignum esse.
Sed quid accusanti me poterit obesse?
 Te pro Deo supplico, uirga stirpis Iesse,
Ut tu meis precibus digneris adesse.

   Sed dicis non omnia me fateri uere,
Nec sicut peccauerim, promere sincere,
Obliuisci plurima, quedam reticere,
Nec uitando crimina bene penitere.

   Heu, Mater clementie, hec sunt dura uerba,
Que, proh dolor! uera sunt, licet sint acerba.
Nam uideri sicut est, non uult mens superba;
Sed, te rogo, sana me ob salutis uerba.

   En tibi confiteor omne crimen meum,
In peccatis omnibus fateor me reum,
In quibus cognoscis me offendisse Deum,
Et ut saluet ipse me, precor, coge eum.

    Peccaui superbia et mala cogitatione,
uisu, uerbo, opere et omissione,
Gustu, tactu, naribus et auditione,
Multa negligentia et delectatione.

   Deliqui malitia et peruerso more,
In Dei et proximi modico amore,
Luxu, auaritia, ira et liuore;
Gula, et acedia, odio, torpore.

   Hec tibi confiteor, et Omnipotenti,
Ac sanctorum cetui uobiscum manenti,
Deprecor ob meritum diuini tormenti,
Saluato culpabilem, ueniam da petenti.

   Ecce qualis factus sum sepe delinquendo,
Tibi aliquantulum, o clemens, ostendo;
Mea mala omnia tibi nunc commendo,
 Ut tu ipsa salues me ista auferendo.

   Sed quid ago, referens sordes feditatis,
Auditui uirginis summe puritatis?
Horresco, sanctissima Mater pietatis,
Ita loqui auribus tuis illibatis.

   Expauesco ne a me forsan te auertas
Multas ob putredines intra me insertas,
Sed per Iesum deprecor ad me te conuertas
In quo tot miserias cognoscis tam certas.

   Tu, que uota omnium pia intueris,
Nunquid soli misero mihi dura eris?
Cur misericordie notum nomen geris,
Si mihi petenti te non misereris?

   Hanc consuetudinem propter me non mutes
Per quam soles miseris reddere salutes,
 Nec me, quamuis impium, flagito, refutes,
Sed tue clementie fac in me uirtutes.

   Recordare, Domina, pre cunctis perfecta,
Quia ob culpabiles fuisti electa,
Mater propter miseros Dei es effecta,
Ergo salua miseros, nostra spes erecta.

   Te pro eis, Domina, Deus est ingressus,
Pro eis miserias humanas perpessus,
Pro ipsis, uidente te, in tormentis fessus,
Ac mortis angustiis pro illis est pressus.

   Ergo nobis, Domina, reis sis parata,
Eorumque infimum audi me rogata,
Memento pro quibus es tantum exaltata,
Et pro quibus tua est proles tormentata.

   Meas preces, Domina, digneris audire,
 Et nunc et in posterum semper subuenire,
Fac tuas atque Domini plagas me ferire,
Et in corde iugiter deuote sentire.

   O fracta doloribus stans sub crucis ara
Ex nati uulneribus plena et amara!
Da mihi partem doloris, ne sis auara,
Que larga, et libera dicta es et guara.

   O mea fiducia! Mater Saluatoris,
Me transfige gladio mox tui doloris,
Dita me ex munere perfecti amoris,
Et dic mee anime uim tui meroris.

   Nunc, nunc presens spiritu Mater singularis,
De tuis doloribus aliquid loquaris,
Quod placere ualeat tuis seruis caris,
 Et eos aspergere lacrymis amaris.


Mater Filio compassa.


   Importuna anima, cur ad me sic clamas,
Quam tam parum recolis, et tam parum amas
Sed dicis audisse te de me pias famas,
Et ob hoc audaciter ad me sic acclamas.

   Modo si audire uis penas mee mentis
Crucifixo Filio meo condolentis,
uanitates abiice cordis discurrentis,
Et lamenta animi da compatientis.

   Sine fletu anima hec audire noli,
Ubi me sic compati uides mee proli,
Ubi fudit lacrymas multas Factor poli,
Ubi mortem sustulit Dominator soli.

   Et in primis alloquor te certificando
 Ex hoc quod tu cogitas de me aliquando:
Si cognoui uulnera cuncta speculando
Que suscepit Filius meus tolerando.

   Scias quia dolor me in tantum premebat,
Quod uim fere corporis cum sensu delebat,
Sed immensus Filii amor me cogebat,
Omnes penas cernere quas ipse ferebat.

   Quando penam aliquam inferri uidebam,
Tota quasi moriens mox deficiebam,
Sed amoris impetu statim reuiuebam,
Et tormenta filii auide uidebam.

   Nam cum eo meum cor totum habitabat,
Quem ineffabiliter plus quam me amabat,
Idcirco quod Filius meus tolerabat,
Inconsolabiliter meum cor grauabat.

    Nam cum eo cor meum dure est ligatum,
Colaphis, et alapis, sputis cruciatum,
Probris et blasphemiis illusum ac uexatum,
Flagris eius asperis multum tormentatum.

   Cum Iesu est meum cor spinis coronatum,
Ligni crucis pondere secum oneratum,
Ad locum Caluarie cum eo tractatum,
Eius potu felleo est amaricatum.

   Eum magnis doloribus uidi spoliatum,
Delicato sanguine totum cruentatum,
Cum Iesu est meum cor tensum, et clauatum,
Ecce uides meum cor totum laceratum.

   Contemplare, anima, meum cor clauatum,
Et cum meo Filio sepe perforatum;
Sed in hoc est maxime meum cor grauatum,
 Quod non his suppliciis est uita priuatum.

   Sed inenarrabiles pene me torquebant,
Quando crucem impii sursum erigebant,
Nam eam cum impetu stare faciebant,
Et ineffabiliter Iesum affligebant.

   O! si scires quantum me pena hec grauabat,
Quantum Christi manuum plagas dilatabat,
Quamque et profundissime ipse suspirabat,
Et quam amarissime ille tunc plorabat.

   Stabam sub patibulo Mater ueri Dei,
uidens pati Dominum uniuerse rei;
Condolebam intime eius speciei,
Quem deformem fecerant torquendo Iudei.

   In languore maximo et dolore graui,
 Ad Iesum sepissime oculos leuaui,
ue! ue! sicut poteram, ue! Fili, clamaui.
Ego te ad penas has, Iesu, generaui.

   Suspexi multoties ad natum suspensum,
In eruce atrociter clauatum, et distensum,
Solum iustum Deum inter reos pensum,
Et dolendo perdidi pene meum sensum.

   In dolore maximo Filium uidebam,
Et iuuare penitus eum non ualebam.
Gemitus, suspiria, singultus edebam,
Lacrymas multiplices amare fundebam.

   uidi sanctam faciem et deliciosam,
Plusquam lingua exprimat dulcem, gratiosam
Multis pro angustiis totam lacrymosam.
Cruentatam, liuidam, nec non maculosam.

    Nam tam largas lacrymas oculi stillabant,
Quod pre multitudine fletus caligabant,
Quia nulli aderant qui eos mundabant,
Sed lugentem Dominum multi subsannabant.

   Dignum caput Filii lassum dependebat,
Nam ubi quiesceret locus non manebat,
Preter spinas minime puluinar habebat,
Cuius dolor multiplex multum me torquebat.

   Manus decentissimas dum sepe spectaui,
Laceratas grauiter, heu! consideraui,
Quas angebant nequiter perforantes claui,
Quos in his transfixerant illi nimis praui.

   Aspexi dignissimos pedes laniatos,
Heu, percussos malleo, ferro terebratos,
Omnes artus corporis simul cruciatos,
 Et compages ossium dire dissipatas.

   Gustum mei Filii felle cruciabant,
Auditum blasphemiis Iudei uexabant,
Olfactum putredines loci tormentabant,
Et hec simul omnia multum me grauabant.

   Me loqui ad Filium amor compellebat,
Et affectuosum cor sermones edebat,
Sed, heu! dolor nimius eos dirumpebat,
Quod uerba edicere minime ualebat.

   Sensibus languentibus iam deficiebam,
Et confractis uiribus dolens corruebam,
Sed resumpto spiritu, uoce, qua ualebam,
In uerba huiusmodi statim prorumpebam:

   ue! ue! Fili mi, ue! ue! chare nate,
Ecce hi peruersi me diuiserunt a te,
 Adiuua me, obsecro, in anxietate;
Audi preces, miserere Matris desolate.

   Per te, Fili, habui omnia secunda,
In te, Iesu, exstiti iugiter iucunda,
Heu, nunc in tristitia per te sum profunda,
Quia te sic cruciat turba hec immunda.

   Tecum fac obire me per istum agonem,
Que te ipsum alui ad hanc passionem,
Ego, heu, lactaui te ad occisionem,
Fac me, precor, commori per compassionem.

   In te impassibilis, Fili mi, fuisti;
Totum hoc quod pateris de me assumpsisti.
Ergo fac ut moriar tecum cede tristi,
Quia te exposui dire morti isti.

    O! quis det ut subeam pro te, Iesu, mortem,
Cuius ex me miseram tu sumpsisti sortem?
Fili, cur permittis me esse nunc tam fortem?
Rogo, moriendo fac me tuam consortem.

   O mea letitia, salus, spes et uita,
Iesu, cur relinquis me desolatam ita?
Cur sine auxilio sum in penis sita?
Heu, mea solatia cuncta sunt finita.

   Quis mihi de cetero prestabit solamen?
Digneris audire nunc maternum grauamen,
Et ad minus da mihi aliquod leuamen:
uide, uide, Fili mi, maternum uexamen.

   Tunc iehsu, me audiens tam indesinenter
Suspirare, gemere et flere dolenter,
Intuensque anxium meum cor patenter
 Consolari lugubrem uisus est clementer.

   O si scires qualiter mihi condolebat!
Nempe pro me multo plus quam pro se languebat,
Et eius penalitas multum me premebat,
Ac utrosque passio uicissim angebat.

   O immensa grauitas et anxietudo!
Pena ineffabilis, et amaritudo!
Quantum pressit ambos nos ista habitudo,
Quos inestimabilis strinxit gratitudo!


Christus Matrem commendat Ioanni.


   Nam morti appropians flentem me uocauit,
Ioannem in filium mihi ordinauit,
Me in matrem pariter illi commendauit,
Et doloris gladius tunc me perforauit.

   Semiuiuum Dominum, heu! audiebamus;
 Loqui pre mestitia nichil ualebamus,
Iesum pene mortuum fari uidebamus,
Respondere aliquid, heu, non poteramus.

   Ego cordis iubilum mei amittebam,
Et in multas lacrymas tota defluebam,
uitam mee anime obire uidebam,
Ac penis ingentibus iam liquefiebam.


Utquid dereliquisti me?


   Nam et sic humanitas derelinquebatur,
Nec tunc ei deitas opitulabatur,
Unde, et passibilis ualde reddebatur,
Et cur reliquisti me, Deus? loquebatur.

   Anima, si ruminas primum hunc dolorem,
Possidebis forsitan lacrymarum rorem,
Et si tu deuota es ac cupis honorem,
 Meditare sepius hunc meum merorem.

   O misericordia immensa repleta,
Laus tibi et honor sit, Mater, sine meta.
Omnia, que facta sunt, nota et secreta,
Tibi soluant gratias, uirgo, uerbo feta.

   Iam obortis lacrymis per compassionem,
Cogor interrumpere tuum hunc sermonem,
Gratiarum reddere tibi actionem,
Et tuam extollere miserationem.

   O mea fiducia! Mater Dei ueri,
Per te oro iugiter ad bona urgeri,
Et a malis omnibus per te cerceri,
Tuisque doloribus semper adimpleri.

    Utinam cum lacrymis possem nunc rugire
Et pro te, o Domina, dolendo obire!
Penas semper me tuas precor fac sentire,
Meum cor durissimum digneris mollire.

   Heu, quare post Filium, Domina, abiisti?
Heu! cur ad Caluarie locum exiuisti?
Heu! cur solitaria domi non fuisti,
Ne in morte forsitan perimaris Christi?

   Nonne nati passio nobis esset satis,
Nisi crucifigeret te plebs feritatis?
Cur fecisti, Domina mire sanctitatis,
Te uas amaritudinis et penalitatis?

   Heu, non solum cerno te iuxta crucem flentem,
Sed simul cum Filio in cruce manentem,
Christum corporaliter in ligno pendentem,
Tuam uero animam suspensam et dolentem.

    Heu! contemplor tuum cor sepe perforatum,
Et cum membris singulis Filii conclauatum,
Ecce geris intra te crucifixum natum,
Flagris, spinis, ictibus, clauis laceratum.

   O cor delectabile, dulce, delicatum,
Heu! nunc in angustiis ualde immutatum,
Probris, et blasphemiis nimis molestatum,
Sputis, felle, fletibus est amaricatum.

   O amabilissimum cor, plenum dulcoris!
Quomodo sic conuersum es felle meroris?
Partem mihi, flagito, da tui doloris,
Lacrymarum, uulnerum, Christique languoris.

   Tunc charo discipulo Mater commendata,
Ut sacra paginula esset consummata,
Proles Dei: Sitio, dixit fatigata;
 Sed, heu, qualis ei potio est amara data?

   O Messia! supplico tuam pietatem,
Pelle a me crapulam et ebrietatem,
In cibis et potibus da sobrietatem,
Ne sinas me cadere per edacitatem.

   Heu! quare cupio lautius cibari,
Siue delicatis cibis nunquam satiari?
O Iesu! ne sinas nos ita delectari,
Qui felle dignatus es pro nobis potari.

   Tunc, sicut apostolus Ioannes dictauit,
iehsu: Consummatum est, statim exclamauit,
Sicque suum spiritum Patri commendauit
Cum clamore ualido, et sic expirauit.

   Moriente Domino terra contremebat,
Scindebantur lapides, sol lumen claudebat,
 Resurgebant mortui, populus merebat,
uelum templi scissum est, ether non lucebat.

   Si tunc insensibilia compatiebantur,
Et in morte Domini lapides scindebantur,
Erubescant homines, qui non contristantur,
Dum obiisse Dominum Iesum meditantur.

   Tu dixisti, Domine, per prophetam uere,
Quod nostrum lapideum uelles cor delere,
Et cor tuo populo carneum prebere ;
Sed, heu! uix uult carneum dolere.

   O plus quam lapidei, ingrati, indigni!
O nostri duritia cordis imbenigni,
Nonne contumelia multa sumus digni,
 Quod parum compatimur regi tam insigni?

   O cor pessimum, durum atque uanum,
Durius lapidibus, quasi inhumanum.
Saltem nunc compatere, nisi sis uesanum,
Dum sic uides pati quod non est humanum.

   O Iesu, qui gratie das donationes,
Omnes tuas supplico miserationes,
Cordis mei dilue obdurationes,
Et da mihi lacrymas et compassiones.

   Centemplare, anima, cum magno feruore,
Iesum Christum medicum cum suo cruore,
uirum sine specie et sine decore,
Percussum et mortuum pro tuo amore.

   O quante, Deifera, tue sunt pressure,
Dum sic insensibiles dolent creature!
 Qua lingua exprimentur tue mentis cure?
Quales nato mortuo tue sint torture?

   O quis nouit, mea spes, tuos cruciatus,
Quando iehsu coram te est translanceatus,
Quando sic percussum est illud sanctum latus,
Cuius sanguis pretium nostrum est uocatus?

   Etsi corpus exanime ictus non grauabat,
Sed tuum beatum cor dire perforabat,
Lancea latus Christi cruore rubricabat,
Sed totius uulneris dolor te cruciabat.

   Iuxta crucem Filii Mater assistebat,
Fletu amarissimo iugiter lugebat,
Nam sensu emortuo ipsa uix uiuebat,
uoce atque uiribus, proh dolor! carebat.

   Ima cadens anxia prostrata pallebat,
 uiuens fuit mortua, moriens uiuebat;
Heu! plena angustiis anima pendebat,
uiuens tamen mortua mori non dolebat.

   Rursumque se erigens in dolore stabat,
Et pendentem Dominum flens considerabat,
Mori plusquam uiuere certe adoptabat,
Dum deponi Filium suum exspectabat.

   Tunc dicebat eiulans illis deprauatis;
Ecce, desideriis uestris consummatis,
Mihi Matri misere corpus deponatis,
uel, si libet, illi me necando iungatis.

   Suum natum tangere Mater cupiebat,
Seque quantum poterat sursum erigebat,
Sed cum eum tangere nequaquam ualebat,
Heu, ad terram debilis grauiter cadebat,

    Iterum amoris ui sursum ferebatur,
Et crucis patibulum mox amplexabatur,
Filiumque tangere multum nitebatur,
Sed ad terram durius, heu! collidebatur.

   Ibi iacens anxia male torquebatur,
Immensis doloribus, heu! opprimebatur,
Sic cadentem sanguinem deosculabatur,
Quo cruore facies rubra reddebatur.

   Inter hec discipuli Iesu duo grati,
Nicodemus, et Ioseph ,
Adepta licentia presidis Pilati,
Ut Iesum deponerent, uenerunt parati.

   Tunc corpus et brachia Mater assumebat,
Et ad se mestissimam concito trahebat,
Super iam depositum osculo ruebat,
 Satiari minime de nato ualebat.

   Tunc ad caput Filii sui Mater stabat,
Beatamque faciem lacrymis rigabat,
Sepe profundissime gemens suspirabat,
Seque ipsam feriens tales uoces dabat:

   O Fili carissime, quid mihi fecisti?
Cur Iudei morti te tradiderunt isti?
Quare me relinquere post te uoluisti?
Succurre spiritui meo nimis tristi.

   O mi amor unice, atque salutare,
Gaudium, solatium meum singulare,
uita mee anime, o Fili! dic quare
Permittis dolere me pro te tam amare?

   Ubi est quod habui gaudium tam latum,
 Dum uirgo concepi te, peperique natum?
In magnam mestitiam, heu! nunc est mutatum,
Dum te meum gaudium uideo necatum.

   Sed dolendo Domina mentem conseruabat,
Fidem firmam retinens nichil desperabat,
Imo iuste doluit, et recte plorabat,
Dum iniuste Dominum perimi spectabat,

   Tunc uolentes Dominum sepulcro locare,
Ne tam cito facerent, cepit hec rogare.
Hi uolebant mortuum sepulture dare,
Ipsa ad se uisa est corpus retractare.

   Inter eos taliter pia lis fiebat,
Et eorum acrius quilibet dolebat,
Et pro Matre uirgine maxime plangebat,
Quod ipsa tam anxie iugiter lugebat.

    Tunc ad tumbam Domini angeli uenerunt,
Et sepulto Domino laudes persoluerunt,
Sed Marie oculi lacrymas fuderunt,
Singultus et gemitus ipsam uexauerunt.

   Taliter in tumulo Christo collocato,
Genitrix tristissima benedixit nato,
Commendauit, estimo, eum Patri grato,
Gemens, flens et eiulans pro mortificato.

   En qui nunquam moritur, Dominus deorum,
Sepelitur mortuus manibus suorum,
Quem nec terra continet, nec celi celorum,
Clausus est sub lapide more mortuorum.

   Tunc hic, cui Dominus Matrem commendauit,
Ioannes uidelicet, lugentem leuauit,
Urbemque Ierusalem cum ea intrauit,
 Et ei, ut Filius, bene ministrauit.

   Tunc deuote femine, que ista uiderunt,
Que uiuentem Dominum secute fuerunt,
Mortuo obsequium grate prebuerunt,
Ementes aromata ei parentauerunt.

   Inter quas Magdalena talis uidebatur,
Quod sexus feminei obliuiscebatur,
Nam pergens in tenebris nichil uerebatur,
Et quesitum inuenit, a qua ungebatur.

   Sed uirgo puerpera fletibus uacabat,
Languendo post Filium iugiter plorabat,
Quanta ipse passus sit, ad mentem reuocabat,
Et in corde languido flendo ruminabat.

   Die autem tertio Christo resurgente,
Captiuos ab inferis secum educente,
 Descendebat angelus de celo repente,
Terremotu pariter facto uehemente,

   Iam mane Magdalena ad tumbam pergebat,
Et secum aromata parata ferebat,
Nec arma, nec homines feros metuebat,
Sed feruenter diligens Dominum querebat.

   Ipsi soli Dominus primo apparebat,
Conturbata amplius sublatum credebat,
Consolantes angelos audire nolebat,
Nihil sine Domino placere ualebat.

   Et quia feruentius ceteris querebat,
Ipsi soli Dominus primo apparebat,
Hec ne eum tangeret statim prohibebat
Sed ut uiuum diceret fratribus monebat.

    Passionis Domini finito agone,
Et ex Iude genere, rugiente leone,
Suscitato Filio, deuicto dracone,
Tu uirgo Christifera dolorem depone.

   Gaudens uide, Domina, corpus immortale,
Subtile, et agile, et spirituale,
Cui non nocebit plus tormentum carnale,
Nec uulnus suscipere poterit lethale.

    Si gaudet Magdalena, uiso peramato,
Qui eam absoluerat a suo peccato,
Multo magis gaude, tu Mater, uiso nato,
In tam uiuo corpore, iam glorificato.

   Deprecor te, Domina, et hanc Magdalenam
Iuuate ut cogitem Christi diram penam:
Et ut conscientiam habeam serenam,
Ac Dei proximique caritatem plenam.






APPENDIX TERTIA. PRIuILEGIA Ecclesie Lucensi tempore S. Anselmi a Mathilde comitissa concessa.




I.


In nomine Domini nostri Iesu Christi Dei eterni. Anno ab Incarn. eius 1078, uI Kal. Octobris, ind. II.

Constat me Mathilda Dei gratia inclita comitissa Tuscie ex genere Longobardorum relicta bone mem. Gottifredi ducis, et filia bo. me. Bonifacii magni ducis et marchionis Tuscie. Quia ego ex parte supradicti uiri mei, qui fuit Salicus lege uideor uiuere Salica in atramentario pennam, et pergamenam manibus meis de terra leuauit, et Rustichi notarii D. imperatoris ad scribendum tradidi per uuasonem terre . . . . . et fisticum nodatum seu ramo arborum, ad que per Coltellum, et guantone, simulque andilagine sic per hanc chartulam iuxta Saligorum consuetudinem pro anime mee remedium,  et remedium animarum supradicti Bonifacii, qui fuit genitor meus, et gloriose Beatricis comitisse genitricis mee offero tibi Deo, et episcopatui S. Martini, qui esse uidetur edificato infra Lucensem ciuitatem, id est meam portionem ex integra de monte, et poio, seu castello illo qui dicitur Decimo de monte, et poio, seu castello uero ipso cum curia, et turre, et casis infra se, et super se habentes in circuitu suo, et cum fundamento, et omni edificio suo competi exinde mihi quartam portionem ipsam uero et integram meam portionem, et quantum mihi exinde, per quantumque ordinem est pertinentes, et cum inferioribus, et superioribus suis, seu cum accessionibus, et ingressuras suas tibi Deo, et suprascripta ecclesia S. Martini offerre preuideor tali ordine,  ut ab hodierna die in ipsius Eccl. et episcopatu S. Martini, et de illo episcopo qui ibi pro tempore ordinatus et electus fuerit, in eius sint potestate suprascriptam meam portionem predictas res, quas in ipsius ecclesia, et episcopatu S. Martini offerimus eas habendi, tenendi, possidendi, et imperandi, laborare faciendi, et usufructuandi, et, si opportunum fuerit, licentiam et potestatem habeant predictus episcopus causas exinde agendi, queremonias  faciendi, responsum reddendi, finem ponendi modis omnibus ad pars ipsius ecclesie, et episcopatu S. Martini defensandi cum chartula ista offersionis qualiter iuxta legem melius potuerit pro anime mee remedium, et per remedium predictorum Bonifacii, qui fuit genitor meus, et gloriose Beatricis comitisse genitricis mee stabilem permaneat semper, et si aliquo tempore ego qui supra Mathilda Dei gratia inclita comitissa, uel meos heredes tibi Deo, et ipsius ecclesia, et episcopatui S. Martini, ut ad illud episcopus, qui ibi pro tempore ordinatus et electus fuerit, suprascriptam portionem de predictas res quas in ipsius ecclesie, et episcopatum offerri aliquando tempore in aliquid exinde intentionauerimus, aut retolli, uel subtrahi quesierimus  nos, uel ille homo cui nos eas dedissemus, et dederimus pro colibet ingenium, et eam ad partem predicti episcopatus ab omni homine defendere non potuerimus, et non defensauerimus, tunc feramus ad partem supradicti episcopatus mulctam, quod est auri optimi uncias 20 et argenti pondera 40, et hoc quod supradicte ecclesie obtuli in duplum infer quidem loco sub existimatione quale tunc fuerit, et nec sic ualeamus, nec possamus disrumpere, uel infringere, sed presens hec chartula offersionis mee diuturnis temporibus firma et stabilis persistat perpetualiter inconuulsa constipulatione subnixa, sic tamen si nos exinde authores nec defensores querere, nec dare uolueritis licentiam habeatis absque nostra persona si uestra fuerit uoluntas exinde causas  agendi, responsum reddendi, finem ponendi modis omnibus pars supradicte ecclesie episcopatus S. Martini defensandi cum chartula ista oblationis et traditionis mee qualiter iuxta legem melius potueritis, et ita in hoc ordine hanc chartulam ego Matilda tibi Rusticus notarius ad scribendum tradidi et scribere rogaui.

    Actum in loco ubi dicitur S. Cipriano prope Perusiam.
     Ego Matilda Dei gratia dux in hac chartula a me facta SS.
    Flacopertus iudex, et missus D. imperatoris.
    Ubertus iudex Domini imperatoris.
    Gerardus iudex sacri palatii SS. et +
    Signum manus Roberti filius bon. mem. Rolandi rogatus interfui.
    Signum manus Rolandi fili bon. mem. Alilardi rogatus interfui.
    Rusticus notarius D. imperatoris post traditam compleui et dedi.





II.

In nomine D. N. Iesu Christi Dei eterni. Anno ab incarnatione eius 1079, Xu Kal. Octobris, ind. III.  Manifesta sum ego Matilda marchionissa et ducatrix relicta bon. mem. Gottifredi, qui fuit dux, et filia bon. mem. Bonifacii, qui fuit similiter dux et marchio.

Quia ego qui supra Matilda marchionissa professa sum ex natione mea legem uiuere uideor Longobardorum, sed nunc modo pro parte supradicti Gottifredi, qui fuit uiro meo, legem uiuere uideor Saligam. Quia ego qui supra Matilda marchionissa ac ducatrix secundum legem meam Saligam cum atramentario pinnam, et pergamenam manibus meis de terra leuauit, et Cunradi notarii D. imperatoris ad scribendum tradidi per uuasonem terre, et fistucum nodatum, seu ramo arborum, atque per cultellum, et uuantonettonem, seu andilaginem sic per  hanc chartulam iusta legem meam Saligam dono, trado, cedo, atque offero tibi Deo, et ecclesia, et episcopatui S. Martini, que est constructa, et leuata infra ciuitatem Luce prope muro eiusdem ciuitatis, id est casa, et curte, seu monte, et poio, atque castello illo qui dicitur Castallione Besardescos, qui est positum infra Comitatum, et territorio uolterranense una cum ecclesia illa, cui uocabulum est beati sancti . . . . . ibi consistente una cum omnibus fossis, et carbonariis, et muris, et turre qui infra pred. monte, et poio, seu castello esse uidentur una cum omnibus casis, et cassinis, seu casalinis, simulque terris, et rebus illis, qui ad iam dicta casa, et curte, seu monte, et poio atque ecclesia sunt pertinentes tam de muro pro dicto castello, quam et de foris  casis, et cassinis, seu casalinis, simulque terris, et rebus uero ipsis tam donnicatis, quam et massaritiis cum fundamentis, et omnem edificiis, uel uniuersis fabricis suarum, seu curtis, ortis, terris, uineis, oliuetis, castanietis, quercietis, silicis uirgareis, pratis, pascuis, cultis rebus, uel incultis omnia, et in omnibus rebus, tam donnicatis, quam et massaritiis quantas ubique in qualibet locis, uel uocabulis ad suprascripta casa, et curte seu monte, et poio, atque castello, siue ecclesia sunt, pertinentibus, ut dictum est omnia in integrum, et cum inferioribus, et superioribus suarum, seu cum accessionibus, et ingressorias earum tibi Deo, et iam dicta ecclesia episcopatui S. Martini donare, et tradere, atque offerre  prouideor tali ordine, ut ab hodierna die in ipsius Ecclesia, et episcopatu S. Martini, et ad illo episcopo, qui in iam dicta ecclesia episcopatuo, et pro tempore ordinato fuerit, in eius sint potestate eas habendi, tenendi, gubernandi, laborare faciendi, et usum fructuandi, et, si opportunum fuerit, licentiam, et potestatem habeatis, causas exinde agendi, querimoniam faciendi, responsum reddendi, finem ponendi modis omnibus uobis eam defensandi, cum chartula ista offersionis a pars iam dicte ecclesie, et episcopatuo S. Martini qualiter iuxta legem melius potueritis pro anime mee remedium stabilem permanet semper, et si aliquando tempore ego qui supra Matilda marchionissa, uel in eos heredes supradicta casa, et curte, seu monte, et poio, atque  castello siue Ecclesia qui in predicto castello de Castilione esse uideantur, cum sua pertinentia, et iacentia tibi Deo, et iam dicta ecclesia, et episcopatuo S. Martini, et ab illo episcopus, qui ibi pro tempore ordinati fuerint in aliquod exinde intentionauerimus, aut rotelli, uel subtragi quesierimus. Nos, uel ille homo, cui nos eas dedissemus, aut dederimus per quodlibet ingenium, et casu a pars iam dicte ecclesie, et episcopatuo S. Martini ab omnis homines defendere non potuerimus, et non defensauerimus, spondimus nos uobis comprare supradicta casa, et curte, seu monte, et poio, atque castello, siue ecclesia, et terris, et rebus, quas in ipsius ecclesia, et episcopatuo S. Martini offerruit in duplum inser quidem loco sub existimatione quales sunt fuerit, et super penam auri optimi uncias 50, et argenti optimi  pondera 100. Nec si ualeamus, neque possamus disruppi, nec infringi, set presens hanc cartula offersionis mee diuturnis temporibus firma et stabilem persistat perpetualiter inconuulsa cum stipulatione submissa. Sic tamen si nos exinde authores, nec defensores querere nec dare uolueritis, licentiam habeatis absque nostra persona, si uestra fuerit uoluntas, exinde causas agendi, responsum reddendi, finem ponendi modis omnibus uobis eas defensandi cum cartula ista offersionis qualiter iuxta legem melius potueritis, et mihi qui supra Matilda marchionissa foras exinde werpiuit, et exitum fecit, iam dicta ecclesia, et episcopatuo S. Martini ad suam proprietatem intromisit, et ad habendum tradidit, et hanc cartulam  offersionis Cunradus notarius Domini imperatoris scribere rogaui. Actum Burgo qui dicitur Bricole.

    Ego Matilda Dei gratia id quod sum in hac chartula a me facta SS.
    Ubertus iudex domini imperatoris.
    Ego Ardericus iudex rogatus testis.
    Signum manus Federighi comitis legem uiuentem Saligam, filius quondam Lodoici, qui fuit dux, et Enrichi filius quondam Eurardi, qui fuit similigem Saligam rogatus interfui.
    Signum manus Anselmi legem uiuentem Saligam filio bon. mem. Gerbotta, qui fuit similiter Saligo rogatus intefui.
    Signum manus Pagani filio bon. mem. Rotandi,  et Idelbrandi filio suprascripti Pagani rog. interfui.
    Signum manus Enrighi filio bon. mem. Sigifridi rogatus interfui.
     Cunradus notarius domini imperatoris post traditam compleui, et dedi






ANNO DOMINI MLXXXuI.
UDALRICUS CLUNIACENSIS MONACHUS.





IN SUBSEQUENTEM COLLECTIONEM MONITUM. UDALRICI AETAS, PATRIA, NATALES, RES GESTAE.


Cluniacensis abbatie antiquiores Consuetudines ut in lucem proferrera duplici sum usus apographo; alterum quingentos preseferens annos ad me transmiserat Nicolaus Camuzatius, Ecclesie Trecensis quondam canonicus, anno Christi 1650; alterum uero asceterium Cluniacense recentiori manu exaratum subministrauit. E priori ad libri tertii dimidiam partem capitis 9 exscribi tantummodo curaueram, quod mihi diutius illud seruare per tempus non liceret; sperabam nimirum si quando he Consuetudines edende forent, iterum apographi copiam mihi factum iri: at spes uana fuit, siquidem, licet omnem adhibuerim diligentiam, qua meis, qua amicorum litteris ac precibus, nullibi tamen, potissimum in bibliotheca Trecensi Patrum congregationis Oratorii, ubi illud asseruari certo audiueram, apographum potuit reperiri. Auctor harumce Consuetudinum Udalricus, nobilitate iuxta et sanctitate clarus, inscribitur: e cuius uita paucula que ad rem faciunt nostram hec habe: uenerabilis uir Udalricus ex illustri prosapia Bauariorum Ratispone ciuitatis, uelut Lucifer inter cetera poli sidera, sic inter totius cognationis sue relucebat nobile schema, etc. Et multis interiectis: Ipse primum, petente Willelmo Hirsaugiensis cenobii reuerendissimo abbate, Alamannie monasteriis Consuetudines Cluniacensis ecclesie inuexit, quas plerique monastice religionis amatores tanto studio, tantaque ueneratione obseruant et amplectuntur, ac si opes regias se habere gratulentur: de quibus duos  libellos luculento sermone composuit; quorum conscriptio tam per Alamannie quam et aliorum regionum monasteria longe lateque peruolauit. Quos si forte leges, quasdam diuine seruitutis, aliorumque officiorum, necnon obedientie, humilitatis, fratrumque caritatis leges conscriptas in eis reperire, studium, ingeniumque quoque, sapientiamque uiri inibi manifeste poteris cognoscere. Erat enim homo iste doctus paterfamilias in regno celorum, proferens de thesauro suo noua et uetera, unde multos ad scientiam erudiuit, etc.

Atenim non eo quo collegit tempore Udalricus illas Consuetudines primum fuisse conditas, sed a multis retro temporibus iam usu receptas legenti palam fiet, ita ut id confirmari opus non sit. Quare eas uetustiores nuncupare non dubitaui. Alias postea scio latas a uenerabili Petro abbate, ut occurreret nonnullis qui irripserant dissolutis quorumdam cenobitarum moribus; quas cernere est in Bibliotheca Cluniacensi.

Et quamuis ad monachos presertim attineant ordinationes iste, multa nichilominus inibi occurrent que ad ecclesiasticorum muniorum illustrationem atque ad diuina mysteria rite petractanda non parum conferunt; puta que de augusto misse sacrificio, de Extreme Unctionis sacramento, de confectionis hostiarum in altari consecrandarum summa cura et religione singulari; deque aliis ad canonicas Deo laudes die nocteque persoluendas obseruantiis, prescribuntur. Ast pretereunda minime est adnotatiuncula a me affixa ad cap. 35: De Benedictionibus uuarum, et aliorum fructuum: ut explicarem uerba ista: Allatas  armario representat, et armarius sacerdoti inter Canonem ad horam competentem et prenotatam, etc. Ita se habet annotatiuncula: Scilicet ad hec uerba Canonis: »Per quem hec omnia, Domine, semper bona creas, etc.« Nempe tunc fideles offerebant nouas fruges, uuas, fabas, aliaque id genus, queis sacerdos in altari benedictionem impertiebatur. In eamdem it sententiam Durandus episcopus Mimatensis in libri Iu Rationalis, capite 46, num. 8, ubi Canonis locum proxime citatum explanat his uerbis: Hoc autem loco benedicuntur uue, etc. Mos enim uetus fuit, et etiamnum in quibusdam uiget Ecclesiis, primitias fructuum Deo consecrare, quo tanquam summum creatorem uniuersorum ipsum fidelis populus profiteatur, ueneretur, eique gratias de beneficiis sibi prestitis agat, ac celesti benedictione illis fruendo cumuletur. Et id quidem ex institutione Eutychiani pape, uti refert pontificale Damasi : Hic instituit fruges, fabas, et uuas in altario benedici, uelut et Martyrologia Rabani et Notkeri. In concilio Carthag. III, can. 3, frumenti et uue fit mentio, in concilio quoque Trullensi, can. 28, et Burchardi Decret. lib. u, capp. 3 et 4. Atque ut sensum hic meum apponam, admodum uero simile est illa Canonis uerba posse sic exponi: Per quem hec omnia, Domine, semper bona creas, sanctificas, uiuificas et prestas nobis, etc. Hoc est per Filium tuum, sine quo factum est nichil quod factum est, hos fructus, quos tibi nunc offerimus, et abs te benedici postulamus, continuo creas ac producis ab bonum et utilitatem nostram. uerum de eiuscemodi interpretatione Lectoris esto iudicium.

Alius etiam codex scriptus earumdem Consuetudinum, a Bernardo Cluniacensi monacho concinnatarum,  ac B. Hugoni abbati dicatarum, subministrauit quedam capita que in utrisque et Cluniacensi et Camuzatii codicibus desiderabantur, nimirum capita 13, 14 et 15. Bernardi autem prefationis pericopen, ne tota pereat, hoc loco subtexere, Lectori, opinor, haud erit ingratum, uel a propositum alienum. Sic autem exorditur Bernardus:


Reuerendissimo atque totius religionis precipuo domno HUGONI abbati. Frater BERNARDUS filiorum eius ultimus quidquid esse, dici et cogitari potest excellentius.

»Quoniam, Pater religiosissime, loci Cluniacensis uiam uniuerse carnis paulatim ingredientibus, ac nouitiis succedentibus, quedam de consuetudinibus sepissime oriebantur controuersie, diuersis diuersa sentientibus, ita ut plerumque nouitii hec audientes, incertiores de capitulo discederent quam accessissent, opere pretium iudicaui, si uestra mihi auctoritas imperaret, ut cum quanta possem diligentia ipsam ueritatem inuestigarem, et siue ex his que scripta reperirem, siue ex his que didiceram uel discere possem, sententias ueriores atque discretiores, quibus uidelicet probabiliores et melius ordinem scientes persone testimonium darent, in unum uolumen redigerem; sicque equitatem eonsideratam, litteris diligentius annotatam posteris derelinquerem. Hoc itaque opusculo pro mee paruitatis modulo a uobis accepta iussione implet, quasi riuulus ad fontem recurro, uestreque Excellentie quod ex eius plenitudine hausi represento, etc. Tantum restat ut uestra mihi succurrat oratio, quatinus sequi possim quod in uobis laudo, et uiam quam monstratis, quamque describere iussistis, tenere sufficiam ad salutem meam et gloriam uestram. Obsecro autem fratres nostros ne dedignentur ex ligneo uase potum ueritatis sumere, neque propter fistulam plumbeam, per quam fluit, aquam frigidam claramque despiciant, si eos sitire contingat, ut sciant quibus sententiis inniti debeant, ut a sanctarum Consuetudinum tramite non recedant. Omnipotens Deus, in cuius manu consistit omnis profectus loci Cluniacensis, conseruet sanctum caput uestrum nobis incolume, ut uideatis filios filiorum uestrorum, longoque tempore mundo prebeatis solatium.«

Hactenus Bernardi Prefatio, qui equalis exstitit Udalrici, eodemque conscripsit tempore Consuetudines, ut coniicere licet, quo et ipse Udalricus. Cur porro Udalrici potius quam Bernardi collectionem ediderimus, ratio in promptu est, nimirum ob nominis claritatem Udalrici; quodque comptiore stiio ac meliori ordine, dialogis scilicet, digestam eius collectionem iudicauerimus: qui scribendi modus, cum de asceticis rebus ritibusue presertim agitur, faciliori uia animum instruit suadetque.





ANTIQUIORES CONSUETUDINES CLUNIACENSIS MONASTERII COLLECTORE UDALRICO MONACHO BENEDICTINO




EPISTOLA NUNCUPATORIA.

 Domino reuerendissimo ac piissimo Patri WILLELMO, Hirsaugiensi abbati, sanctoque fratrum collelegio sibi subiecto, frater WLDALRICUS Cluniacensis Ecclesie qualiscunque monachus, in Domino salutem, et ipsius celerrimam benedictionem, et hic et in futuro.

Quotidie meminisse cum persone tum Ecclesie tue, Pater dilectissime, reuera ita uenit in usum humilitati mee, ut iam tam usus quam affectus non patiatur ut ullo die omittatur. Accedit aliquoties admodum grata et iocunda memoria pollicitationis tue de cauendo ingenio quorumdam hominum secularium, qui nimirum, non magnopere curantes de alio quam de hac sola temporali uita, postquam domum habuerint, ut dicam, plenam filiorum et  filiarum, aut si quis eorumdem claudus erit aut mancus, surdaster aut cecus, gibbosus aut leprosus, uel aliud quid huiusmodi quod eum aliquo modo seculo facit minus acceptum, hunc quidem impensissimo uoto ut monachus fiat offerunt Deo, quanquam plane non propter Deum, sed propter hoc tantum  ut seipsos expediant ab eis educandis et pascendis, uel aliis suis liberis possit esse magis consultum. Ergo ut taceam de his qui non carent sanitate corporali et membrorum integritate, ab his ipsis qui sunt ita semihomines uel ita semiuiui, qualia sepius experti sumus perpetrari. Si expediret, in promptu est talem nominare quem ad habitum sanctitatis non alia sanctitas quam sola strume contumelia traxit, et talem quem non nisi pes . . . a quorum utroque uobis etiam testibus parum boni processit exempli; quanto minus ab illis qui bone sunt ualetudinis, ubicunque tanti sunt congregati, tanteque potentie, ut habitudo monasterii sit in illorum manu? Equidem que ibi sit uita, qui uigor discipline regularis, omnes sciunt, quicunque sciunt id  genus monachorum ibi regnare. Adeo tritum est et usitatum, si qua districtio huius spiritualis militie inter has nostrorum temporum feces esse potest, non esse, nisi ubi maior est numerus et auctoritas maior illorum qui non etate lasciua, nec imperio parentum, sed sponte sua, et maioris etatis, solo  Christo imperante, ad eius se obsequium rebus seculi abdicatis contulerunt.

Quod prudentia tua perpendens, quanquam ipse nutritus sis in monasterio, et per uices eueniat ut flos liliorum de spinarum medio emergat, tamen nil adeo curans quam quod facit ad cautionem et meram religionis soliditatem, per misericordiam Dei hanc monasterii tui legem promulgasti, ut opus sit prefatis secularibus alium sibi nidum prouidere ubi reponant pullos suos abortiuos, uelut exhereditatos. Deo uidente hic nichil ulterius obtinebit illud eis familiare ingenium, ut, sicut ait propheta, oua aspidum, et quod confotum erumpit in regulum , ingerant et committant piis et Deo dicatis animabus, eis quidem tanquam ancillis suis et  nutricibus abutentes. De qua re sentiat quisque quod uoluerit; ego autem certus sum illam te radicem funditus exstirpasse, ex qua sola precipue omnia sunt monasteria destructa que destructa sunt uel in Teutonica uel in Romana lingua.

Unde, ut fatear quod uerum est, quia te uidi ea pie sollicitudinis prerogatiua cautum, et studiosum discipline regularis, quanquam, si bene tibi uoluerim, nichil ulterius quod aliquid ualeat possim, tamen solo excepto, ut dignum est, cuius sum professus reuera nomen, alius quisquam tui nominis et officii, cui magis possit a paruitate mea modis omnibus et faueri et deferri; nam et alia sunt adhuc que non immerito plurimum et te et hanc domum Dei commendant. Primum, quia infirmiorem sexum,  quod prius non erat, de habitatione uestra longius remotum exclusistis, uel in obsequio quotidiano tales famulos habere meruistis qui ex liberis ingenuis ultro se humiliantes, uobisque seruientes, non aliam uitam quam illam que est celestis et perpetua exspectant. De quibus tamen unum, quod si beneuolentie uestre uideretur, in proximo mutari uellem. uellem utique ut non amplius permitterentur extra claustrum commorari; daretis eis habitum nostrum. Et quia non ad hoc ualent ut sint lectores uel cantores cum litteratis, ulmi uiue uiuas quoque uites, iuxta quadamtenus dictum est, portarent, ut eodem modo quo huc usque seruiendo litteratis, litteratorum mercedem consequerentur. Nam si B. Benedicto uidebatur ut fratres uicissim coquine  munus obirent; munus hoc quoque apud sanctos Patres inuenitur, quod semel ingressi coquinam de cetero in eadem obedientia perdurauerunt. At si quis fratrum fortassis, talem non habens fidem ut montes transferat , causatur non esse uobis tantas opes ut tantos monachos expediat aggregare, uidete quid Deus faciat de quodam nostro Gerardo, nato quidem de talibus parentibus qui non erant quammaxime nobilitatis, de litteris quoque non adeo imbuto ut non multi sint illo doctiores; sed huius fidei hominem non cognosco. Nec estimauerim facile posse contingere maius miraculum, quam quod Deus per illum iugiter operatur. Nondum est annus trigesimus, ex quo in ipso pago natiuitatis  sue fundans cellam edificauit appellatam nomine Sancte Marie ad Charitatem, quia, cum sit in uia publica, nullus mortalium transit, qui de industria unquam dissimuletur, et non potius experiatur illud Gregorianum, quod hospites non solum sunt inuitandi, sed etiam trahendi . In claustro autem ad presens nunquam contingit ut non aliquanti super centum fratres quotidie inueniantur. Infra pene quadriennium non erat opportunum domno abbati ut inuiseret eamdem cellam. Hoc anno uenit, et uno die Lu nouitiis habitum nostrum uel benedictionem dedit, quanquam prior singulis annis ad memoriam sanctorum apostolorum pro benedictione quantos potuit misisset. Qui etiam ea uice qua domnum abbatem inuitauit,  quam parum frumenta habuerit, et tamen per . . . septimanas quanta liberalitate ministrauerit, non modo nobis, sed etiam cunctis interim superuenientibus, et ad domni abbatis audientiam, quasi ad quoddam spectaculum, undique confluentibus, si caritati uestre pro re gesta enarrauero, quantumlibet fidem mihi habeatis, tamen nescio si hoc totum bene credere ualeatis. Hoc autem certe nequaquam mentior, quia, quantum de utroque loco accepi. . . abbatie possessiones, solis uineis exceptis, duplo scilicet ampliores. Sed D. G. est talis homo, qui, si opus esse uiderit, minime ueretur usque ad tria uel quatuor millia solidorum mutuari. Et diuina clementia qui fieri posset ut unquam desereret de se presumentem, que iterum plane coruos mittit ad  Eliam temporalis uite subsidium ministrantes?  Quid enim Francigenas aliud dixerim cum sint tam inquieti, raptores et de candore uirtutum nichil habentes; inter quos tamen sunt tales aliquando qui fideli Dei seruo tanta largiuntur, ut in paruissimo tempore quidquid debet resoluat. Cui etiam hoc est familiare, et quasi pro ludo, ut optet nunquam sibi contingere multum abundare de diuitiis huius mundi. Quod si comes et defensor loci uestri sciret uos tanti debitores, non estimo ut aliquo modo auderet uobis importunus esse, et, accedente pie et religiose coniugis suggestione, si nichil daret uobis, nichil etiam acciperet. Absit autem ut quisquam credat Deum esse localem, ut quod facit in Francia non etiam facere possit in territorio  Spirensi! Tantum eius misericordia sit uobiscum, ut ipse qui probat renes et corda hic etiam uideat ea sibi simplicitate et non minore studio ad eius uoluntatem et precepta obaudiri.

Quod paruitati mee iniunxistis, de hoc uidere potestis me non fuisse negligentem; habetis enim consuetudines monasterii nostri, quas collectas utcunque notaui, quantum ego scire potui et recordari. Quibus semel uisis, si postea schedas deponitis et de cetero non curabitis, ad quid tunc tantum mihi laboris imposuistis? Quod ne tacerem, ad hoc me compulit aliorum negligentia, quos in primis multum curiosos ad ultimum ita fecisse cognoui. Pleraque sunt, que propter consequentiam dixi, de  quibus non est necesse ut mentio fiat in conuentu fratrum. De his autem de quibus edificari possunt anime et incrementa fieri meritorum, de his tu, Pater, habebis cum fratribus collationem. Perpendant suas antiquas consuetudines, perpendant tuas, cum quibus te nutriri contigit; perpendant et istas, et de omnibus que meliora uidentur, de his fiat unum corpus quod de cetero teneatur. Et si hoc uolueris esse ratum, expedit ut communi fratrum consensu preueniatur, ne quod inde . . . aut aliquid non bone uoluntatis possit oriri. Et quia Deus imperauit domno P. qui moratur modo nobiscum, non est abs re uirum huius scientie, huiusque religionis, huic negotio interesse, et, si ego adessem, meum quoque nomen non paterer omnia [f., omnino]  celari, quamuis adhuc neophytus esse uidear.

Memineris autem quod in ipsis uerbis que notaui, nos duos ita feci colloquentes, quia, si recolis, multa sumus ad inuicem inde locuti. Et si quid uideor addidisse, hoc quoque non nisi os tuum et tua lingua edidit, quia non modo lingua nostra, sed totus ego sum tuus, ut non dicam quod Christus ita nos federauit in unitate Spiritus, in uno corpore, quod est Ecclesia, sub uno capite, quod est ipse. uerum persona mea cum sit tenuis et obscura, nomen  barbarum, stylus agrestis, indignum mihi uidebatur ut huiusmodi nominis unquam meminissem, aut ullam prefationem, ut moris est, pretitularem. Quamuis tres sint partes ipsius qualiscunque collectanei, quibus singulis clausulas aliquas, que proemium simulant, premisi, propter te maxime, aliosque fratres nostros, in quibus bona que uidi exempla libenter reticere non potui.

Pars autem prima est de opere diuino, et quod maxime fit in Ecclesia per annum uniuersum; secunda, de eruditione nouitiorum; tertia, de obedientiis, quibus et ultima obedientia est subiuncta, qua quisque fratrum ab hoc seculo migraturus uocatur ad Christum.

Sola capitula singularum sententiarum curaui  prenotare propter utilitatem legentium, ut facilius quod quisque uoluerit, possit inuenire. Sanctam Christi familiam, cui preesse uideris, plurimum saluto, et non, ut fertur, in uia, sed uere uoto et desiderio salutis eterne, quam eis fidelissime opto. Specialiter autem speciales quoque necessarios paruitatis mee, scilicet dom. et mag. A. dom. S. dom. O. dom. G. et adhuc tyronem Christi dom. E. Gratia Dei omnipotentis sit cum omnibus uobis. Amen.



INDEX CAPITUM.



INCIPIUNT CAPITA LIBELLI PRIMI.


    CAP. I. De eo, quomodo Testamentum legatur utrumque.
    II. De nocturnis et horis omnibus regularibus; si quid eis plus sit additum quam quod S. statuit Benedictus.
    III. De psalmodia que solet dici post regulares horas.
    Iu. De eo, quibus ex causis, et quomodo per uices psalmodia minuatur.
    u. De collectis et uersiculis que psalmodiam sequuntur, et quantitate letanie.
    uI. De missarum solemniis, et 1 de maiore Missa in priuatis diebus.
    uII. De missa pro defunctis.
     uIII. De maiore missa in Dominicis diebus.
    IX. Item de matutinali missa in Dominicis diebus.
    X. De processione Dominicali.
    XI. De diuersitate solemnitatum
    XII. De Cena Domini.
    XIII. De Parasceue.
    XIu. De Sabbato sancto.
    Xu. De ipsa nocte uel die Dominice Resurrectionis.
    XuI. De feria 2, et diebus aliis maioris septimane.
    XuII. De octauo die Pasche, et quomodo ad omnes horas cantetur Alleluia.
    XuIII. De illa feria 2, post octauas Pasche, et quod tunc nonnulle consuetudines inchoantur.
     CAP. XIX. De tertia septimana post Pascha, et de ceteris usque ad Ascensionem Domini.
    XX. De festiuitatibus sanctorum que eueniunt a Pascha usque ad Pentecosten.
    XXI. De Rogationibus.
    XXII. De Ascensione Domini.
    XXIII. De uigilia Pentecostes.
    XXIu. De ipso die, et ea que sequitur septimana.
    XXu. De octauo die Pentecostes.
    XXuI. De septimana sequente post octauas.
    XXuII. De ieiunio Quatuor Temporum in mense Iunio.
    XXuIII. De festis SS. post Pentecosten uenientibus.
    XXIX. De ieiuniis que debent fieri in estate feria 4 et 6.
     XXX. De opere manuum.
    XXXI. De Dominica 3 post Pentecosten et septimana.
    XXXII. De Natiuitate S. Ioannis Baptiste.
    XXXIII. De Natali SS. apost. Petri et Pauli.
    XXXIu. De Translatione S. Benedicti.
    XXXu. De benedictione uuarum et aliorum fructuum.
    XXXuI. De Assumptione S. Marie.
    XXXuII. De eo, quid cantetur in Septembri.
    XXXuIII. De Exaltatione S. crucis.
    XXXIX. De eo quod ab Idibus Septembris semel comeditur.
    XL. De consuetudinibus que incipiunt a Kalendis Octobris usque ad Kalendas Nouembris.
    XLI. De consuetudinibus in Nouembri.
     CAP. XLII. De festiuitate Omnium SS. et recordatione omnium fidelium defunctorum.
    XLIII. De festiuitate S. Martini, et consuetudinibus que tunc inchoantur.
    XLIu. De Aduentu Domini.
    XLu. De septimana ieiunii Quatuor Temporum.
    XLuI. De uigilia, et de die Natalis Domini.
    XLuII. De octauis Natalis Domini, et Epiphania.
    XLuIII. De Purificatione sancte Marie.
    XLIX. De Septuagesima, et Quinquagesima.
    L. De Capite ieiunii et Quadragesima.
    LI. De diebus Dominicis Quadragesime.
    LII. De secunda feria Quadragesime.
    LIII. De ieiunio Quatuor Temporum in mense Martio.
    LIu. De Passione Domini; et Ramis Palmarum.
     Lu. De festiuitatibus que in Quadragesima eueniunt.





INCIPIUNT CAPITA LIBELLI SECUNDI.

    CAP. I. De diuersitate nouitiorum.
    II. Quomodo se habeant in cella nouitiorum.
    III. De silentio, et in quibus officinis.
    Iu. De signis loquendi.
    u. Quomodo se frater leuet ad nocturnos.
    uI. De excessibus pro quibus in capitulo ueniam petit.
    uII. Quomodo se habeat ad horas regulares.
    uIII. Quomodo laternam ligneam portare debeat ad nocturnos.
    IX. Qua disciplina recollocatus iaceat in lecto.
    X. Quomodo surgat mane, uel quid statim faciat.
    XI. Quomodo sedeat uel incedat.
    XII. Quomodo ueniat ad confessionem.
     XIII. Quomodo uel quando pannos suos induat.
    XIu. Si coctus qua hora coctionem suam uideat.
    Xu. Quomodo pannos suos lauet.
    XuI. Quomodo de regulari hora non exeat nisi pro ineuitabili necessitate.
    XuII. Quomodo se preparat ad capitulum, uel quid faciat si est sibi conscius ullius.
    XuIII. De culpa leuiore.
    XIX. Ubicunque steterit, quomodo stare debeat.
    XX. De his que non licet facere nisi ad horam loquendi.
    XXI. De minutione sanguinis.
    XXII. Qua disciplina in ecclesia maneat ad solemnia missarum.
     XXIII. Qua disciplina maneat in refectorio.
    XXIu. De habitatione sua et post prandium, et post cenam.
    XXu. Qua disciplina se post completorium est collocaturus.
    XXuI. De confessione, et petitione nouitiorum.
    XXuII. De benedictione nouitiorum.
    XXuIII. De habitatione illorum in illo triduo post benedictionem.
     CAP. XXIX. De hebdomadario cantore, et de eo qui notatus est ad inuitatorium, uel ad aliquam lectionem, uel aliquod responsorium.
    XXX. De sacerdote hebdomadario.
    XXXI. De subdiacono, et de cantoribus gradualis uel alleluia, et tractus.
    XXXII. De diacono.
    XXXIII. De seruitoribus ecclesie, et de his quos appellamus ministros altaris.
    XXXIu. De lectore ad mensam.
    XXXu. De cocis.
    XXXuI. De utensilibus coquine.
    XXXuII. De his qui faciunt mandatum.





INCIPIUNT CAPITA LIBELLI TERTII.

    Prefatio de electione speciali, et ordinatione domni  Hugonis abbatis.
    CAP. I. De electione abbatis.
    II. De generali officio domni abbatis.
    III. De culpa grauiore, et de aliis generibus culparum.
    Iu. De priore maiore.
    u. De decanis qui sunt uillarum prouisores.
    uI. De claustrali priore.
    uII. De circatoribus.
    uIII. De pueris, et eorum magistris.
    IX. De custodia iuuenum.
    X. De precentore et armario.
    XI. De camerario.
    XII. De apocrisiario
    XIII. De corporalibus abluendis.
    XIu. De reliquiis sanctorum quomodo prosequantur,  siue recipiantur.
    Xu. De rasura fratrum.
    XuI. De balneis fratrum.
    XuII. De cellerario.
    XuIII. De custode uini.
    XIX. De hortulano
    XX. De refectoriario.
    XXI. De custode hospitii.
    XXII. De stabulario.
    XXIII. De eleemosynario
    XXIu. De infirmario.
    XXu. De famulis ad domum infirmorum pertinentibus.
    XXuI. De infirmis.
     XXuII. De unctione cuiuscunque fratris.
    XXuIII. Quid agendum est in fine exitus.
    XXIX. Si quis obierit in aliqua cella.
    XXX. Quid agatur pro quolibet fratre in singulis obedientiis.
    XXXI. De obitu domni abbatis.
    XXXII. De eo qui in Quadragesima obierit, et in 12 lectionibus est sepeliendus.





PROeMIUM.


 Occasionem scribendarum consuetudinum refert auctor.

Ante hos dies senior noster dominus abbas humilitatem meam in Germaniam direxit, propter quid non multum interest modo referre; quod ad rem pertinet, per hanc occasionem diuerti ad uirum uenerabilem dominum Willelmum abbatem, cuius monasterium situm est in pago Spirensi et in Silua cognomento Nigra. Isdem autem Pater, ut erat a puero notus et amicissimus, me uidens letabundus collegit; et alter mihi Cleophas  alio tendentem, tamen aliquantos dies secum manere cegit. Interim erat ei mecum sermo assiduus, imo, quantum fieri potuit, pene continuus, de consuetudinibus Ecclesie nostre, de quibus nimirum sic orsus  est loqui: Ecclesia uestra, dilectissime, per misericordiam Dei non paruam in nostris partibus opinionem religionis obtinuit, nec aliud estimatur a nobis quam quod in his locis que ad nostram notitiam  pertingere potuerunt, non sit ei similis in uita et disciplina regulari; unde non parum facis ad uotum nostrum, si qua te referente meremur audire de usibus et institutis maiorum uestrorum. Que etiamsi non geruntur a nobis, tamen hoc ipsum ad humilitatem edificat, si nos non latet ita uos uiuere et conuersari, ut nostra infirmitas aut noluerit aut nequiuerit. Ad quod ego: panem, inquam, uestrum sum commessurus, dignum est etiam ut interim uoluntati uestre obedire non sim imparatus. Sed qui est in loco tali pro diuersitate lingue quasi barbarus, nec a pueritia nutritus non facile fieri potest ut ita sciat omnia sicut ille qui est indigena, et qui ab infantia inter talia creuit; ideoque non est mirum si et ego non multum scio de huiusmodi, qui pene  usque ad tricesimum etatis nostre annum non nisi de rebus seculi magnopere curaui. Tamen quantum est quod scio, id ipsum referam non inuitus. Ergo uide de quo uolueris primum interrogare.



LIBER PRIMUS.



CAPUT PRIMUM. Quomodo Testamentum legatur utrumque.

 Interrogatio. Audio lectiones uestras in hieme et in priuatis noctibus multum esse prolixas. Si uidetur, simul et semel edissere quomodo non modo in hieme, sed etiam in estate Testamentum legatur utrumque.

 Responsio. Ut incipiam de librorum omnium antiquissimo, id est Octateucho, hic liber, ut mos est generalis, et in aliis Ecclesiis et Septuagesima ponitur ad legendum. In ipsa Dominica fiunt lectiones satis breues, preter ad primam lectionem, prologus ille Desiderii mei expenditur totus. Per sequentes noctes ita protenduntur ut in illa una septimana Genesis perlegatur, et in ecclesia tantum. In Sexagesima Exodus inchoatur, et simul cum aliis uoluminibus que leguntur, legitur utrumque et in ecclesia, et in refectorio, ita ut ubi lectionis terminus fuerit lecte, ibi semper initium fiat legende die sequenti, et si non ante, tamen intrante Quadragesima ex toto perlegitur Octateuchus; ex quo tamen  ad Dominicas sunt lectiones excepte. In aliis noctibus Quadragesime legitur expositio S. Augustini super Psalterium, et maxime super cantica graduum; et sicut noctes tunc magis ac magis corripiuntur, ita quoque lectiones. Cauendum tamen est ne aliquando fiant ita breues ut ille frater, qui circam facit cum absconsa, non possit per totum chorum et extra circuisse, exploraturus scilicet si quis forte obdormierit inter legendum. In Passione Domini legitur Ieremias propheta, cuius rursus prologus  erit ad primam lectionem. Legitur autem in ecclesia tantum, et ita ut ante Cenam Domini finiatur usque ad Lamentationes. In octauis Pasche leguntur Actus apostolorum, et tantum per unam septimanam, de pro noctium breuitate fieri non potest ut multum legatur. Postea per duas septimanas  Apocalypsis et Epistole canonice usque ad Ascensionem Domini. Ponuntur iterum Actus apostolorum, iterumque leguntur quasi non amplius inchoati a capite usque ad Pentecosten. Non minus tamen hec ipsa uolumina ex toto continuatim in refectorio leguntur; sicut etiam tempore suo liber Regum, liber Salomonis, liber Iob, Tobie, Iudith, Esther, Esdre, et liber Machabeorum; qui leguntur omnes in refectorio tantum, in ecclesia minime, nisi quantum de eis ad quamlibet Dominicam est breuiter excerptum. A Kalendis Nouembris repetuntur ad priuatas noctes lectiones. Ponitur Ezechiel propheta, in ecclesia tantum legendus, et finitur ex more ante festiuitatem S. Martini; cuius etsi octauas cantu, et aliis solemnibus celebramus, tamen prophetice lectiones  non mutantur, nec etiam in aliis octauis, nisi fiant duodecim lectiones. Ponitur Daniel propheta, et duodecim prophete, et non sufficiunt, nisi nouissimo adiungatur de homiliis beati Gregorii pape super Ezechielem. In Aduentu Domini propheta ponitur Isaias; de quo dum quererem et ad certum scire uellem quot noctibus et ipse perlegeretur ex more, non potui audire ab aliquo, nisi dicam quod meipsum uidisse memini et audisse; me quidem audiente aliquando sex priuatis noctibus perlegebatur.  Quem sequuntur epistole Leonis pape de incarnatione Domini, et alii sermones sanctorum Patrum, et maxime sancti Augustini. Apostolus ponitur in illa Dominica que prima occurrit post Natale Innocentium; si tamen in ipsa non est Circumcisio Domini, uel Depositio domini Odilonis. De quo idipsum dicere possum quod et supra de propheta; nam diuersi diuersa sentiunt; sed ut ego rursus hoc perhibeam quod et ipse uidi, talis Epistola qualis est ab Romanos, in duabus priuatis noctibus tota legebatur. Et cum quidam frater, qui lectiones terminauerat, terminasset breuiores, prohibitus est in capitulo a senioribus nostris. Si autem contigerit ut finiatur Apostolus ante Septuagesimam, legitur expositio Ioannis Chrysostomi super Epistolam ad Hebreos.  Ecce circulum anni quodammodo circuiui; si placet, ultra promoueamus.



CAPUT II. De nocturnis et omnibus horis regularibus; si quid eis plus sit additum quam quod Sanctus constituit Benedictus.

Interrogatio. Soletis amplius quid intexere nocturnis uel aliis horis quam quod S. constituit Benedictus?

Responsio. Quantum est, si bene memini, dicam. Primo nulla est antiphona tam parua quam non plena toni sui definitione finiamus. Cuiusmodi preces post Dominicam orationem sanctus Benedictus dixerit, nescitur, quia nec scriptum inuenitur; sed que dicuntur a nobis ad nocturnos, ad  matutinas, ad tertiam, sextam, nonam, et uesperas, quatuordecim uersiculis, comprehenduntur: et si est dies priuata, et nulle octaue, nec dies paschales, interponitur psalmus quinquagesimus. Adiiciuntur ad matutinas et ad uesperas etiam alii quatuor psalmi, et ad completorium duo. Hoc autem non est mihi compertum quare ista diuersitas a maioribus nostris sit inuenta. Nam cum quatuor psalmi a nocturnis incipiendi post quamlibet horam, excepto completorio, pro familiaribus dicantur, ad matutinum et ad uesperas dicuntur inter preces ante nouissimum uersiculum, priusquam se fratres leuauerint de formis, et collecta dicatur. Et horum psalmorum quia semel memini, ut non differam  quoque eos nominatim designare, primo nocturnorum, ut ita dicam, pedissequus est primus de septem penitentialibus psalmis, et ita ceteri pro ordine suo diuisi, singuli singulis horis applicantur, preter ad tertiam quinquagesimus, alias adeo frequentatus, quinquagesimo sexto mutatur. In secundo loco apponitur psalmus 19, 85, 22, 12, 66, 78, 83, sic autem geminis premissis. In tertio loco psalmus 69 post omnes horas semper concurrit, et pro fidelibus defunctis 141, quem adhuc post primam 50 subiunctus antecedit pro abbatibus nostris defunctis. Ad completorium inter preces, ut premissum est, 50 sequitur iterum 69, 12, 120. Sed ut ad hoc redeam quod paululum intermisi, et precum quoque prime completorii meminerim,  premissa oratione Dominica et Symbolo apostolico, ad primam sunt preces 31 uersiculorum, et confessio suo in loco est interponenda. Ad completorium autem septemdecim. In priuatis diebus Aduentus Domini et Quadragesime, ad matutinas, et ad uesperas, usque ad uiginti uersiculos pertingunt. uerum ea precum diuersitas, et si que sunt alia huiusmodi, possunt tibi, si placeret, in una chartula singulariter adnotari, ut non opus sit modo his longius immorari. Non autem recolo si quid amplius inseratur ad quamlibet horam regularem in ullo priuato die, et qui non aliquo modo appendeat ad aliquam solemnitatem.



CAPUT III. De psalmodia que solet dici preter horas regulares.

 Interrogatio. Peto ut digeras quidquid psalmodie in conuentu dicatis preter regulares horas.

Responsio. Hec nimirum prolixior et multiplicior est in Quadragesima quam in alio tempore; et hoc quod nunc dicturus sum, dicam maxime secundum hunc ordinem qui tenetur in ipsa Quadragesima. In cuius omnibus priuatis noctibus nocturnos cum ea psalmodia preuenimus de psalmo 119 usque ad finem Psalterii. Post quatuor psalmos, qui nocturnos, ut superius dictum est, rite sequuntur, gerenda est processio ad ecclesiam Sancte Marie. De qua inter procedendum psalmi duo cantantur, id est 84 et 86, una sequente antiphona et collecta. Aguntur matutine de Omnibus Sanctis. Item matutine pro fidelibus defunctis. Consideretur ab  omnibus ut decantetur psalmodia illa Deus, auribus nostris; ad quam pendet psalmus 78, 93. Cantica quindecim graduum et post Dominicam Orationem, et ante collectas secuturas, psalmus 89, et pro fidelibus defunctis, 22. Si [cuius fratris nuper defuncti tricesimus agitur, pro illo psalmi dicuntur, 5, 6, 114, 115, 129, 141, 142. Inuenitur autem in regula quod sanctus Benedictus precipit ut in Quadragesimali quid addatur ad pensum solite seruitutis; quod nec dissimulatur a nobis. Ad matutinas et uesperas post suffragia sanctorum, ad horas autem reliquas post quatuor psalmos horarum, ut ita dicam, appendicios, toto corpore prosternimur, ut duos psalmos dicamus, primum de  septem penitentialibus psalmis, alterum de canticis quindecim graduum. uerum ad uesperas quatuor continuatim dicuntur, quia non est consuetudo, ut post completorium ullus unquam psal. in aperto dicatur, nisi qui psalmos nouerit, dum pueri faciunt orationem sub silentio, et dicit psalmos 12, 42, 66, 126 129. Textus fidei, scilicet Quicunque a S. Athanasio conscriptus , nullo die obmittitur, ut non dicatur a nobis; sed in priuatis diebus simul cum aliis psalmis, in Dominica post preces. Post primam, preter psalmos quorum iam supra memini, sequuntur adhuc etiam septem psalmi penitentiales. Post letaniam, que in eodem momento est dicenda, et ante collectas  secuturas, psalmi quatuor interseruntur, id est 69, 120, 122, et pro fidelibus defunctis 42. Post capitulum pro defunctis, quorum anniuersarius in ipso capitulo est recitatus, iidem psalmi dicuntur, qui et pro triginta  cuiuscunque defuncti sunt dicendi, excepto 141, qui ea uice de medio aufertur. Post uesperas regulares, et post psalmos qui dicuntur a prostratis, agitur iterum processio ad ecclesiam Sancte Marie cum ipsius quoque cantico. Ut sicut matutini, aguntur etiam uespere de Omnibus Sanctis, et pro fidelibus defunctis. Post cenam cum psalmo 50, in ecclesiam reditur, sicut etiam post prandium semper; seruitoribus autem exspectatis usque dum et ipsi surrexerint a mensa, agitur officium, uel quod a nostratibus uigilia uulgo  appellatur, quod aliquando, cum tanti defuncti non haberentur, fieri solebat cum tantum lectionibus tribus et responsoriis, nisi alicuius fratris anniuersario superueniente. Nunc autem cum nulla sit dies qui uel multis careat defunctis, ipsum quoque officium nunquam agitur modo, nisi cum nouem lectionibus, et responsoriis et collectis, que ipsum officium sequuntur; duo psalmi antecedunt scilicet 119, 3, sicut etiam ad uesperas 145, 123. Ad matutinas, De profundis, et Usquequo. Ergo, quantum recolo, psalmodie non est amplius quam in usu habeamus.



CAPUT Iu. De eo, quibus ex causis, et quomodo per uices psalmodia minuatur.

 Ceterum de eius summa decedit, nunc pro eo quod Quadragesima est transacta, nunc in estate pro noctium breuitate, nunc pro diebus psalchalibus et octauis, nunc pro eo quod duodecim fiunt lectiones. Primo namque illi duo psalmi, qui a prostratis dicuntur, nunquam dicuntur nisi in Quadragesima; a Cena quoque Domini usque ad Kalendas Nouembris, uel quoties in ipsa hieme ulle celebrantur octaue: ante nocturnos non dicuntur nisi sola cantica quindecim graduum. Item non solum in duodecim lectionibus, sed etiam in omnibus octauis diebusque paschalibus horas singulas non sequuntur, nisi hi duo psalmi 69 et 141. In ipsa autem Quadragesima, si qua euenerit festiuitas  duodecim lectionibus agenda, remaneat ipsa psalmodia que in diebus predictis, et insuper officium pro defunctis; pro quibus tamen et uespere et in nocte matutine lectiones dicuntur. Illa quoque psalmodia, Deus, auribus, non omittitur; nec post primam septem penitentiales psalmi simul cum letania; et tamen propter Quadragesimam ipsi psalmi qui remanserunt, post capitulum supplentur, et pro eis a capite Psalterii, Gloria Patri post tertiam interposito, triginta psalmi cantantur. Post tertiam uero, cum statim missa de ipsa festiuitate sequatur, ad sextam, et de cetero ad reliquas horas, petemus ueniam, totamque psalmodiam sicut  in alio quolibet die priuato et quadragesimali repetemus; quanquam ad horas non alias antiphonas, uersus, et collectas, quam de ipsa festiuitate dicamus. Remanet quoque rursus officium, pro quo quod pene oblitus sum, post singulas horas psalmi 119, 69 et 141, medius est incertus. Nam maiores nostri, eo tempore quo in nocte non gerebatur officium sicut geritur in hieme, ipsum officium in diebus Dominicis, et in aliis quibus duodecim lectiones fiebant, non omiserunt agere post Cenam; ne pro una die solemni duo officia remanerent. Quod cernens sanctus Maiolus aliquando fratribus esse maxime in tali die onerosum, pro ipso officio constituit ut post singulas horas duo psalmi dicerentur 119 et 141. Sed ut de psalmodia hic quod proposui  tandem concludam; in diebus dominicis, et in aliis extra Quadragesimam festiuitatibus duodecim lectionum agendis, de tanta psalmorum diuersitate nichil est amplius quod dicatur, preter quindecim cantica graduum, matutine laudes, et uespere de Omnibus Sanctis, illi psalmi pro tricenario et anniuersario fratrum post quamlibet horam duo psalmi; et si tertius apponitur eadem de causa, que premissa est, tantum in estate: nam a Kalendis Nouembris usque ad Septuagesimam rite officium defunctorum non agitur nisi in nocte, et illa nox sola, que ad Dominicam pertinet, officio caret.



CAPUT u. De collectis et uersiculis que psalmodiam sequuntur et quantitate letanie.


Interrogatio. Igitur libens audio, ut supra psalmodiam, ita nunc quoque per ordinem innotueris et collectas, et uersiculos collectas preuenientes, sine quibus tanta psalmodia et in tot membra diuisa non finitur. Addideris quoque de letania que primam sequitur, cuius sit quantitatis et prolixitatis.

Responsio. Ut morem tibi geram, et secundum eumdem ordinem quem huc usque tenui; primo ante nocturnos dicuntur sola quindecim cantica graduum; dicuntur prima quinque pro fratribus nostris et omnibus fidelibus defunctis; alia quinque pro nobismetipsis; nouissima pro regibus, et omnibus nostris familiaribus adhuc uiuentibus. Ad singulas  autem incisiones, oratione Dominica premissa, sequitur ad primam uersus et collecta. A porta inferi, etc. Absolue, Domine, animas famulorum tuorum fratrum nostrum, etc. Ad secundam uersus, Memento nostri, Domine, in beneplacito populi tui; et, Memor esto, etc. Collecta, Deus, cui proprium. Ad tertiam uersus, Domine, saluos fac reges; saluos fac seruos et ancillas. Collecta, Pretende, Domine, etc. At si protenditur usque ad finem psalterii, sola incisionum loca mutantur, non collecte, et tunc prima peruenit ad psal. 129, secunda ad 139. Ad quatuor psalmos qui quamlibet horam sequuntur, dicuntur semper hi uersiculi: Domine,  saluos fac reges; saluos fac seruos et ancillas tuas, Fiat pax in uirtute tua. A porta inferi; et una de istis collectis: Omnipotens sempiterne Deus, miserere famulis et famulabus tuis: et, Dirige, quesumus, Domine, famulos tuos et famulas; Largire, quesumus, Domine, famulis et famulabus tuis; Pretende, Domine, Quarum singulis adhuc subiungitur: Et pacem tuam nostris concede temporibus; et, Anime famulorum tuorum requiescant in pace. Quod tamen ad solam primam, quia tunc quinquagesimus psalmus pro nostris cantatur abbatibus; pro ipsis quoque solet ita mutari: Annue nobis quesumus, Domine, etc. De quatuor autem psalmis qui quamlibet horam sequuntur, quoties duo priores subtrahuntur, ut in omni Dominica, in festo 12 lectionum,  in omnibus octauis, et a Natali Domini usque ad Epiphaniam, et in tempore Paschali, subtrahitur quoque de premissis uersiculis unus, id est, Domine, saluos fac reges. De S. Maria uers. et collecta, Post partum. Gratiam tuam. Deus, qui de B. Marie, etc. Si qua magis placet, que tamen in usu sit, nemo reprehendit. In Aduentu Domini est alius uersus, id est, Benedicta tu in, etc. Ad mat. laudes de omnibus sanctis, uec capitutum nec collecta unquam mutatur, sicut etiam ad uesperas; capitulum est, Scimus quoniam diligentibus Deum, etc. Collecta, Fac nos, quesumus, Domine, beate Marie, etc. Ad matut. laudes de omnibus sanctis, post Dominicam orationem uersiculi: Post partum. In conspectu ang. Nimis honorif. Exsultabunt  sancti. Sacerdotes tui induant. Adducentur Regi uirg. Exsurge, Domine, adiuua.

Ad defunctorum matut. dicuntur he collecte: Deus cui proprium. Presta, Domine, quesumus, ut anima. Omnipotens sempiterne Deus, cui nunquam. Deus, uenie largitor. Deus, cuius miseratione. Quesumus, Domine, perpetua pietate. Fidelium, Deus, omnium. Prima est pro fratribus nuper defunctis, pro quibus septem officia in conuentu generaliter sunt agenda; secunda pro anniuersario in capitulo, recitatorum; tertia pro cunctis familiaribus nostris defunctis; quarta pro defunctis fratribus; quinta pro omnibus in loco nostro sepultis; sexta pro nostris sororibus et aliis feminis familiaribus nostris;  septima pro omnibus fidelibus defunctis. In estate, et eo tempore quo officium non agitur in nocte, quoties duodecim fiunt lectiones de his, defunctorum matut. laudes que proxime sequuntur, aufertur prima et secunda collecta, quia et ipse mat. laudes officio non preuenti, nec pro anniuersario cuiusque, nec pro nuper defunctis deputantur, sed maxime pro familiaribus nostris, pro quibus et prima dicenda est collecta. Anniuersarius autem in sequentem diem usque dum bene fuerit opportunum dilatus, tunc rite celebratur. Ad psalmodiam, Deus, auribus nostris; uersus, Ostende nobis misericordiam. Esto nobis turris fortitudinis. Memor esto congregationis. Domine saluos fac reges. Saluos fac seruos. Fiat pax in uirtute. A porta inferi. Collecte,  Deus, a quo sancta desideria. Omnipotens sempiterne Deus. Pretende, Domine. Absolue, Domine, animas. Omnipotens Deus, qui uiuorum. Ad psalmos pro tricenario dicitur collecta. Absolue.

Post matutinas regulares agimus quorumdam commemorationem sanctorum cum antiphonis uersibus et collectis, quia nobis est familiare ut appellemus suffragia angelorum, sanctorum, et primo quidem sancte crucis, sanctorum angelorum, sancti Ioannis Baptiste, sanctorum Petri et Pauli, aliorum apostolorum, sanctorum martyrum, sancti Martini, sancti Benedicti, sanctorum simul Patrum Oddonis, Maioli atque Odilonis, et nouissime confessorum. Duos psalmos, qui a prostratis dicuntur, sequuntur isti uersiculi, Domine, ne memineris. Adiuua  nos, Deus. Domine non secundum. Ostende nobis. Et ueniat super. Postea collecta breuis, que est uox nostra te, Domine, etc. Cuiusmodique similes in collectaneo plures habentur; et semper in fine additur Et ad beneficia recolenda, etc. Ad singulas horas, preter ad matutinas laudes et ad uesperas, sicut nichil est medium inter illos quatuor psalmos, quos supra memoraui horarum appendicios, et inter istos duos psalmos; sic etiam et uersus et collecte amborum simul coniunguntur, et ad uesperas hi de canticis sunt priores, sicut et in ipso libro psalmorum.

Letania ita inchoatur: Kyrie, eleison, Christe, eleison, Christe, audi nos, etc. Ita deinceps nominantur de sanctis plus minus septuaginta tres. Sequentes  uersus ad ipsam diuinam pronuntiat onem destinandi sunt quadraginta tres. Qui autem post Dominicam orationem, et post alios psalmos antecedunt collectas, sunt huiusmodi: Et ueniat. Et de cetero iidem qui dicuntur ad psalmodiam, Deus auribus, nisi hic solus, Oremus pro fidelibus defunctis. Collecte, Deus, cui proprium. Omnipotens sempiterne. Deus qui facis. Pretende, Domine, famul. Deus a quo sancta desideria. A Pascha usque ad festiuitatem sancti Michelis contra tempestatem psal. Benedixisti. A domo tua. Absolue, Domine. Deus, qui es sanctorum splendor mirabilis. Aliquando et alie, si uidetur, et si opus fuerit pro tali causa, adduntur. Ad psalmos anniuersales post  capit. Collecta est pro defunctis fratribus, Presta, Domine, quesumus ut anime, etc. Pro familiaribus, Absolue, Domine. Hinc quoque si aliquando in Quadragesima propter aliquam festiuitatem triginta psalmi dicuntur, hos sequuntur isti uersiculi et collecte: Ostende nobis, Domine. Fiat misericordia tua. Saluos fac seruos. Mitte eis, Domine, auxilium. Pro fidelibus defunctis, Requiem eternam. Deus, cui proprium. Pretende, Domine. Absolue, Domine. Omnipotens sempiterne Deus, qui uiuorum. Ad uesp. de omnibus sanctis, cap. Sancti per fidem. Collecta Omnipotens Deus, nos famul. Ad uesp. pro defunctis dicende sunt collecte eedem que ad mat. sicut etiam ad officium; ita tamen ut si forte officium secuturum plures habuerit collectas quam  matut. que precesserunt propter causas superius relatas, habeantur quoque ad uesp. Et de officio hoc est sciendum quod si breuis pro aliquo defuncto ita uenerit, ut pro eo fiat ante nonam, tres tantum collecte sunt dicende. Prima que alias solet dici pro familiaribus; secunda pro fratribus nostre congregationis; tertia pro omnibus fidelibus defunctis. Et propter hoc consuetum officium non omittatur, si tempus et dies est huiusmodi, ut rite post uesperas agatur. uerum quod primum est pro quolibet nuper defuncto, quacunque hora agitur predicta collecta, primo quoque loco non mutatur, et tunc non est pro familiaribus dicenda. Item, si talis anniuersarius euenerit pro quo sunt pulsanda omnia signa, habebit primum locum ea de  anniuersario collecta. Aut si anniuersarius est talis femine, dicenda primo et pluraliter ea collecta que est pro feminis. At si unum officium est utrumque primum pro aliquo nuper defuncto, et pro aliquo tali anniuersario, preponenda est semper illa pro nuper defuncto, cui et amplius non contigit ut quisque eius pro huiusmodi meminisset. Quod ipsum quoque obseruandum est in appendentibus et uesperis et matut. In festiuitatibus Quadragesime uespere pro defunctis, qui tunc dicuntur, tam sunt precipue pro familiaribus, quam et matut. laudes; ideo non alie collecte, nec alio subiunguntur ordine quam ad matut. Ad psalmos, qui post completorium quoque sub silentio dicuntur, sunt hi uersiculi et collecte: Quoniam tu illuminas, etc. Quoniam in  te erip. Dominus, illuminatio. Dominus, protector uite. Exsurge, Domine. Deus, qui illuminas noctem, etc.



CAPUT uI. De missarum solemniis; et 1o De maiore missa priuatis diebus.

Interrogatio. Quot missas acturi estis quotidie generaliter in conuentu?

Responsio. Duas: primam de die, alteram, si est dies priuatus, pro defunctis. De quo ut ultro inseram quod tu tamen querere non libenter negligeres, maiorem missam tu priuatis diebus solet iterum letania preuenire, que tamen non est multum prolixa, tribus tantum sanctis de singulis ordinibus nominandis. Prima collecta premissa, he rite sequuntur:  De cuius dextera beatum Petrum. Concede, quesumus, omnipotens Deus, ut inter sancte. Quesumus, omnipotens Deus, ut famuli. Omnipotens sempiterne. Deus qui fac. Deus a quo. Omnipotens sempiterne Deus, miserere famul. Ab oct. Pasche usque ad festum S. Michelis: A domo tua, quesumus. Quorum cum quedam satis sint nota propter quid dicantur, de quibusdam tamen dubitari potest. Quarta est pro regibus aliisque principibus; quinta pro episcopis et abbatibus nostris; sexta pro familiaribus nostris; septima pro regibus Hispaniarum per uices, et alie collecte. Si est causa pro qua opus fuerit, adiiciuntur, ut, uerbi gratia, pro iter agentibus, pro infirmis, uel pro qualibet alia tribulatione superueniente. Cantus autem totus simpliciter  et eodem modo quo in aliis Ecclesiis cantatur. Solus introitus, sicut et alias moris est, secundo post Gloria Patri, ter repetendus. De uersibus offerendis nichil aliud referre noui, nisi precentor secundum quod sibi uidetur imponit, nunc unum, nunc omnes, maxime propter offerentes. Nam per tres dies septimane quotquot sunt de sinistro choro ab his offertur, pax datur et accipitur; et quibus uisum fuerit ab his corpus Domini sumitur, propter quod etiam tres hostie consecrantur; per alios tres a dextro eadem uicissitudine et pacem accipiunt, et communicant, si qui uolunt.



CAPUT uII. Pro quibus dicuntur collecte in missa pro defunctis.

 Ad missam pro defunctis, tam de primo choro quam de altero, solent omnes offerre. Huius collecte nunc plures, nunc potiores; numerum tamen decimum non excedunt. Persepe autem prima solet collectarum eadem que ad officicium est prima; et eius secunda, hic etiam secunda pro anniuersariis; tertia pro pontificibus; id est Deus, qui inter apost.; quarta pro familiaribus nostris; quinta pro fratribus; sexta pro regibus Hispaniarum. Omnipotens sempiterne Deus in cuius humana conditio; septima pro regina Hispaniarum, et pro sororibus et aliis feminis familiaribus; octaua, Inclina, Domine, aurem tuam, parentibus et consanguineis nostris; nona pro omnibus qui in loco nostro sunt sepulti; decima  pro omnibus fidelibus defunctis; nouissima pro uiuis et defunctis, id est, Sanctorum tuorum. Cetere in alio loco iam sunt prenotate pro quibus dicantur. Sed sicut ordo collectarum aliquando mutatur ad officium, ita per uices etiam mutatur hic uel propter aliquem nuper defunctum, uel propter aliquem anniuersarium; post duodecim quoque lectiones, sicut semper matutine defunctorum familiaribus nostris sunt deputate, ita missa defunctorum deputata est pontificibus Romanis, et propterea tunc prima collecta pro eis dicenda, et due de medio auferuntur que et matut. familiaribus nostris deputate, sunt auferende. Sequentes autem tenent ordinem supra memoratum; sed earum, quas dixi post duodecim lectiones auferendas, ut adhuc meminerim, tanta  est multitudo illorum qui omnes professi sunt congregationis nostre ut rarissime his defunctis careamus, pro quibus septem officia simul cum septem missis sunt agenda; et propterea non est alia que tam frequenter prima dicatur quam ea que pro huiusmodi est constituta, id est, Deus cui prop. At si euenerit talis anniuersarius pro quo pulsanda sunt omnia signa, preponenda est ea de anniuersario collecta. Quod si missa prima celebranda est pro quolibet nuper defuncto, siue corpus defuncti presens sit, siue non, dicenda est pro eo ea prima collecta que solet alias pro familiaribus dici, id est Omnipotens sempiterne Deus cui nunquam; et postea quam semel dicta fuerit, ea uice non est dicenda pro familiaribus secundo. At si euenerit simul et talis  anniuersarius et prima missa pro fratre nuper defuncto, quod in alio loco de officio iam dixi, hic etiam tenetur ut illa collecta pro nuper defuncto preponatur, et ea que est de anniuersario sequatur. Et hoc notandum ut illa prima missa pro nuper defuncto nunquam dicatur, nisi prius officium sit premissum. De cantu autem misse defunctorum non est multum quod opus sit ut dicatur; quod tamen estimauerim non tacendum. Quoties solito solemnius agitur siue pro recens defuncto, siue pro anniuersario, primus puerorum cappa indutus tenet chorum, a duobus pueris albis indutis cantatur graduale, uel quod ab aliis responsorium appellatur, et ita ut, uersu finito, graduale a principio repetatur. Aliquando talis anniuersalis agitur tam celebris ut  duo pueri rursus graduale cantaturi sericis induantur tunicis, et duo fratres cappis ad tractum cantandum, qui tamen satis raro cantatur.



CAPUT uIII. De maiore missa in diebus Dominicis.

In Dominicis diebus ad maiorem missam introitus post uersum dimidius solet recautari, post Gloria Patri totus. Gloria in excelsis Deo nunquam omittitur nisi in Aduentu Domini, et a Septuagesima usque ad Pascha. Una tantum collecta est dicenda. Graduale a duobus albatis cantatur, ita ut uersu finito a principio repetatur. Item alleluia a duobus. uersus offertorii omnes cantant. Tamen nisi unus offert, sed quinque simul hostias; ut qui uoluerint  possint communicare. Pacem accipiunt uniuersi. Ipse autem hostie cum fuerint consecrate, mutantur quatuor cum illis que in pixide, et in aurea columba super altare pendente iugiter seruantur; maxime propter infirmos, ut quidquid de eis eueniat, uiaticum sit in promptu. Mutantur autem per manum diaconi in omni die Dominica ea de causa, ne longo situ aliquo modo fiant deteriores.



CAPUT IX. Item de missa matutinali in diebus Dominicis.

Tunc ad missam quoque matutinalem in eisdem diebus ueniamus; hec nimirum non alia solet esse quam et maior, scilicet de die. Post primam collecta secunda est de Trinitate. Postea he omnes que in  priuatis diebus ad maiorem missam dicuntur, et nouissime Sanctorum tuorum. Cantatur autem absque Symbolo apostolico, nisi aliquando eueniat, ut propter aliquam tribulationem plebs rusticana conuocetur ad eamdem missam audiendam; tunc non omittitur. Si est in Quadragesima, absque tractu, si in paschali tempore cum uno tantum alleluia. Solus prior offert unam tantum hostiam. A diacono accipit pacem alicui foris chorum de popularibus dandam. Diaconus quoque ex more communicat.



CAPUT X. De processione Dominicali.

Missa matutinali finita, confestim a sacerdote qui maiorem missam cantabit, sal et aqua consecratur;  nisi forte in aliis precipuis festis; tunc alius quam qui missam cantabit stola precinctus, facit consecrationem; qua consumpta aspergit primum cum aqua benedicta pauimentum in circuitu altaris maioris, et aliorum altarium que sunt in uicino, et postea fratres. Uno conuerso cum cruce sinistro eius lateri iugiter adherente, et altero consecratam aquam preferente perlustrat claustri officinas, in singulis unam collectam benedictionalem dicendo. Primum domum infirmorum; 2, dormitorium; 3, refectorium; 4, coquinam regularem; 5, cellarium. Conuentus eum exspectando facit primam stationem in ecclesia Sancte Marie, ubi et una collecta de ipsa tonali est pronuntiatione dicenda; secunda ante dormitorium; tertia ante refectorium;  quarta simul cum ipso in uestibulo ecclesie; quinta a pascha usque ad Pentecosten ad sanctam crucem, ubi rursus mos est ut de illa una collecta dicatur. Singulas collectas hic nominare non uacat, quia satis sunt note, nisi de duabus, nescio si apud Teutonicos ita sunt in usu; una que ante portam ecclesie dicenda est inter cantandum, id est, Domine Iesu Christe; altera que in choro, uia sanctorum omnium.



CAPUT XI. De diuersitate solemnitatum.

Interrogatio. In aliis festis, si processionem non facitis, nunquid tamen alia omnia tenetis et obseruatis, que in diebus Dominicis sunt obseruanda, aut est quidquam  quod addere soleatis?

Resp. Alia sunt plura in quibus nichil agitur amplius quam in qualibet Dominica die; et alia sunt in quibus hoc superadditur quod inuitatorium cantaturi albis induantur, et quod sacerdos, lecto post nocturnos Euangelio, cum alba redit in chorum, ut albatus ad canticum Euangelii altare incenset, ut in Depositione S. Hilarii, in Octauis Epiphanie, in Festo S. Agnetis, S. Agathe, S. Matthie, in Depositione S. Gregorii, S. Benedicti, in Annuntiatione S. Marie, in Octaua Ascensionis Domini, in Depositione S. Confortie uirginis, in Octaua S. Ioannis Baptiste; in Translatione S. Martini, in Octaua Translationis S. Benedicti, in Depositione S. Brictii, in Octaua  S. Martini, in Depositione S. Clementis, in Octaua S. Andree; in Natiuitate S. Lucie, in Depositione S. Siluestri; et hoc ipsum fieri solet in quinque Dominicis diebus, id est in prima Dominica Aduentus; in Septuagesima, Quadragesima, et Ramis palmarum.

Sunt alia que in hoc precellunt quod forme in choro tapetibus cooperiuntur, quod ad uesperas et matutinas ante altare cerei quinque accenduntur. cum alias, nisi tres quod sacerdos altaria incensat in cappa, quod ad easdem horas duo pueri responsoria decantant, et Benedicamus pronuntiant, quod ad nocturn. duo lectores et non plures, responsoria quartum, 8 et 12 cantant, quod ipsum respons. duodecim recantant, quod ad maiorem missam omnes qui cantare  sciunt sunt in albis, quod post alleluia quedam melodia neumatum cantatur, quod sequentiam quidam appellant, ut in Depositione S. Mauri, in Natiuitate S. uincentii, in Conuersione S. Pauli, in Natali apostolorum Philipi et Iacobi; in Inuentione et Exaltatione S. Crucis; in Depositione S. Martialis, in Exceptione reliquiarum S. Gregorii, in Natali S. Iacobi, in Depositione S. Germani, in Inuentione S. Stephani, in Octaua Assumptionis S. Marie, in Natiuitate S. Bartolomei, in Natiuitate sanctorum Iuliani et Hermetis, in Decollatione S. Ioannis Baptiste, in Natiuitate S. Marcelli martyris; in Exceptione S. Marcelli pape, in Natiuitate S. Aegidii, in Natiuitate S. Mauricii, in Natiuitate S. Dionysii, in Depositione S. Luce; in Natiuitate S.  Aquilini, in Natiuitate apostolorum Simonis et Iude, in Natiuitate S. Quintini martyris; in Depositione S. Odonis abbatis; in Natiuitate S. Thome apostoli. Inter quas tamen festiuitates, Inuentio et Exaltatio sancte Crucis hanc habent prerogatiuam ut ad maiorem missam cappis omnes induantur. Item quedam sunt in hoc superiores, quod in choro duo dorsalia  , et sex in presbyterio suspenduntur; quod hi duo qui inuitatorium sunt cantaturi tam cappis induantur quam omnes ad maiorem missam; quod ad uesperas et matutinas super canticum Euangelii in tria membra diuisa ter cantatur; primo ante ultimum uersum  , tertio post Gloria Patri simul ab nibus: quod melodia solemniore quam in aliis diebus  cantatur hymnus tertie et duarum sequentium horarum, et prima solemniore quam etiam in Dominica; quod Missa maiore finita omnia signa pulsantur, ut in Natiuitate S. Ioannis Euangeliste et innocentium, in Circumcisione Domini, in Depositione S. Odilonis, in Nat. S. Marcelli pape, in Nat. S. Fortunati, in Cathedra S. Petri, si euenerit extra Quadragesimam, in illis tribus diebus Pasche et Pentecostes, in Dep. S. Maioli, in commemoratione S. Pauli, in Octaua SS. apostolorum Petri et Pauli, in Translatione S. Benedicti, in Nat. S. Laurentii, in Nat. S. Marie, in Nat. S. Matth. in festiuitate S. Michelis, in Nat. S. Andree. Ubi tamen notandum quod matutini excipiuntur in illis tribus Pasche et Pentecostes; et quod Antiphone non recantantur, ut etiam nec in  Nat. S. Marcelli pape et S. Matthei.

Item sunt que in hoc supereminent, quod inuitatorium quatuor cantant, quod singula responsoria cantant duo uel plures; quod ad uesperas et matut. non pueri, sed maiores cantant responsoria, quod duo thuribulis incensant, quod ad matutinalem et maiorem missam non nisi una collecta est dicenda, quod septem cerei ante altare accenduntur, quod in choro quatuor pallia et in presbyterio octo suspenduntur, ut in Nat. S. Stephani, in Epiphania, in Hypapante Domini, in eius Ascensione, in Natiuit. S. Ioannis Bapt. Hoc autem de prima collecta ad  matutinalem missam habent et illi tres dies post primum non solum Pasche et Pentecostes, sed etiam Natalis Domini. Item sunt alie in quibus hoc apponitur; quod tota ecclesia a fine usque ad finem dorsalibus adornatur, et corone accenduntur; quod inter nocturnos altare principale ter incensatur ad tertiam lectionem, ad septimam, et ad undecimam, et thuribulum ab ipso sacerdote qui incensauit cappa induto portatur generaliter ad fratres, et in choro et extra chorum, ut ad uincula S. Petri, in festiuitate Omnium Sanctorum, in Depos. S. Martini, in Dedicatione Ecclesie, si euenerit extra Quadragesimam. Sole quinque principales festiuitates ad superlatiuum gradum quodammodo pertingunt, id est, Nat. SS. Petri et Pauli, Assumptio S. Marie, cum tribus  festis Dominicis, que hoc habent singulare quod ad nocturnos uice scille pulsantur omnia signa, et postea non singula, sed duo simul, sicut etiam ad uesp.; quod illud triangulare ante factam crucem dependens accenditur, quod illi quoque maximi cerei tres post altare principale, et septem ad sanctam crucem accensi de uesperis usque ad uesperas, imo usque ad completorium ita perdurant; quod ad noctur. tria diuersi coloris pallia super altare principale mittuntur singulatim auferenda; primo ad finem Responsorii; item octaui, et post Cantica; quod processio per claustrum tam solemnis agitur ut non solum cruces, sed etiam textus Euangelii, candelabra, et cetera queque mobilia ornamenta portentur. In Octauis  Pentecostes; commemoratio S. Trinitatis, et Annuntiatio S. Marie, si contigerit extra Quadragesimam celebranda, hoc solum minus habent quod ad nocturnos tria pallia non ita mittuntur super altare, et processio eo apparatu non agitur. Prosa, uel quod alii sequentiam uocant, non cantatur nisi in quinque festis principalibus, in Epiphania, in Ascensione Domini, in Translatione S. Benedicti, et in Nat. S. Mauricii. Hoc quoque sciendum de ipsis festiuitatibus quia, si due continuatim celebrantur, et precedens maioris est reuerentie, de precedente quoque secunde uespere dicuntur ex toto, et de sequente nonnisi antiphona et collecta. Quecunque autem festiuitas in Quadragesima celebratur, nichil ei amplius ullo modo defertur quam uni diei Dominice;  ex his quinque, quarum supra memini, exceptis.



CAPUT XII. De Cena Domini.

Interrog. Meministi aliquantulum utrorumque dierum et priuatorum et solemnium, scilicet in quo sint dissimiles, et quibusdam ex ipsis solemnibus solemniores, sed nondum specialiter dixisti de aliquo anni tempore, uel die, qui ab eo proprium ac singulare habeatur; et propterea si uolueris, ut pollicitus es, pro uoluntate nostra agere quod loquor, incipe ab aliquo die ut singulorum dierum uel temporum  suis proprietatibus quamdam prescribas definitionem, et sicut superius fecisti de utroque Testamento quo modo legendum esset referendo, ita nunc quoque fac iterato quemdam circulum anni.

Responsio. Crede mihi, Pater, iste circuitus, quem modo queris, non est ita leuis, multumque diffido meis uiribus ut, si incipiam ita ut sit proficuum, a me perfici non possit. Tamen in Christi nomine, et pro amore tam cari petitoris, quantum possim non omittam experiri; sed, priusquam hoc ipsum quod habeo uirium deficiat, expedit ut difficilior locus ad incipiendum eligatur, quia per planiora curritur aliquando etiam a lasso. In toto autem anni tempore, non est ullius diei obsequium tam multiplex et tam prolixum ut in Cena Domini; idcirco hec sit meta,  prout postulas, et a qua incipiatur et ad quam recurratur. Igitur in illis tribus noctibus equaliter que Dominicam Resurrectionem precedunt, quomodo ante noct. ordinentur quindecim candele, ut singule ante singulos psalmos exstinguantur, uacat ut referatur, quia illa consuetudo satis nota est, et per Ecclesias omnes, que in istis sunt partibus, generalis. Cantica quindecim graduum sub silentio dicuntur; nec tamen omittitur per singulas incisiones super formas procumbi. In prima nocte pulsantur ad nocturnos omnia signa, in qua et in duabus sequentibus ipsi nocturni geruntur a nobis eodem modo quo a canonicis, psalmis, lectionibus, et responsoriis ad nouennarium pertingentibus. Prime tres lectiones de Lamentationibus Ieremie fiunt, in quibus tamen  non ita canonicos imitamur ut eas non tam legere quam cantare uideamur, sicut illi per multa loca solent, illaque alphabeta omnino tacemus; tres sequentes de tractatu S. Augustini super psalmum sexagesimum secundum, tres nouissime de Apostolo que in prima nocte incipiunt ab eo loco Epistole ad Corinthios: Primum quidem conuenientibus uobis in ecclesia, audio scissuras esse. In secunda nocte ab eo loco Epistole ad Hebreos: Festinemus ingredi in illam; in tertia nocte ab eo loco eiusdem Epistole; Christus assistens Pontifex. De hoc quoque non est opus uerbum facere, quod non minus est scitum, et nocturnos, et omnes horas absque uersu, Deus, in adiut. cum uenia tamen inchoari, et ab antiphonis quarum etiam nulla cum definitione toni finitur;  lectiones quoque solito more nec incipi nec finiri; uerum ad matutinas laudes cum uenitur ad Laudate Dominum de celis, quisque iuuenis stabit iuxta custodem suum; in medio quoque duorum puerorum stabit unus magister eorum, qui ambos per manicas tenebit usque dum matutine finite sint. Post cantica Euangelii cum antiphona quecunque fuerit cantata, procumbunt super formas. A singulis preces dicuntur sub silentio, Ego dixi, cum psalmo Miserere, et collecta Deus a quo Iudas, etc., signo facto per sonitum a domino abbate consurgunt, et laternis cum lumine aportatis per magistros puerorum, eunt in dormitorium.

Aurora bene apparente, ut alio lumine non indigeatur,  scilla sonatur; leuant se de lectis suis, festinant ad ecclesiam. Facta oratione, prima inchoatur ab hymno, sicut et tres hore sequentes, cuius ultimus uersus, qui est de sancta Trinitate, remanebit. Psalmi consueti cum antiphonis et tono cantantur. Inter preces, cum uenitur ad locum confessionis, dat signum dominus abbas cum sonitu, ut dicatur, omissis psalmis familiaribus; cum post preces surrexerint, decantant septem psalmos sine Gloria, letania consequente cum omnibus appendiciis suis. Qua finita, non mutant quod in priuatis diebus per totam Quadragesimam obseruare solebant, ut non se calcient antequam signum audiant, et tribus orationibus tertiam preueniant; hoc autem mutatur quod ipsam tertiam eo die non statim sequatur missa matutinatis.  Prius quoque quam ab ecclesia exierint, noua calceamenta super tres perticas suspensa a famulis camerarii in capitulum apportantur, et super quatuor palos terre infixos ipse pertice mittuntur. Ubi preter diei et lune pronuntiationem, et sententiam regule, que ex more ibi legitur, quidquid aliud et a sacerdote et a conuentu dicitur sub silentio, et illis tribus diebus nichil aliud legitur in capitulo nisi de regula tantum.

Ut autem prosequar quod incepi de calceamentis, exposita regule sententia, iubente domno abbate consurgit camerarius, et suffraganeus eius, et per eos ipsa calceamenta erogantur, quibus singulis singulorum quoque nomina fratrum sunt adscripta. Accipientes noua, reddunt uetera bene lota  ut pauperibus tribuantur. Pronuntiatur quanti fratres sint in claustro, ut tanti quoque pauperes ad mandatum admittantur; et insuper quantum uisum fuerit pro amicis nostris domno abbati. Ipsis autem pauperibus continuo a sacerdote, qui missam matutinalem cantaturus esset, cantatur ad altare Sancte Crucis, et singulis singule dantur oblate; et quia temerarium esset ut ita indiscrete communicare permitterentur, quorum conscientia nescitur: qui tamen pauperes prius a decano uille electi sunt, nec tales sint aliquo modo qui claustrum non debuerint intrare. In hospitali autem reficiendis bina dantur edulia fabarum et milii; a famulis eleemosyne cum aqua  calida prelauantur pedes eorum. Antiqua consuetudo erat satis probabilis ut in isto die, et in precedenti, et in sequenti, etiam per totum annum, quoties tale aliquid debuerit fieri, quasi nouum pro qualitate temporis, hoc in capitulo ab uno puero ediceretur, qui si quid mendosum proferret, non esset talis persona cui contradici non auderetur. Nunc autem nescio propter quid hoc est mutatum, et si domnus abbas non adest, nec prior, talis multum inde peritus precentori, uel alii fratri alicui, potius quam puero imperat hoc munus. Post capitulum psalmi pro anniuersario fratrum eo die cantantur in aperto, quanquam in duobus sequentibus sub silentio, tabula percussa fratres loquuntur in claustro, et post sextam iterato. Post nonam statim sacerdote alba induto, et  ceteris ad maiorem missam seruituris, faciunt processionem ad nouum ignem consecrandum, cantantes psalmum quinquagesimum. Ante processionem portatur crux, aqua benedicta et thuribulum, tamen sine igne, ut nouus ignis, postquam consecratus fuerit, aspergatur et incensetur ad benedicendum. Oratio, Domine Deus, Pater omnipotens. Per mediam autem ecclesiam reuertuntur in chorum cantando psalmos LIII, LuI, LIX, LXXIX. Ipso die rite lumen in pertica portatur a custode ecclesie, in Parasceue a priore, in Sabbato sancto a domno abbate uel a sacerdote; lapis pretiosus berillus de quo ignis est producendus, sub custodia apocrisiarii seruatur. Quem tantum precentori adhibet, ut ab eo ignis proferatur; eumdemque ipso die, in processione  idem maior ecclesie custos baiulat.

Sed ut ad istum de quo agitur redeam, cum uenerint in chorum, complicantur forme, sicut est consuetudo in his diebus in quibus uenia non est petenda. Pulsatis omnibus signis cantatur missa festiue, tamen absque Gloria in excelsis, et post uersum Gloria Patri introitus non dicitur. Diaconus dalmatica induitur, subdiaconus tunica, cappis qui gradualem cantauerint. Omnes accipiunt pacem, omnesque communicant; et per illos quatuor dies communicare non quisquam fratrum omiserit, etiamsi aliud tale quid ei contigerit dormiendo. Finita missa tabula percutitur pro signo ad orationem uesperarum, quam formis iterum explicatis faciunt procumbendo. Interea uero reconditur Dominicum  corpus a sacerdote retro altare. Ponitur in patena aurea, et patena inter scutellas aureas, et adhuc scutelle inter tabulas argenteas, que facte sunt ad textum euangelii. Eo autem quo ab altari portatur cum cereis, et cum plurimo incenso, postquam se exuerint qui ad missam seruierunt, domnum abbatem precedentem omnes sequuntur  et eunt in refectorium ut mistum accipiant tantum unusquisque de libra sua, et potio eis pigmentata propinatur. Quando consederint, uel quando surrexerint, nichil dicunt de uersu, solummodo ante faciunt et retro. Interim pauperes in claustrum introducti consedere iubentur. Ad quos fratres uenientes in alia parte claustri per ordinem consistunt, et ita ut priores pauperibus  sint propiores. Ipse dominus abbas imponit antiphonam, uel precentor, Dominus iehsu, et uenia petitur ab uniuersis. Inchoatur mandatum, et duo simul ex una parte lauant et tergunt, et ex altera duo pueri seorsum cum magistris suis et cum infirmis. Psalmus LXuI subiungitur antiphone predicte, Mandatum nouum, que et per singulos uersus eiusdem psalmi repetitur; postea psalmus CXuIII, in quo iterum repetitur post octo uersus. Cum ad hoc quoque uentum fuerit ut ad manus pauperum aqua ministretur, tunc et alie antiphone ad mandatum pertinentes decantantur; tabula semel percussa cessatur a cantu. Datur benedictio super uinum propinandum sub silentio, cum quo simul duo  denarii singulis pauperibus a singulis fratribus tribuuntur. Inclinatis omnibus dicendus est uersus, et collecta a domno abbate, sicut et in ceteris diebus ad mandatum pauperum dici solent, ita ne possit audiri. Et in hunc etiam modum imposito psalmo Miserere mei, Deus, et facto ante et retro redeunt in ecclesiam. Interim autem dum mandatum fiebat percussa est tabula tantis uicibus quantis signa solent ad uesp. pulsari; sed conuentu intrante prouise sunt tabule quam plures, que in uice signorum omnium a custodibus ecclesie ad ostium ipsius ecclesie stantibus percutiuntur. Cantantur uespere more canonicorum, puero inchoante cum quinque psalmis, et eodem modo quo et matut. laudes finiuntur; propter quod tamen ne estimaueris  ut ad alias horas alii psalmi, quam qui solent, dicerentur. Omnia ex toto altaria nudantur; pro cymbalo percutitur tabula, et in refectorio pro scilla. Ubi rursus sicut in capitulo que dicenda sunt, omnia preter lectiones sub silentio dicuntur, et ad ecclesiam ita regrediuntur.

Ad mandatum quod inter fratres est gerendum, hebdomadarii primum lauant pedes fratrum et non tergunt; quos domnus abbas sequens tam iterum lauat quam tergit. Cui etiam tres fratres obsequuntur pedes fratrum inter lauandum sustentando, aquam apportando, et manutergia mutando, et cum ad alias uices de una aqua duobus fratribus aqua pedes lauentur, hic quidem non nisi uni. Fratrum autem tanta multitudine collecta, nimirum plus  aliquando quam ducentorum, dies non sufficeret, si domnus abbas solus ita mandatum faceret; propter quod alter quoque frater ex prioribus assumitur, a quo similiter ex altera parte geratur; et si uisum fuerit, adhuc alii duo assumuntur. Quibus omnibus simul cum ipso domno abbate priusquam aquam ministrent ad manus fratrum, lauantur pedes foris capitulum a fratribus qui ab hoc fuerint nominati. Illi autem soli qui prima uel secunda uice lauerunt pedes fratrum, in medio capituli ante faciunt et retro priusquam sedeant, quorum cum sit unus domnus abbas, tunc ipsi primum sedem suam petenti assurgunt fratres, et datur ei locus a priore parum secedente qui in sede sua sedebat. Hoc autem  totum posteaquam calceamenta distributa sunt, statim in capitulo fuit ordinatum. Preter solitas antiphonas que sunt de mandato, habetur hymnus Flauii primi Cabilonensis episcopi, Tellus ac ethera iubilent in magni cena Principis, qui in hoc die et ad hoc mandatum post primam antiphonam cantatur, et ita ut per singulos uersus primus eius uersus repetatur. Peractis omnibus cessatur a cantu, custos ecclesie percutit tabulam pro signo; intrat diaconus alba et stola indutus, et textum Euangelii portans, quem precedunt unus ostiarius ecclesie cum analogio in quo legatur, et tres conuersi similiter albati cum candelabris, et incenso. Quibus intrantibus assurgit conuentus uniuersus, nec prius residet quam unus uersus de Euangelio sit  lectus; lectio inchoatur ab eo loco, Ante diem festum Pasche, et perducitur usque ad eum locum, Surgite eamus hinc. Tunc et fratres percussa tabula se leuant, ut in refectorium precedente diacono, cum processione eant. Ubi rursus qui lauerunt et terserunt pedes fratrum, uinum quoque omnibus propinant, et manus osculantur, illis obsequentibus, et uinum apportantibus qui in capitulo fuerunt obsecuti. Diacono ad gradum stanti adhuc et legenti, et qui cum eo stant, propinatur; quod ab ipsis in pateras suas apportatas infunditur, et ita ponitur per alios ad mensam principalem, ut finita lectione, et ibi facto ante et retro considentes bibant. Completorium sub silentio est dicendum; et de cetero, exceptis nocturnis et matutinis, nulla  regularis hora alio modo usque ad uesperas Sabbati sancti. Si quis autem fratrum foris positus paschali solemnitati uult interesse, in quarta feria debet. uenisse. At si forte per negligentiam contigerit, siue sit noster professus siue monachus extraneus, ut non ueniat nisi in ipsis tribus diebus, post quamlibet horam finitam postquam se fratres ad sonitum leuauerint de formis, solitam benedictionem habebit; nemo tamen illum osculatur ab eo momento Cene Domini, quo pax in Ecclesia generaliter est data, usque dum pax iterum detur in prefato Sabbato sancto ad communionem.



CAPUT XIII. De Parasceue.

In Parasceue ad primam nudis pedibus debent  uniuersi uenire; qua sub silentio finita, sequuntur manifeste septem psalmi simul cum letania, que nichil sui iuris et consuetudinis carebit in uersibus et collectis. Exeunt fratres in claustrum considere, et communiter incipientes totum Psalterium decantant. Tertia, et due sequentes hore cantantur ad ecclesiam Sancte Marie, quia maior Ecclesia interim scopatur, et puluis inde leuatus non se tam cito deponit. Ad processionem, que ad nouum ignem iterum est agenda, debent albis esse induti omnes qui ad officium misse sunt seruituri. Tractus Domine audiui, a cantoribus inchoatus, ita cantatur ut post singulos uersus a primo uersu repetatur nunc integro, nunc dimidio tractus Eripe me, Domine,  ut alii tractus a solis cantoribus. Passio legitur absque salutatione, que tamen in aliis diebus non est omissa. Collectis consummatis que in missali habentur, duo sacerdotes albis et casulis induti, et crucem allaturi, illuc ubi crux est extra chorum in dexteram partem abscedunt, et inter portandum cantant hos tres uersus Popule meus, a duobus aliis, Quia eduxi te; Quid ultra. Quos uersus singulos sequitur a duobus aliis cantatum Agios o Theos, et chorus Sanctus Deus. Baiuli crucis eam presentantes et nudantes  imponunt antiphonam Ecce lignum crucis; et omnes petunt ueniam. uersus, Beati immaculati in uia; antiphona, Crucem tuam; uersus, Deus, misereatur nostri; antiphona, Dum fabricator; uersus, O admirabile;  hymnus, Crux fidelis, qui reciprocando cantatur. Pauimentum tapetibus est constratum; maxime propter illos qui in albis sunt crucem adoraturi. Et primum quidem sacerdos casula et stola exutus. Post pueros adorant infirmi. Quando crux aufertur, imponitur antiphona, Super omnia ligna, et uenia petitur secundo. Si quis popularium crucem adorare uoluerit, huic locus retro altare datur. Die priore, precentore prouidente, tantum est reseruatum eucaristie, de quo iterum possint omnes communicare. Eo quo reposita est proceditur rursus cum incenso et candelabris duobus, ut frangatur et diuidatur sicut sumendum est, a duobus prioribus albis et casula indutis; et ab uno illorum calix tenetur cum uino non consecrato:  hoc modo defertur ad altare, ubi a sacerdote sola Dominica Oratio dicenda est, illaque collecta, Libera nos; et cum manifeste dicatur, Per omnia secula seculorum, illud, Pax Domini, non sequitur, quia nec signum pacis eo die datur. Aliquando erat illa diligentia ut, postquam omnes communicauerant, quidquid residuum erat ab eisdem presbyteris qui apportauerant cum magna reuerentia, et cautela sumeretur, et nichil omnino in crastinum remansit. Quod etiam ego non aliter noui, nisi generaliter consuetudo sit aliarum Ecclesiarum, de quo tamen non hic modo magnopere curatur; et tam hoc die quam in alio, si quid communicantibus supererit, reseruatur. Postquam  autem omnes communicauerint, percutitur tabula, ut fiat oratio uespertina. Exeunt fratres pedes lauare, et se calceare. Quibus redeuntibus omnes simul tabule percutiuntur, et uespere decantantur sub silentio, et cum eisdem psalmis prioris diei, nisi primus aufertur, et pro eo ponitur in nouissimo psalmus centesimus quadragesimus tertius. In refectorio non habetur nisi panis et herbe crude, uinum iustitiis infusum magis datur ad eleemosynam quam quisquam bibat; quod etiam fit secundo cum iterum pergunt in refectorium quasi more solito bibituri; uerum de collatione surgunt ad Charitatem, et de uino quod tunc propinatur nullus omnino presumit abstinere, ut non aliquantulum gustet. Custodes Ecclesie statim post uesperas singula desuper  inceperunt altaria lauare diligenter, primum cum aqua, postea uino; ad quod etiam opus nec spongia carent, quemlibet imbibente liquorum, ut cum ea nitidius ipsa lauentur altaria.

Inter. Altare principale eratne nudum quando corpus Domini dabatur?

Resp. Minime; uno interim linteo erat opertum.

Inter. In loco illo passionis: Diuiserunt sibi uestimenta mea, simulaturne aliquo modo a uobis?

Resp. Certe simulatur, duobus panniculis in altari positis, et eadem uice hinc et inde per duos fratres abstractis; sed, ut modo fatear quod uerum est, de industria celaui, quia, quamuis nullum sit malum, tamen id non fit cum Apostolo perhibente se per fidem, et non per speciem ambulare ; uerum hoc omisso sine me, ut ordo teneatur inceptus.



CAPUT XIu. De Sabbato sancto.

In Sabbato sancto post matut. continuo non modo altaria cooperiuntur, sed etiam tota ecclesia palliis ornatur, nullumque linteum super altare aliquod mittitur quod non sit optime lauatum. Post capitulum, et post sextam, fratres loquuntur in claustro. Post nonam processione facta, primo a diacono laus cerei est legenda. In cuius quodam loco cum aliquando non bene haberetur, O felix culpa, et quod peccatum Ade necessarium esset, ante hos annos domnus abbas optime fecit, quod fecit abradi, et ne amplius legeretur interdixit.  Ipsi uero cereo precentor inscribit quotus annus sit Dominice Incarnationis, quota indictio concurrens et epacte. Cum uentum fuerit ad hunc locum, Suscipe, sancte Pater, incensi huius sacrificium uespertinum, diaconus in eo foraminibus ante precauatis crucem facit cum quinque granis incensi. Quando legitur Rutilans ignis ascendit, tunc et cereus primum accenditur. Inde sequitur lectio, In principio; oratio, Deus qui; lectio 2, Factum est; tractus, Cantemus Domino, qui a duobus cantatur ex toto; oratio, Deus cuius; lectio 3, Apprehendent septem mulieres; oratio, Deus qui nos; tractus, uinea; lectio 4, Hec est hereditas; tractus, Attende; oratio, Deus qui Ecclesiam; tractus, Sicut ceruus; oratio, Concede. Letania tripla  cantatur a duobus cantoribus, qui et chorum tenent cappis indutis, et precinentibus, et utroque choro singulatim respondente; ad singula nomina sanctorum, preter angelorum, inclinatur ab his a quibus nominantur, nisi precentores non inclinant. De baptismo nichil nos intromittimus, nec ab ullo in ecclesia nostra celebratur. Letania inchoata statim cum tapetibus cooperiuntur forme, finita, pronuntiatur a cantore, Accendite. Accenduntur que sunt ante altare candele, et pulsantur omnia signa, cooperiuntur cum tapetibus forme; Inchoatur missa cum Kyrie, eleison; sequitur Gloria in excelsis, et cetera solemniter omnia. Cereus nullus portatur ante sacerdotem ad altare procedentem,  nec ante Euangelium nisi incensum solum. Tunc etiam primum si quis sacerdotum priuatim missam cantare uoluerit, licentiam accipere potest, et similiter incipiat a Kyrie, eleison. In cena Domini potuit etiam sine licentia ante maiorem missam cantare, sed absque candela, quia nouus ignis nondum erat consecratus. In isto autem die quanquam Agnus Dei non dicatur, pax tamen ab omnibus datur et accipitur, et, ut supra memini, ab omnibus communicatur. Missa peracta, statim scille due simul pulsantur. Ad uesperas, sicut et signa sequentia, bina pulsantur, ad quos consueti psalmi cantantur; primus Confiteamur cum alleluia secundum melodiam; antiphona Crucifixus; Resp. Angelus Domini; Hymnus, Ad Cenam. Ad canticum  Euangelii post antiphonam, quamuis ter recantetur, tamen adhuc et ipsius antiphone melodia cantatur cum alleluia; collecta Deus qui hanc. Processio que ad ecclesiam S. Marie fieri solet, mutatur ad sanctam crucem, sicut etiam in omni Sabbato, sed modo cum responsorio, Dum transisset, sequente uersu et collecta cum tonali pronuntiatione, Dicite in nationibus: Deus qui pro salute. Generale Mandatum esset faciendum, nisi quod factum est in Cena Domini; et hoc etiam constitutum est a beato Patre Odilone, ut si festa precipua in uespera Sabbati, Que, ut scriptum est, lucessit in prima Sabbati, id est in Dominica, euenerint, Mandatum in quinta feria precedente anticipetur, ne fratribus prolixioribus uigiliis laboraturis, Mandati quoque labor  accedat. Quod tenetur in quinque precipuis festis; et domnus abbas hoc superaddidit, commemorationem sancte Trinitatis; uincula S. Petri; Festum Omnium Sanctorum, S. Martini; Hypapantem Domini, et Dedicationem Ecclesie.



CAPUT Xu. De ipsa nocte, uel die Resurrectionis Domini.

In ipsa nocte Dominice Resurrectionis satis noui quia uobiscum in nocturnis non concordamus agendis: nam et psalmi, et lectiones, et responsoria pariter ad duodenarium pertingunt, quanquam in antiphonarum numero nisi tres antiphone habeantur, quarum prima cantatur super primos quoque sex psalmos; secunda super alios sex; tertia super  cantica. De pulsandis primo omnibus signis pro scilla; de tribus palliis super altare mittendis; de incenso inter nocturnos ter circumferendo; de responsoriis octauo et duodecimo, postquam semel cantata fuerint, iterum repetendis, uacat  iam in superioribus dixisse, ubi mentionem feci de diuersitate solemnitatum. Ad matutinas laudes singularum antiphonarum melodia repetitur cum alleluia. In die cum hora una queque propriam habeat antiphonam, ut in promptu est in antiphonario uidere, ad uesp. super psalmos non antiphona sed tantum alleluia ita, Iesum quem queritis. Ad processionem post aquam benedictam, antiphona, uidi aquam, etc,  cum Gloria Patri, proceditur ad ecclesiam S. Marie cum responsorio ueniens a Libano; uel cum alio, quod tamen non finiatur sine Alleluia. Sequitur antiphona. In die resurrectionis mee, alleluia. Et, Sedit angelus, cum uersu Crucifixum; ad introitum ecclesie antiphona, Christus resurgens; in chorum redeundo antiphona, Et ualde mane.

Inter. Si dicendum est in tali die collecta, cuius supra in quodam loco meministi, id est, uia sanctorum.

Resp. Utique, nec in ulla solet Dominica remanere; huiusmodi autem cantus ad processionem in omni Dominica non mutatur usque ad Pentecosten, excepto quod pro nouissimo responsorio cantatur aliud uel responsorium, uel antiphona de sanctis  Petro et Paulo, et uersus ille Crucifixus remanet. Missa sacrosancte diei quomodo celebretur non opus habes iterum audire, si bene recolis supra memorata de diuersitate solemnitatum. Quod tamen ibi non dixi: Introitus ter recantatur, quia duos uersus habet. Duo quoque paria cantorum hinc et inde, uel si uidetur, plures statuuntur ad prosam concinendam; quibus chorus per neumas respondet. Ad Agnus Dei tropi quidam adiiciuntur, et communio post uersum suum iteratur. Hymnis omnium horarum additur unus uersus, id est Quesumus, auctor omnium; et nouissimus ita mutatur, Gloria tibi, Domine, qui surrexisti, etc. Quod etiam tenetur usque ad Ascensionem Domini. Prefatio, Te quidem omni tempore, per totam istam septimanam  dicenda est ad utramque missam. Est autem alia consuetudo, quoties fuerint duodecim lectiones, et una eadem collecta dicatur, et ad uesp. et ad Euangelium post nocturnos, et ad tertiam, et missam, et iterum ad uesperas; quod tamen in hac die, et in hac septimana obseruatur preter ad solas uesperas, ut premissum est in uigilia Pasche.



CAPUT XuI. De secunda feria et diebus maioris septimane.

Transacta die Dominica, in secunda feria, et in aliis diebus et noctibus eiusdem septimane, non nisi duo signa sicut in priuatis ad nocturnos pulsantur, qui cum duodecim psalmis, sicut sunt per ferias ordinati, aguntur; sed lectiones tres tantummodo  ex Euangeliis fiunt. Puer unus inuitatorium cantat. Ad matutinos pulsantur omnia signa, et de cetero fiunt omnia festiue. Ille autem que in Dominica cantate sunt ad matutinos, postea singule ad singulas matutinas cantantur usque ad Sabbatum, et ad alias horas habentur antiphone de Euangelio. Ad solos nocturnos et uesperas super psalmos non nisi alleluia cantatur, ad melodiam antiphonarum formatum; et primo in feria secunda alleluia, ut Postulaui, Angelus autem, Iesum quem queris. In tertia feria, ut, et ecce terre motus. Pre timore. Nonne cor nostrum. In quarta feria ut, Erat autem. Et respicientes. Scio quod Iesum. In quinta feria ut, Stetit iehsu. Oportebat, et iterum Iesum quem queritis. In sexta feria ut, Nonne sic. Et ingresse.  Crucifixus. De his tribus singulis prima semper est ad primos sex psalmos nocturnorum; secunda ad alios sex; tertia ad uesp. In Sabbato ut, Noli flere. uenit Maria. uespere autem. In quo etiam ad alias horas non nisi alleluia cantatur. Ad mat. ut, Angelus autem. Ad primam ut, Et ecce terre motus. Ad tertiam, Pre timore. Ad sextam, Erat autem. Ad nonam, Et respicientes. Ad missam matutinalem per totam septimanam cantatur officium, Resurrexi. Que si per tres dies non nisi cum una collecta celebratur, per alios tres dicuntur omnes collecte, que in qualibet Dominica ad matutinalem missam sunt dicende. Item maior missa per tres agitur generaliter in cappis, et post alleluia  nescio que Gallicane neume cantantur. Per alios tres ad instar diei Dominice. Ad uesperas quoque non mutantur hi psalmi Dixit Dominus Domino meo, et ceteri usque ad uesperas Sabbati.



CAPUT XuII. De die octauo, et quomodo de cetero ad omnes horas cantatur alleluia.

Octauus dies Pasche quomodo sit colendus, per occasionem aliarum festiuitatum iam superius audisti, quod nunc tamen adnectitur. Ad uesperas non alii psalmi quam feriales dicuntur. Ad noct. non alia responsoria quam que in prima nocte Dominice Resurrectionis sunt cantata, que et per totam sequentem septimanam ita cantanda perdurant.  Missa matutinalis, Quasi modo geniti. Maior est eadem preter quod solus introitus cum introitu Resurrexi mutatur, et prius alleluia est, Post dies octo. Ab illo autem die cum ad omnes horas usque ad Ascensionem Domini semper alleluia cantetur, tamen in nullo reperi antiphonario prenotatum, si quo certo ordine tanta cantari debeant alleluia. Quesiui curiosius a quodam iuuene perspicacis ingenii, et qui iam per uiginti quinque continuos annos in claustro morabatur, quid inde sentiret et sciret; quod ipse mihi retulit, illud hic a me refertur. In omni Dominica ad primum nocturnum alleluia Postulaui. Ad secundum, Angelus autem. Ad cantica, Et ecce terre motus. Ad laudes, Pre timore; ad primam, Surgens autem; ad tertiam, de Euangelio,  Ut multa quidem; ad sextam, Erat autem; ad nonam, Et respicientes; ad uesperas, Iesum quem queris. In secunda feria cum iterum opus sit non paucioribus, ut ita dicam, alleluiis, nisi tantum una minus propter cantica tunc non dicenda, cantantur eodem quo supra ordine alleluia ut, Postulaui. Angelus autem. Et ecce terre motus. Pre timore. De Euangelio, Erat autem. Et respicientes. In matutinis, Iesum quem queris. In tertia feria alleluia ut, Stetit iehsu. Oportebat. Nonne sic. Qui sunt hi sermones. De Euangelio, Et cegerunt. Mane nobiscum. Nonne cor nostrum. In quarta feria, Noli flere. uenit Maria. Et ingressi. Et ualde mane. De Euangelio, Ite nuntiate. Iterum uenit Maria. Scio  quod Iesum. In quinta similiter ut in secunda. In sexta ut in tertia, excepto quod ad uesperas cantatur alleluia, uespere autem. De Euangelio ut, Multa quidem, uel, Mitte manum tuam. Ego sum Pastor. Modicum et non uidebitis me. In Sabbato similiter ut in feria quarta, excepto quod ad uesperas alleluia. Quodcunque autem in septimana legitur Euangelium, de eo ad tertiam omni die cantatur alleluia.



CAPUT XuIII. De secunda feria post octauas Pasche; et quod tunc nonnulle consuetudines inchoantur.

Post octauas autem Pasche feria secunda cum sit quasi nouum initium priuatorum dierum, inchoantur nonnulle consuetudines, que non prius  in priuatis diebus fiebant. Primo namque, quod in alio loco iam non tacui, ante nocturnos non nisi quindecim cantica graduum dicuntur, quos et matutine laudes sequuntur, nullo prorsus psalmo interposito; sed post matutinas laudes et alias horas, de consuetis psalmis remanent duo, primus et secundus, et inter preces psalmus Miserere; qui tamen post primam non omittitur pro abbatibus nostris defunctis, nec matutinum defunctorum, nec Deus auribus, nec post primam septem psalmi cum suis appendiciis; post psalmos pro tricenario recens defuncti dormitam ad lecta reuertuntur, nisi tam clara sit dies ut iam littera dignosci possit in libro. Quod si aurora primum incipit apparere calceant se, et nichil exuentes pedibus extra lectum protensis  ita iacent, usque dum sonitum audiant, quod signum est surgendi, qui et tali semper hora fieri debet, ut postquam manus suas frater et faciem lauerit, caput pexerit, et in ecclesia tres orationes fecerit, in claustro sedens tantum uidere incipiat, ut legere possit.

Interrog. Et iste tres quas dicis orationes, scire uelim cuiusmodi esse debeant, et cuius quantitatis.

Resp. Certe quod ego sciam, nullus modus certus est eis prefixus, quia non communiter fiunt, et unusquisque cum primum uenerit in ecclesiam facit eas singulariter et separatim; unus tamen seniorum nouitium me docuit ut septem psalmos dicerem inter ipsas tres orationes; uerum quisque  quod uoluerit oret, tamen postquam pueri de ecclesia exierint, et legere inceperint, si postea moram fecerit, ut non et ipse ad lectionem exeat sedere, facile incurrit ut in capitulo reprehendatur. Cum autem terne similiter orationes fiant, sed communiter ante nocturnos, et post completorium, et in hieme in priuatis ante tertiam, de his forte possum aliquid quod quesieris dicere. Nam que post completorium fiunt, de his nunquam me audiente questio erat ut amplius quidquam ad singulas quam sola Dominica oratio diceretur. De aliis cum questio esset, ad ultimum domno abbati complacuit et hoc diffiniuit ut ad ipsas quoque Oratio Dominica diceretur, sed tractim, diligenter, et attente: et tamen rite ille orationes ante tertiam  non solent tam breues quam ad completorium terminari, nec ille ante nocturnos, maxime in noctibus longioribus, tam breues quam ante tertiam. Alie quoque orationes singulis horis premittende, nichil sunt amplius quam eadem Oratio Dominica. Ad solas uesperas pro antiquo more plus aliquantulum producuntur, ut Symbolum apostolicum, si uidetur, possit apponi. His extra ordinem pro interrogatione tua insertis, intendamus ad circulum quem mihi proposuisti, et pro quo non possum non sollicitus esse, usque dum utcunque perficiatur, ut primam letania, sic letaniam sequitur missa matutinalis; capitulum sequitur licentia loquendi.

 Interrog. Hec quoque licentia et hora loquendi, quam prolixa solet esse?

Resp. Eo tempore quo primum ad monasterium ueni, sacerdos qui priuatam missam cantare uoluit, potuit eam interim finire; quod tamen modo raro contingit, quia multitudo fratrum aceruauit; a quibus dum ad utramque missam offertur, dum pax datur et accipitur, dum in capitulo de uno aut altero hoc et illud reclamatur, dum tantis in refectorio seruitur, non minima pars expenditur diei; que tamen singula ordine nostro saluo et integro remanere non possunt. Propter quod hora loquendi necessario magis est breuis; et si minus aliquantulum loquimur, in hoc ordinis quidem nemo sentit ullum esse detrimentum. Pulsato signo ad tertiam, et  oratione facta, sedent in choro legentes usque dum sacerdos et alii ad missam seruituri sunt uestiti. Post missam sedent in claustro iterum legentes cum magna disciplina et silentio, usque dum pueri, accepto misto, de refectorio exeant, et alta uoce legere adoriantur. Quos cum primum custos ecclesie audierit, statim ad sextam signum pulsare non tardat. Et ne putes nos ultra modum uigiliis grauari, pro eo quod nox iam incipit tam breuis esse, et tamen post matutinos solita non minoretur psalmodia; maiori custodi ecclesie est iniunctum quasi pro legitimo sempiterno, ut ipso prouidente per totam estatem postquam prandium fuerit peractum, tunc primum sit media dies. Eodem quoque momente  solent se fratres generaliter ad pausandum collocare, quanquam tales sint magis intenti ad lectionem quam ad pausationem. Nona autem, ad quam sunt se leuaturi, adeo tarda erit ut postquam in refectorio biberint, et iterum loquendi licentiam habuerint, eamdem loquendi horam, et hoc interuallum ante uesperas non immerito potius dixerim nullum quam paruum. Sepius namque priusquam omnes in claustro consideant, et aliquis fratrum uel unum uerbum faciat, pulsatur signum ad uesperas, et ecce ibi finis loquendi. Postea quecunque sunt gerenda, perraro contingit ut non ita gerantur ut unum post alterum nichil omnine differatur. Pulsatio namque signorum citius est facta, nichil aliud interim habentibus agere, nisi quod in choro sedent et legunt. Post uesperas,  cena; post cenam, cena seruitorum; post cenam seruitorum, officium pro defunctis; post officium, collatio, et ita ad completorium.



CAPUT XIX. De tertia hebdomada post Pascha, et de ceteris usque ad Ascensionem Domini.

In tertia post Pascha septimana responsoria de Apocalypsi inchoata per duas septimanas cantantur. Postea illa responsoria, Si oblitus fuero, usque ad Ascensionem Domini. Utraque autem responsoria postquam in una Dominica fuerint cantata, in secunda ultima responsoria nocturnorum mutantur cum his minoribus, ut est, Surrexit Dominus de sepulcro, Alleluia. Quod ipsum quoque agitur in octauis  Ascensionis Domini, et in Dominica precedente.



CAPUT XX. De festiuitatibus sanctorum que eueniunt a Pascha usque ad Pentecosten.

A Pascha usque ad Pentecosten quecunque sanctorum festiuitas euenerit, quantumlibet reuerenda sit et colenda, tamen ad nocturnos non plures cantantur antiphone quam una tantum alleluia, scilicet super Psalmos senos et senos, excepta S. Marie Annuntiatione et Transitu S. Benedicti. Ad matutinas laudes, si talis est festiuitas que proprias habeat antiphonas, ut sanctorum apostolorum Philippi et Iacobi, uel sancte crucis, he non omittuntur cantari ad laudes et alias horas; at si non habet nisi  que communes sunt, de quibuslibet sanctis, ut In celestibus regnis, etc., he nec ad laudes, nec ad horam ullam regularem cantantur; sed tantum alleluia, et eo modo quo earumdem antiphonarum est melodia. Cantatur autem hoc ordine: Ad primos sex psalmos nocturnorum alleluia, ut In uelamento; ad alios sex, ut Lux perpetua; ad cantica alleluia, ut Ego sum uitis; ad laudes ut In celestibus; ad primam, ut In uelamento; ad tertiam, ut Sancti et iusti; ad sextam, ut Lux perpetua; ad nonam, ut In celestibus; ad uesperas, ut Ego sum. Si autem proprie habentur antiphone, ut de sanctis Philippo et Iacobo, tunc super canticum non alleluia, sed antiphona Ego sum uitis uera cantatur.

Inter. Ipse autem antiphone de sanctis remanentne  ita incantate?

Resp. Minime. Nam etiam quotidie in hoc tempore cantatur, scilicet ad suffragia sanctorum; ad matut. laudes, et uesperas de Omnibus Sanctis. Quod moras facit ad alia festinanti, si expedio singulatim, nec opus est multum cuiquam diligenti, et in monasterio manenti.



CAPUT XXI. De Rogationibus.

In Rogationibus post nocturnos finitis laudibus pro defunctis, eunt dormitum, et amplius solito dormiunt, scilicet usque ad ortum solis, propter quod omissuri sunt meridianam, nec sonitu, ut moris est, excitantur; tamen postquam pueri legere inceperint,  amplius iacere non morantur. Post primam et post tres psalmos qui sequuntur, priusquam septem psalmi dicantur, interponitur illa psalmodia que post matutinos remansit, id est, Deus auribus; et si cuius defuncti tricenarius agitur, uerba mea. Post septem psalmos et letaniam statim sequitur missa, non ut solet pro defunctis, sed de die cum collectis consuetis, et nouissime illa quoque addita, Sanctorum tuorum; ad quam tamen omnes offerunt, sed una hostia consecratur; et pax ab uno accipitur. In capitulo post illum uersum Pretiosa in conspectu Domini, nequaquam dicitur Deus in adiutorium, etc. nec loquuntur in claustro. Post tertiam mistum accipitur  a pueris. Post sextam scilla sonatur, ascendunt omnes in dormitorium, quasi aliquantulum pausaturi; cum signum fuerit auditum, calceis ad lecta dimissis, nudis pedibus descendunt, lauant manus et faciem, capita pexunt, et ueniunt in ecclesiam. Facta oratione imponitur ab uno puerorum antiphona, Exsurge, Domine; post Deus auribus, sequitur uersus, Ostende nobis; Kyrie, eleison, Pater noster; psalmus sexagesimus sextus, et die altero sexagesimus nonus; uersus, Et ueniat; collecta; Mentem familie tue. Sanctorum reliquie cruciculis, capsulis, et nuxis  incluse per fratres a secretario diuiduntur, ut ab eis collo suspense portentur. Priusquam exeant, pulsantur omnia signa. Crux et aqua benedicta, et textus Euangelii prefertur processioni. Sequuntur  primum conuersi, pueri, cantores, et priores extremi. Cum uenerint ad ostium uestibuli ecclesie, stant duo famuli cum gemino fasce baculorum, et a singulis fratribus singuli accipiuntur; quos iterum reddunt ad ostium illius ecclesie qua pergunt: ubi de sanctis quorum ibi patrocinia sunt, antiphona, uel responsorio cantato, collectaque subiuncta, faciunt orationem cum inclinatione consueta. Cantatur nona , agitur missa iterum de die; et post primam collectam non nisi una secundo apponitur de commemoratione illius sancti, cuius ibi confessio est. Cum  lectum fuerit Euangelium, obedientiarii, quorum interest ad mensam fratrum seruire, licentiam accipientes reuertuntur, simulque duo fratres qui cappis induti, nudis tamen pedibus processionem ad ostium ecclesie sunt recepturi, et letaniam breuiter in choro iterato cantaturi, ea melodia et his uersiculis qui ad hoc sunt inuenti. uespere pro fidelibus defunctis sunt dicende; officium remanebit.



CAPUT XXII. De Ascensione Domini.

Ascensio Domini quo modo sit celebranda, et hoc inter alias festiuitates inuenitur; quod tamen adhuc superest ut dicatur. In uigilia ad uesperas collecta, Adesto supplicationibus nostris. In ipso die Ascensionis,  antiphone, que cantate sunt ad laudes cantantur etiam ad alias horas, illa pretermissa, ut moris est semper, et alia scilicet que est super hymnum trium puerorum. Ad solas uesperas Alleluia, ut antiphona Pater sancte; ad quos etiam postea omni die, et ad cantica usque ad Pentecosten cantatur ad matutinas laudes, ut Sic ueniet; ad tertiam, Illi autem profecti; ad nocturnos et ad alias horas eodem modo, ut prius de Pascha. In processione quoque prefate diei non uenitur ad ecclesiam Sancte Marie, sed tantum per claustrum proceditur usque in uestibulum ecclesie, ubi et statio agitur cum antiphona, O Rex glorie. Cantus autem prior  uel posterior non est aliud quam responsoria ad ipsum diem pertinentia; id est primo responsorium, Eduxit Dominus; aliud, Ponis nubem; nouissime in choro, uiri Galilei. Item cum responsorio ad uesperas et ad matutinas laudes fieri solet processio ad sanctam crucem. Ad hymnos omnium horarum sicut in Pascha apponitur uersus ille, Da nobis illuc sedula deuotione tendere: et, Gloria tibi, Domine, qui scandis: et hucusque ad Pentecosten; uerum etiam ad octauas, ad mat. laudes et uesp. prima eadem collecta semper est dicenda, Concede, quesumus. Quo tamen sola sequente Dominica non tenetur. Et quia de Ascensione non multe sunt collecte, eliguntur quoque competentes de paschalibus ad alias horas, ut est, Omnipotens sempiterne Deus,  deduc, etc. Deus, qui ad eternam uitam, etc. Prefatio, Qui post Resurrectionem, etc., non amplius dicitur quam in primo die ad utramque missam, et in octaua ad utramque. Notandum autem quod psalmus Ad Dominum, qui in duodecim lectionibus, simul cum psalmo uoce mea solet dici pro officio defunctorum, non est dicendus in hac solemnitate, nec in eis similibus, quia et antiquitus in talibus diebus officium non fiebat.



CAPUT XXIII. De uigilia Pentecostes.

In uigilia Pentecostes post capitulum loquuntur; post tertiam silent; post sextam eunt ad lecta sua eodem modo quo in rogationibus facturi, usque ad  inchoationem officii ante nonam inchoandi, de quo lectio prima, Tentauit Deus; sequitur collecta sine salutatione, Deus, qui in Abraham. Lectio secunda, Scripsit Moyses. Tractus, Attende celum. Collecta, Deus, qui nos per prophetas. Lectio tertia, Apprehendent septem mulieres. Tractus, uinea facta est. Collecta, Deus qui nos ad celestem. Lectio quarta, Audi. Isrel. Collecta, Deus incommutabilis. Tractus, Sicut ceruus. Collecta. Concede, quesumus. Cantatur letania eodem modo quo in uigiliis Pasche; ipsa quoque missa non dissimiliter per omnia, preter quod habet cantum offerende, et quod Agnus Dei simul cum communione est dicendum. Ante uesperas cenatur, ad quos etiam sicut in Sabbato sancto iterum non alii psalmi quam feriales sunt dicendi, id  est Confiteantur: collecta, Presta, quesumus, etc.



CAPUT XXIu. De ipso die Pentecostes, et ea que sequitur Septimana.

Ut dignum est, sancti Spiritus Aduentui nequaquam minus defertur quam et Dominice Resurrectioni. In illa nocte, et in illo die quidquid pro reuerentia solemnitatis agebatur, et in isto est agendum; tantum ad matutinas post singulas antiphonas earum melodia non ita cum alleluia iteratur. Ad uespertinalem processionem resp.; ad matutinalem resp. In die ad illam processionem non alius cantus quam ille antiphone de Pascha usque in uestibulum ecclesie; ibi omisso uersu, Crucifixum, agitur statio cum antiphona, Hodie completi sunt. Ad introitum ecclesie,  et ad sanctam Crucem responsorium, Apparuerunt apostolis; in choro responsorium, Spiritus sanctus. Quamuis autem omnes Galli non magnopere curent de prosis Teutonicorum, tamen beato Patre Odilone adnitente et de nostratibus asserente, hec sola, Sancti Spiritus adsit nobis gratia, obtinuit ut in nostro loco in isto die cantaretur. Ad cuius uesperas super psalmos cantatur Alleluia, ut antiphona, Loquebantur; ad Mat. in secunda feria, ut, Dum complerentur; ad tertiam, Repleti. His tribus antiphonarum melodiis locum semel acceptum non mutantibus, ad alias horas cantantur alie et de pascha, et de Euangelio, et de Ascensione Domini; in quibus et non alius tunc ordo tenetur, nisi precentor hoc prouidet, et imponenti premonstrat, ut nulla relinquatur  que non in hac septimana recantetur a nobis, uidelicet singulis quasi ultimum uale facturis. Horarum hymni iterum non carent uno uersu superaddito, scilicet hic, Christe, nunc piissime; et, Sit laus Patri.



CAPUT XXu. De octauo die Pentecostes.

Octauus dies Pentecostes non tam pro octauo, quam pro commemoratione sancte Trinitatis celebratur. Ad cuius etiam priores uesperas, quod alias raro fieri solet, super singulos psalmos singule cantantur antiphone de sancta Trinitate. Capitulum tam ad uesperas quam ad matutinas laudes, et adhuc etiam ad tertiam, Benedictio, et claritas, et sapientia;  hymnus, O lux beata Trinitas. Euangelio, Erat homo ex Phariseis, pronuntiato, nulla tamen eius homilia legitur, sed sermo sancti Gregorii Nazianzeni scilicet, De solemnitate hodierna. Processio cum responsorio ad sanctam Crucem; sicut etiam post matutinas laudes. Ad nocturnos, Tu, Trinitatis unitas; ad laudes, Splendor paterne glorie; tamen cum solemniore melodia quam quotidiana. Quanquam illorum hymnorum melodia qui cantantur in Pascha ita sit plana et in directum, et in ipso sacro sancte Dominice Resurrectionis non magis solemnis quam si iidem hymni ad aliquem, ut ita dicam, priuatum diem pertinerent; quod nobis relictum a simplicitate seniorum nostrorum adhuc ita tenetur, et si qua persona esset idonea, que id domno abbati  suggereret et suaderet, fortassis emendari iuberet, sicut et de multis aliis iam fecit. In die autem prefato missa matutinalis est de Spiritu sancto; ad quam illa prefatio non omittitur, Qui ascendens super omnes celos; sicut etiam per totam precedentem septimanam ad utramque missam. Ad processionem per claustrum, et ad stationem in uestibulo ecclesie, idipsum cantatur quod in priore Dominica ad sanctam Crucem; et in chorum cum responsoriis que sint de sancta Trinitate, reditur. Missa maior de sancta Trinitate, sed absque graduale cum duobus alleluia. Ad sextam capit. Gratia Domini nostri; collecta, Domine Deus, Pater omnipotens. Ad nonam Omne quod natum, uel aliud, Tres sunt qui testimonium; collecta, Mentes nostras, quesumus, Domine.  Ad secundas uesperas in ultima super psalmos antiphona, non sunt alia uerba quam illius capituli, Benedictio et claritas; propterea mutatur capitulum ut dicatur, Benedictus Deus et Pater. De Spiritu sancto cantatur antiphona, Hodie completi sunt: de sancta cruce, uel potius de Resurrectione Domini, Christus resurgens, sequentibus consentaneis collectis.



CAPUT XXuI. De septimana sequente post octauas Pentecostes.

Interrogatio. Agitis octauas de Sancta Trinitate?

Responsio. Minime. Maior tamen missa cantatur per totam septimanam de sancta Trinitate, et ad uesperas super canticum Euangelii cantatur antiphona. Postquam sola Dominica fuerit transacta,  statim redimus ad quatuor psalmos per singulas horas dicendas, et ad uenias petendas ad initia horarum: ad nocturnos quoque in priuatis noctibus nichil amplius legitur quam que scribit sanctus Benedictus, una paruissima lectio cum simili responsorio. Est aliud quod constitutum est ut in secunda feria huius septimane semper agatur; quippe quotquot defunctorum in loco nostro sunt sepulti, pro his domnus abbas specialiter constituit ut eorum recordatio hac uice studiosissime fiat. Quod etiam pro ipsius edicto per omnia loca nostra fieri solet. Pro huiusmodi post uesperas regulares, et suffragia sanctorum, priusquam procedatur ad ecclesiam Sancte Marie, pulsatis prolixe omnibus signis, in choro aguntur uespere pro fidelibus defunctis, et  postea officium simili modo. In sequenti die missa matutinalis propensiore studio est celebranda, et ab omnibus sacerdotibus priuate misse pro eisdem cantande. uerum et ad missas, ad uesperas et ad officium, et matutinas primo dicenda est ea collecta Deus cuius miseratione. Duodecim pauperes ad panem et uinum, edulio carnis adiuncto, ubertim sunt reficiendi, et cunctis aliis pauperibus superuenientibus de pane et uino misericordia impendenda.



CAPUT XXuII. De ieiunio Quatuor Temporum in mense Iunio.

Priusquam ultra progrediamur debemus et ieiunii Quatuor Temporum meminisse, quod cum in anno quater eueniat, ad omnes uices in eius sabbato maior  missa non preuenitur cum letania, nec ad eam collectarum amplius quam de officio est dicendum; nec offertur, uel pax recipitur, nisi ab uno; nec in refectorio dantur hostie inconsecrate, sicut in aliis priuatis diebus solent. Hoc autem ieiunium, quod in mense Iunio agitur, nunquam agitur ante Pentecosten, tametsi prius eueniat terminus eius regularis: at si uenerit in ipsa septimana Pentecostes, minime differtur.

Inter. Et quomodo tunc facitis utrumque, ieiunium et solemnitatem?

Resp. In hoc nichil erramus. Nam, ut primo dicam, de primo quoque ieiunii, id est, quarta feria, post capitulum sedent omnes in claustro ad lectionem;  cum uisum fuerit, pulsatur signum ad tertiam: oratione facta, induuntur albis, post tertiam cappis. Cantatur officium Spiritus Domini: ad quod tamen legitur de Actibus apostolorum ferialis lectio, et Euangelium feriale. Post sextam quasi pausaturi dormitoruim ascendunt: audito signo descendunt, lauant manus et faciem, et ecclesiam intrant. Post orationem, et posteaquam sacerdos cum suis suffraganeis erit uestitus, imponitur officium, Deus cum egredereris. Ad quod cum legantur due lectiones, due quoque collecte dicuntur, et non amplius. Prima lectio est de libro Sapientie; Euangelium de quinque millibus hominum in quinque panibus et duobus piscibus saturatis. Cantus, Alleluia, minime cantatur, sed tantummodo responsorium,  uel quod alii Gradualem uocant. Una uice reficiunt, post nonam, et adipe abstinent. In diebus ieiunii secuturis nichil est aliter agendum, excepto quod nec cappis, nec albis generaliter induuntur, et collecte, que dicuntur in priuatis diebus, ad missam maiorem non omittuntur. Idem autem ieiunium si contigerit extra Pentecosten, non alia tamen officia quam et ad Pentecosten pertinentia ex more cantantur; et, in Sabbato post offerendam, qui responsorium cantauerit, et lectionem legerit preter Epistolam cum albis esset indutus solet se exuere. Cantor qui tenet chorum in cappa, aliis ad orationem procumbentibus non procumbit, et ad illam orationem que fit ante nonam exit de choro.



CAPUT XXuIII. De festis sanctorum uenientibus post Pentecosten.


Interrogat. Ad nocturnos priuatarum noctium si talis lectio, ut superius dixisti, iugiter est deputata, quomodo agitis commemorationem sanctorum, pro quibus tamen duodecim lectiones non fiunt?

Resp. Bene mones; nam de sanctis huiusmodi utique fiunt tres lectiones cum responsoriis quoque tribus; et ipse lectiones excerpte sunt de aliquo sermone uel homilia que ad hoc maxime competere uidetur, quanquam non ita fieret in paschalibus diebus, in quibus si tria responsoria canebantur de sanctis, tamen lectiones erant de eo libro qui et ea legendus erat septimana. Et ut questioni tue adhuc aliquid supererogauerim de eisdem sanctis,  ad nocturnos propter illos nec hymnus nec psalmi feriales mutantur. Inuitatorium, capitulum, uersus et collecte de eis sunt dicenda. Ad laudes antiphone pro eis utique mutantur; et singuli psalmi habentur de eis de quibus sunt; et ad reliquas horas antiphone usque ad officium misse; cum officio eorum recordatio ex toto clauditur et finitur. Nam postea ad horas que officium sequuntur, nec antiphone, nec aliud quidquam est de ipsis. Sed si euenerit, ut eorum memoria in aliqua Dominica sit agenda, post uesperas regulares in Sabbato cantantur Antiphone de illis, et sequitur collecta. Ad nocturnos simul cum inuitatorio, et cum Euangelio, quatuor extreme lectiones fiunt de ipsis, postea pleniter ad matutinas laudes, et in die missa matutinalis. De  cetero, quod ad Dominicam pertinet tenetur. Sciendum quoque in priuatis diebus quecunque de sanctis collecta dicta fuerit ad uesperas, quod illa nec ad matutinas laudes, nec ad tertiam, nec ad maiorem missam mutatur.



CAPUT XXIX. De ieiuniis que fieri solent quarta et sexta feria.

Si imbecillitas nostra pateretur, dignum esset, secundum edictum preceptoris nostri sancti Benedicti, ut post octauas Pentecostes statim in omni quarta et sexta feria ieiunium faceremus; quod si non amplius, tamen utcunque non omittimus facere in uno et pridie predicturum feriarum; in quo post tertiam silemus, post sextam dormitorium ascendentes simulamus meridianam potius quam geramus,  quia mox pulsatur signum ut in ecclesiam redeamus, facturi nudis pedibus processionem; calceos nostros deponimus in claustro prope canales, ut pedes lauaturi sint in promptu. Inchoatur autem ipsa processio eodem modo quo in Rogationibus, cum orationibus antiphone, psalmo et collecta; omnia signa non pulsantur, sed tantum duo; et hoc inchoatur ante introitum puerorum. Ergo cantando aliquid pro peccatis, ut est antiphona, Propitius esto, et alia, Miserere, Domine, proceditur per cemeterium ad ecclesiam S. Marie; ad cuius introitum et cantus et collecta est de ipsa Domina nostra. Procumbitur super formas ad orationem; domnus abbas imponit psalmum CXLu pro his qui in cemeterio sunt sepulti, et sacerdos prosequitur  cum collecta, Domine, cuius miseratione. Incipitur letania duobus pronuntiantibus, cum qua per claustrum et per uestibulum ecclesie uenitur in chorum. Sane, ut premissum est, primum diem ieiunamus; postea in loco ieiunii aliquod opus manuum sepius agitur a nobis. Quotiescunque autem per aliquam occasionem ieiunamus in estate, non mutatur illud de silentio post tertiam, et de ascensione dormitorii per sextam. Et si est quarta aut sexta feria, facimus, sicut modo dixi, discalceati processionem, excepta sola uigilia sanctorum apostolorum Petri et Pauli, et Assumptionis sancte Marie; si tamen et ipse aliquando euenerint in tali die. Solet etiam remanere, si quem defunctorum sepelimus, uel si qua persona talis et  huius dignitatis aduenerit, cui processionem faciamus, uel si maiores capsas nostras cum sanctorum reliquiis ad aliquam uillam nostram destinamus, ut sepe contingit, pro timore predarum et rapinarum, cum quibus et omnes albati, et pulsatis omnibus signis usque ad exteriorem portam eximus, et eamdem reuerentiam deferimus in reportando.



CAPUT XXX. De opere manuum.

Interrog. Quod paululum tetigisti de opere manuum, plus aliquantulum refer; refer, inquam, quid sit illud opus manuum, et quomodo fiat?

Resp. Certe, ut non mentiar quod ego sepius  uidi, non erat aliud quam fabas nouas e nondum bene maturas de folliculis suis egerere, uel in horto malas herbas et inutiles, et que bonas herbas suffocabant, eruere; et aliquando panes formare in pistrino. Qualiter autem fiat ut hoc etiam digeram, in die quo agendum est, illico ut fratres surrexerint, factis orationibus signum pulsatur ad primam, quam aliis psalmis intermissis, sola sequitur letania, missaque matutinalis; capitulum quoque plus corripitur quam, in aliis diebus; nec cum psalmodia, ut moris est, itur ad Sanctam Mariam, sed percussa tabula, et premisso Benedicite, domnus abbas pronuntiat: Eamus ad opus manuum. Imponitur psalmodia que post primam est intermissa; incedunt cum processione, ita ut pueri sint  primi, priores nouissimi. Cum uentum fuerit ad locum operandi, uersi omnes ad orientem per ordinem consistunt. Ad finem unius psalmi faciunt ante et retro, et domino abbate pronuntiante tunc dicunt hunc uersum, Deus in adiutorium, etc., Sequitur, Kyrie, eleison, Pater noster; uersus, Adiutorium nostrum; facta rursus inclinatione, incipiunt operari. Hec autem psalmodia que cantatur inter operandum; primum que remansit post primam, et post capitulum; postea omnes regulares hore more canonicorum a prima incipientes. Inter cuius etiam preces subiungitur etiam psalmus quintus, et septem psalmi per alias horas diuisi; tres qui remanent toti inter preces completorii dicuntur; et completorium ipsum precedunt uespere pro fidelibus defunctis,  adnectuntur psalmi qui solent dici pro familiaribus post tertiam, et post duas horas que sequuntur. Si uisum fuerit domino abbati ut amplius operentur, ampliatur quoque psalmodia de psalmo, Ad Dominum cum tribularer, usque ad finem Psalterii, et tunc etiam a principio, Gloria Patri, etc., post tres psalmos interposito. uerum illis psalmis pro familiaribus finitis, postea domnus abbas cum primum uoluerit, innuit fratribus ab opere cessare, et ad se magis appropiare, iubet ut aliquid legatur, citius tamen finiendum, quia ipse facturus est inde sermonem; loquens aliquid tale, maxime de uita Patrum, quod edificet audientes. Quo finito, iterum imposita psalmodia reuertuntur; quam, et  pueri cum primum claustri limen attigerint, altiore uoce leuant, nec prius in capitulo consistunt quam conuentus ante capitulum, domino abbate pronuntiante uersum, Adiutorium, faciunt uniuersi ante et retro; et iterum premisso, Benedicite, accipiunt licentiam loquendi. Ergo nona quoque magis quam in aliis diebus acceleratur. Postquam uentum fuerit ad horam loquendi, rursus ad opus manuum ire compelluntur.

Hec est psalmodia quam tunc adoriuntur. Primum psalmi pro familiaribus, qui post uesperas ex more dicuntur; uespere de Omnibus Sanctis, uespere pro fidelibus defunctis cum antiphonis: O ficium pro defunctis absque matutinis laudibus, que sen per ad noctem seruantur, Deus auribus. uerba  mea. Postea inchoant psalmodiam ubi eam priore uice intermiserunt. Post quam reuersi fuerint, ea uice sermo fieri solet in claustro; a quo exsurgentes et facientes ante et retro, domno abbate ex toto pronuntiante, tum iterum dicunt hunc uersum: Benedictus es, Domine Deus: et sequitur Kyrie eleison cum familiari appendicio; et nouissime uersus, Adiutorium nostrum, et facto ante et retro datur licentia loquendi. Si uidetur domino Abbati ut opere facto bibant, postquam pulsato signo ad uesperas fecerint orationem, cymbalo percusso uadunt in refectorium, et potio propinatur melle, uino et absynthio confecta. Et sciendum est quia quoties hoc contigerit, postea nequaquam, ut aliquando solent, bibunt inter collationem. Quod si non nisi  semel operantur, tunc sermonis locus est in claustro, et uersus ille non differtur, ut non statim dicatur, Benedictus es, Domine. Et si quando fient in sequente nocte duodecim lectiones, minime bis operantur. Si in pistrinum ierint ut panem faciant, propter opus huiusmodi non differunt illos post primam psalmos pro familiaribus, uel septem psalmos. Post capitulum lauant generaliter manus, et non tergunt; et sic imposita psalmodia procedunt in pistrinum. Pueri, uel si quis sanas manus habet, non se intromittunt ut tangant quid de conspersione farine; et hi a quibus panes formantur, postea quidquid sudoris fuerit in eorum facie, minime tangunt illos, nec os aperiunt ad psalmodiam, ne forte de saliua quid saliat in massam. De sermone  quoque nulla tunc mentio fieri solet, nec alio uersu clauditur illud opus manuum, quam cum eo, Adiutorium nostrum in nomine Domini.



CAPUT XXXI. De Dominica tertia post Pentecosten, et septimana.

Post commemorationem sancte Trinitatis, in illa Dominica que primo occurrit cantantur responsoria de libro Regum usque ad Kalendas Augusti. Et tunc de libro Salomonis usque ad Kalend. Septembris. Quibus ad unam uicem cantatis in ceteris Dominicis ad nocturnos tertium, septimum et undecimum responsoria cantantur de sancta Trinitate, quartum, octauum et duodecimum illa minora, ut est, Domini  est terra: Quorum etiam similia cantantur, si qua sanctorum festiuitas cum duodecim lectionibus agitur; que tamen non sit de maioribus, sed talis, ut est quelibet Dominica: et non solum in hoc tempore, sed etiam postea semper quam uenerit Pascha. De hac autem Dominica, et septimana non est abs re si plus aliquantulum dixero quam de aliis; quia nonnulla, quorum usus est in istis ad obsequium diuinum, tenentur etiam per omnes Dominicas et septimanas usque ad Aduentum Domini, excepto si non pro aliqua festiuitate mutantur. Primo ad uesperas in Sabbato capitulum, Benedictus Deus. Quod etiam tam in priuatis diebus, quam in Dominica ad uesperas, semper idem est. Ad noctes sequentes tria sunt inuitatoria uicissim, id est, In  manu tua. Adoremus Dominum. Ad cantica, Alleluia, ut antiphona, De Sion. Ad laudes super psalmos tres, alleluia, ut, Dico uobis. Ad hymnum trium puerorum antiphone proprie habentur; ad sequentem psalmum, alleluia, ut antiphona, In Domino laudabitur. Capit. Benedictio et claritas. Ad primam, alleluia, ut Hortus conclusus est; capitulum, Regi autem seculorum, collecta de sancta Trinitate, que etiam ad hanc horam, et in hoc die, per totum annum semper in dicenda; nec pro aliqua uel precipua festiuitate mutanda. Post consecrationem salis et aque antiphona, Asperges me; in exitu processionis ad ecclesiam Sancte Marie antiphona uel responsorium de ipsa; per claustrum de istis tribus antiphonis una, id est, Cum uenerimus; alia, Oremus  dilectissimi nobis; alia Omnipotens Deus, supplices te; et si opus fuerit amplius quid addi, antiph. Dimitte nobis, Domine. Ad stationem in uestibulo ecclesie antiphona, Benedicat nos Deus, uel aliquod responsorium de S. Trinitate; in chorum redeundo antiphona uel responsorium de sanctis apostolis Petro et Paulo. Ad tertiam, alleluia, ut antiphona, Christi uirgo; capitulum, Deus caritas est; ad sextam, alleluia, ut Inter natos; cap. Alter alterius; ad nonam, alleluia, ut, Innuebant; cap. Empti enim estis; collecta ad sextam et nonam, Deus qui conspicis. Gratie tue, quesumus.

In priuatis noctibus ad nocturnos est capitulum, uigilate. Ad laudes, Nox precessit; ad primam capitulum, Pacem et ueritatem; collecta, Domine  Deus, Pater, qui ad principium. Que ambo priuatis diebus ita sunt conglutinata ut nunquam ab eis separentur. Ad tertiam capitulum, Sana me, Domine; ad sextam et nonam eadem que in Dominica; collecte que notantur in collectaneo. Ad completorium cap. Tu autem in nobis; et collecta uisita, quesumus; ista sunt immobilia, ut siue sit dies priuatus, siue solemnis, ipsa nequaquam moueantur. Quod si non est Dominica dies, et tamen duodecim lectiones, ad primam est collecta In hac hora huius diei, quesumus. Que notiora estimaui, preteriui, uelut quod in Sabbato ad uesperas super canticum Euangelii antiphona, Quasi germana est; Responsorium de eodem libro; ad laudes, et secundas uesperas  de Euangelio, uel quod in priuatis noctibus ad matutinas est de ipso cantico, ad uesperas iterum de Euangelio. Eo quoque Sabbato, in cuius sequente nocte aliqua sunt responsoria inchoanda, non cantatur ad uesperas feriale responsorium, sed unum de ipsis responsoriis inchoandis. Si autem meministi eorum que superius in aliis locis memoraui; me tacente modo, tamen scire potes quod collecta que ad quamlibet Dominicam pertinet, dicenda est in Sabbato ad uesperas, et post nocturnos ad Euangelium, ad matutinas laudes, missam matutinalem, ad tertiam, ad maiorem missam, utrasque uesperas. In priuatis autem noctibus habentur in collectaneo, et he collecte que dicende sunt ad nocturnos, et laudes, et uesperas. Et sacerdos, si uoluerit, ut non  reprehendatur, caueat ne aliquam dicat ignotam, sed que bene simulet stylum Gregorianum, et sui mediocritate et ipsorum uerborum humilitate.



CAPUT XXXII. De Natiuitate S. Ioannis Baptiste.

Inter natos mulierum, iuxta ipsius Domini testimonium, cum nemo surrexerit maior Ioanne Baptista, non est indignum si eius quoque solemnitas solemnius quam aliorum sanctorum celebretur. Celebratur autem eius Natiuitas cum octauis, nec sunt plures sanctorum pro quibus hoc fiat, tantum alie quatuor festiuitates similiter aguntur, id est, Natalis sanctorum apostolorum Petri et Pauli, Translatio S. Benedicti, Assumptio sancte Marie, et Depositio S. Martini; de quibus, ut primo dicam quod  omnes communiter habent, prima nocte post laudes et precedentes uesperas agitur processio ad altaria singulorum, excepto Natali apostolorum Petri et Pauli, in quorum honore est ipsum altare principale. Agitur autem cum aliquo responsorio, collecta quoque aliqua sequente cum tonali pronuntiatione. Per totam singularum festiuitatum septimanam uenia non petitur ad initia horarum, nec procumbitur super formas ad preces. Item ad singulas horas de psalmodia non minus omittitur quam in pascali tempore quoties duodecim lectiones non fiebant. Octauus dies totus est solemnis, duodecim lectionibus agendus. In ea quoque Dominica, si qua uenerit, non aliud legitur uel cantatur quam de ipsis. In priuatis noctibus, etiamsi sit tempus estiuum,  tamen tres lectiones cum tribus responsoriis fiunt; principalis quoque collecta, que in primo die ad maiorem missam dicebatur, postea usque ad octauum diem semper est dicenda ad laudes, tertiam, maiorem missam et uesperas. Prefatio autem tantum in primo die ad utramque missam, in octauo die ad solam maiorem. Hoc solum minus habent, et ab aliis dissimile, Natiuitas sancti Ioannis, et Translatio sancti Benedicti, quod in octaua nocte nouissima nocturnorum responsoria sunt de his minoribus, ut est, Iustus ut palma. Quod tamen omnibus eiusdem festiuitatibus, que in estate ueniunt, est commune, Dominica interueniente ut similia responsoria cantentur. Igitur succincte prelibato quod, ut  dixi, communiter habent, uidendum est modo quod proprie pertinet ad memoriam S. Ioannis. In uigilia ad uesperas, collecta, Presta, quesumus, omnipotens Deus, ut familia tua. In nocte ad Euangelium, Concede, quesumus, omnipotens Deus. Que et per octauas frequentatur. Ad matutinas, Deus qui presentem diem; que ad tertiam, ad missam, et ad uesperas iteratur, ibique ex toto finitur. uerum nescio si quid dicere possim quod non iam noueris per ea que a me superius de solemnitatibus sunt relata.

Interrog. Non sum oblitus illorum; uerumtamen est quod adhuc libenter audierim, quo ordine per octauas ad nocturnos, et alias horas antiphone dicantur.

 Resp. Hoc etiam a fratre, cuius supra memini, querere non omisi, et aliud nescio uel de ipsis octauis, uel de aliis, nisi quod ille rursus mihi dixerit; pro cuius testimonio, solemnitas diei agitur, si uenerit, uerbi gratia in feria sexta, in Sabbato quod sequitur in primo nocturno super psalmos antiphona, Priusquam te formarem. In 2 antiphona, Ad omnia. Ad matutinas iterum super psalmos, Elizabeth Zacarie. Super cant. Euangelii, Innuebant patri eius; ad primam, Ne timeas; ad tertiam, Misit Dominus; ad sextam, Ecce dedi; ad nonam, Dominus ab utero; ad uesperas, Ioannes est nomen; ad Magnificat, Pro eo quod non credidisti. Ad Dominicam in 1 nocturno, Posuit os meum; in 2, Formans me; ad cant. et ad matutinas de SS. Ioanne et  Paulo; post canticum Euangelii, Apertum est os; ad primam, Elizabeth; ad tertiam, Innuebant; ad sextam, Inter natos; ad nonam, Tu puer: ad uesperas, Ex utero senectutis; ad Magnificat: Et posuerunt omnes. Feria secunda in 1 nocturno, Posuit os meum; in 2; Formans me, ad matutinas de S. Ireneo et sociis eius; de S. Ioanne antiph. Ioannes uocabitur; ad sextam, Reges uidebunt; ad non. Nazareus uocabitur; ad uesperas, Ipse preibit; item Puer qui natus est. Feria 3, in 1 nocturno, Erit enim magnus; in 2, Inter natos, matutine de S. Leone, de S. Ioanne, Tu puer; matutinalis missa de S. Leone; ideo ad solam primam antiphona de eodem, ad tertiam, Ioannes est nomen; ad sext. Ipse preibit; ad non. Ex utero; ad uesperas non de  S. Ioanne, sed de S. Petro; et 1 antiphona, Beati eritis; propter quos etiam mutantur octaue, ut non amplius dicantur de S. Ioanne, nisi post matutinas et uesperas regulares, una antiphona et collecta; de quo tamen octauus dies pleniter celebratur tam cum duodecim ad nocturnos antiphonis, quam etiam 12 lectionibus et responsoriis.



CAPUT XXXIII. De Natali apostolorum Petri et Pauli.

uigilia Natalis SS. apostolorum, et uigilia Assumptionis sancte Marie habent aliquid singulare, et quod in nullis aliis sanctorum uigiliis solet agi; nam ad maiorem missam pulsantur omnia signa,  et, preter quod non angelicus Hymnus nec alleluia cantetur, alia solemniter omnia fiunt. Chorus, ut aiunt, ab uno tenetur in cappa, responsorium a duobus cantatur in cappis, subdiaconus uestitur tunica, diaconus dalmatica, unus offert, omnes accipiunt pacem; Kyrie, eleison, Sanctus, Agnus Dei, singula cum quotidiana melodia cantantur. Est autem in priore uigilia, ut et supra memini, Depositio S. Leonis pape; et, in sequente, Depositio sancti Eusebii presbyteri, de quibus et missa matutinalis cantatur; propter quod tamen generalis oblatio non omittitur, et pax ab uno accipitur. Post primam collectam cetere que sequuntur omnes sunt pro defunctis; quod similiter fieri solet quoties eadem missa cantatur pro salute uiuorum; non autem est  consuetudo ut unquam in duodecim lectionibus hoc fiat.

Sed reuertamur ad ipsum Natalem sanctorum apostolorum. Domnus abbas constituit ante hos annos, ut ad psalmos nocturnorum he cantentur antiphone, quarum prima est, In plateis. Euangelium sequitur ea collecta que dicebatur ad uesperas, id est, Deus, qui Ecclesiam tuam apostoli tui Petri, quanquam ad laudes, et ad maiorem missam dicitur, Deus, qui hodierna. Et si hoc aliquando contigerit, tamen non preiudicat generali consuetudini collectarum, quod huiusmodi si dicuntur ad uesperas dicuntur etiam ad matutinas laudes, et ad alias uices. In die cum processio solemniter sit agenda, sit est Dominica dies, agitur ante tertiam; puto propter consecrationem  salis et aque ex more gerendam. Si qualibet alia feria, post tertiam; quod item obseruatur in Assumptione S. Marie et in Natiuitate Domini. Ad ipsam autem processionem cantari solet responsorium, Quem dicunt homines; et aliud, Magnus sanctus Paulus. Ad stationem antiphona, Hodie illuxit nobis? In chorum redeundo respons. Quodcunque ligaueris; aliud, Sancte Paule. Horarum hymni augentur eo uersu, uos secli iusti, etc. uespere secunde de ambobus apostolis communiter aguntur, tamen singulariter de utroque dicenda est collecta; et primo de S. Petro, postea de S. Paulo antiphona et collecta. Collecta que ad maiorem missam primo die dicebatur, ita mutatur: Deus, qui Ecclesiam tuam apostolarum tuorum Petri et Pauli predicatione  docuisti: et est dicenda per totam octauarum septimanam. Cuius etiam commemoratio singularis cum agatur in sequente die, de S. Petro tantum ad matutinalem missam est collecta; ad matutinas et uesperas antiphona et collecta, sicut etiam ad has horas, de S. Ioanne, sed de illo sine salutatione.

Tertius dies est quoque octauus Natiuitatis eiusdem S. Ioannis Baptiste, in quo communiter amborum apostolorum meminimus ad uices prenominatas, non quarto die pro computo, que supra, uerbi gratia, proposuimus, cum sit Sabbatum: in primo nocturno antiphona, Tollite iugum meum; in 2, Iugum enim meum. Respons. 1 et 3 de S. Petro; 2, de S. Paulo. Ad mat. laud. Petrus apostolus et Paulus; ad Benedictus, Inseparabilis fides; ad primam  antiph. In nomen terram; ad tertiam, Iam non dicam uos seruos. Officium misse non est aliter cum omnibus suis appendiciis, quam quasi generaliter de apostolis, sicut et aliis diebus infra octauas, preter collectam, que sola proprie est de S. Petro et de S. Paulo; ad sextam antiph. Tradent enim uos; ad nonam, Gaudete et exsultate; ad uesp. Gloriosi principes terre; ad Magnificat antiph. Isti sunt uiri sancti. Dominica in 1 nocturno antiph. Petrus apostolus; in 2, Inseparabilis fides; ad cantic. uos qui reliquistis omnia; ad mat. laud. Beati pacifici; ad Benedictus, Sanctum et uerum lumen; ad primam, Hoc est preceptum meum; ad tertiam, Maiorem caritatem; ad sextam, uos amici mei; ad nonam, In  patientia uestra; ad uesperas, In regeneratione; ad Magnificat, O celi ianitor.

Feria II, Translatio S. Martini, de quo, etsi ad nocturnos alia resp. simul cum antiphonis omnibus sunt de eius uita, tamen 3 et 7 et 11 sunt de illis rebus que pertinent ad quemlibet confesserem, et similiter ille antiphone ad matut. laudes.

Feria III, in 1 nocturno antiph. Principes populorum; in 2, Tradent enim uos; ad mat. laud. Hoc est preceptum meum; ad primam, Maiorem caritatem; ad tertiam, uos amici mei estis; ad sextam, Beati pacifici; ad nonam, In patientia uestra; ad uesp. Beati eritis; ad magnif. Isti sunt due oliue.

Feria Iu, cum sit dies octauus 12 lectionibus agendus; ad nocturnos et antiphone et responsoria  de his duobus apostolis alternantur. Quomodo autem, quia in nullo antiphonario inueni, certe de ipsa breui factum notare curaui, et ita quoque uestre communico dilectioni. Ad nocturnos 1, antiphona, In plateis; 2, Qui operatus est; 3, Ait Petrus; Ait Petrus; 4, Scio cui; 5, Petrus apostolus; 6, Mihi uiuere; 7, Factum est; 8, Tu es uas electionis; 9, Adueniente Petro; 10, Magnus S. Paulus; 11, Ponens Petrus; 12, Bonum certamen. Responsorium 5. Tu es pastor ouium; 6, Reposita est mihi; 7, Ego pro te rogaui; 8, Sancte Paule, antiphona, Gloriosi principes terre; resp. 9, Beatus es, Simon Bariona; 10, Magnus S. Paulus; 11, Quodcunque ligaueris; 12, Isti sunt due oliue. Ad mat. laud. antiph. Petrus apostolus et Paulus, etc. O Celi ianitor, etc. In regeneratione.  Inseparabilis fides. Sanctum et uerum lumen.



CAPUT XXXIu. De translatione S. Patris Benedicti.

Depositio preceptoris nostri S. Benedicti cum sit in Quadragesima, non est opportunum propter ipsam ut cum octauis celebretur, propterea quod ea uice non bene possumus, ut in eius translatione faciamus, et illam celebremus cum octauis, de qua qualiter facta fuerit, uel cuiusmodi persona in Gallias sacrosancta attulerit ossa, manifesto litterarum testimonio non caremus. Et in prima nocte legitur ad nocturnos, et in aliis per octauas noctibus, pulcherrimus sermo domni Oddonis de eodem Patre. uerum ut iterum manifestiora transeamus, ueniamus  ad ordinem antiphonarum per octauas ad singulas horas cantandarum, in quo plane mei similis potuerit errare, si non habet inde aliquid aliquo modo prenotatum. Igitur ut computum semel inceptum teneamus, solemnitas de qua agitur, si euenerit in II feria, uel in feria III. In 1 noct. antiph. Fuit uir uite; in 2, Ab ipso pueritie; ad mat. laudes antiph. Beatus uir Benedictus; alia, Erat uir Domini; ad primam, Dum in hac terra; ad tertiam, Liberiori genere; ad sextam, Relicta domo; ad nonam, Recessit igitur; ad uesperas, Hic itaque; alia, Sanctissime confessor.

Feria Iu, in 1 noctur. antiphona, Compassus; in 2, Expetitus a fratribus; ad mat. laudes, Erat uir Domini; alia, Gloriosus confessor; ad primam,  Cumque sibi conspicerent; ad tert. Inito consilio; ad sext. Tunc ad locum; ad nonam, Tantam gratiam; ad uesp. Qui dum eremum pergeret; alia, O beati uiri Benedicti. Feria u, in 1 nocturno, Fuit uir uite; in 2, Ab ipso; ad mat. laud. Gloriosus confessor; alia, uir Domini; ad primam, Dum in hac terra esset; et relique ut in feria III, nisi ad magnif. Orabat S. Benedictus. Dominica in 1 noct. Fuit uir uite; in 2, Compassus; ad cantica, Hic itaque; ad mat. laud. Puer quidam paruulus; ad primam, Beatus uir Benedictus; ad tertiam, uir Domini; ad sextam, Gloriosus; ad nonam, uir Domini; ad uesp. Oramus te; alia, Exsultet omnium, etc. De octauo die non habeo aliud referre, preter quod et supra iam retuleram. Unum tamen  est, cuius nondum memini, quod ad secundas uesperas super psalmos he quatuor antiphone cantantur que ad nocturnos prime fuerunt; et hoc fieri solet non in hac tantum festiuitate, sed etiam in aliis, si antiphone nocturnorum sunt istis similes, ut magis sint tracte de uita sanctorum, quam de textu et materia psalmorum.



CAPUT XXXu. De benedictione uuarum, et aliorum fructuum.

In multis libris missalibus habetur benedictio uuarum, et maxime ad Natalem S. Sixti martyris et pape; sed si nondum sunt mature, custos ecclesie obseruat quando primum maturescant, ut faciat eas ad ecclesiam deferri; allatas armario representat,  et armarius sacerdoti inter canonem ad horam competentem et prenotatam  ut eas benedicat. Postea in refectorio per sacerdotem distribuuntur in loco hostiarum, quod non omittitur etiamsi est dies Dominicus. Sunt preterea et alie tres species que ex more in refectorio benedicuntur, id est, nouelle fabe, nouellus panis, et mustum; et hoc modo: lectio prius inchoatur, post cuius uersum primum stat sacerdos in medio refectorii ante mensam principalem, et premissa salutatione singula benedicit fabas ita: Benedic, Domine, hos fructus; pro pane, Benedic, Domine, creaturam istam panis; pro musto, Domine omnipotens Iesu Christe, qui ex quinque panibus et duobus piscibus quinque millia hominum satiasti, etc.



CAPUT XXXuI. De Assumptione S. Marie.


In uigilia Assumptionis S. Marie ad uesperas super psalmos antiphona, Tota pulchra es; collecta, Deus qui uirginalem; ad processionem uespertinalem, respons., Super salutem; collecta eadem que supra; ad nocturnos legitur sermo sancti Hieronymi, Cogitis me, o Paula, qui cum tante sit excellentie, ad nonam lectionem nequaquam pronuntiatur Euangelium, sed omnes lectiones de eodem sermone fiunt. Euangelium, Repleta est Spiritu; collecta, ueneranda nobis. Eadem ad ambas futuras processiones. Ad  matutinas laudes, ad tertiam, et maiorem missam collecta, Famulorum tuorum, que per totas octauas dicenda: ad processionem matutinalem, respons. Gaude, Maria. In die antiphona, Tota pulchra. Per claustrum, respons. Que est ista; aliud, Ista est speciosa; ad stationem, Gaude, Maria; ad introitum ecclesie antiph., Hodie beata uirgo; respons. Beata es uirgo; ad maiorem missam Credo, sicut etiam ad omnes festiuitates beate Marie; ad uesperas psalmi, Dixit Dominus. Letatus. Nisi Dominus. Memento. Excepta Hypapante Domini. De ordine antiphonarum que dicende sunt ad omnes horas per octauas, non estimauerim opus esse ut aliud dicam, nisi quod ad nocturnos singularum noctium sunt quoque de nocturnis prime noctis: item ad  matutinas laudes de matutinis laudibus: ad ceteras horas he cantari solent antiphone, quarum prima est, Ecce tu pulchra es. Et officium per octauas, Salue, sancta Parens; in octauo die, Gaudeamus. Ad omnes hymnos horarum additur, Gloria tibi, Domine, qui natus, et similiter ad omnia festa S. Marie.



CAPUT XXXuII. De eo quod cantatur in Septembri.

In Septembri cantantur responsoria de libro Iob per duas Dominicas. Item per duas Dominicas de libro Tobie, Iudith, Esther et Esdre. Quod si qua festiuitas occurrerit in ipsis Dominicis que impediret, si ad presens ageretur, ut responsoria de prefatis libris suo tempore cantari non possent, pro  huiusmodi in sequentem diem ipsa festiuitas differtur, et non erit necesse uel hoc uel illud remanere. Hic quoque omittuntur responsoria de Sancta Trinitate, et illa minora de uolumine psalmorum, ut non ad nocturnos inter alia responsoria cantentur. Hic enim inchoatur, ut quotquot responsoria cantantur, ad nocturnos uel matutinas laudes cum Gloria Patri, his et adhuc adiungatur, Sicut erat; quod huc usque fiebat a Pascha ad uesperas; amodo autem non ad uesperas, sed, ut premissum est, ad nocturnos, et matutinas laudes, usque iterum ad Pascha. Sciendum tamen est quia si talis festiuitas celebratur ut duo simul primum responsorium cantent, tunc hec adiectio non obseruatur.



CAPUT XXXuIII. De Exaltatione S. Crucis.


In Exaltatione S. Crucis, sicut etiam in Inuentione, agitur aliquid contra morem aliarum festiuitatum. Nam cum 1 uespere sint de sancta Cruce, ad nocturnos psalmi omnes, et 8 lectiones sunt de sanctis; sed iterum de sancta Cruce super cantica, Domine, audiui. Quorum prima incisio est in eo uersu, Pro iniquitate; secunda in eo, Egressus est; et postea non solum 4 extreme lectiones et matutine laudes, sed etiam de cetero omnes hore sunt de sancta Cruce. In eius autem Exaltatione, finita tertia, priusquam officium misse inchetur, portetur  crux pallio cooperta a duobus albatis ante altare principale; quam discooperientes, imponunt antiphonam, Ecce lignum crucis, et omnes ueniam petunt, et tapetibus in terra constratis, ita ut sunt albati ad terram prostrati adorant; interim antiphona post antiphonam prenominatam sequitur alia, id est, Crucem tuam, que recantatur per singulos uersus psalmi, Deus misereatur, et postea quelibet alie antiphone de sancta Cruce; que postquam adorata fuerit a conuentu, subleuatur cantando antiphonam, Super omnia; et uenia iterum ab omnibus est petenda. Psalmi ad uesperas, Dixit Dominus, Confitebor, etc., super quos eedem cantantur antiph. que ad matutinas laudes, prima tantum ablata. Beatissimo Patri, domno scilicet Odiloni uidebatur  multum congruere ut, eo die quo crux adoraretur, ieiunium fieri deberet, propter quod constitutum est ab illo, et quasi pro legitimo Ecclesie nostre indicto, ut, si Exaltatio S. Crucis euenerit in quarta feria, sexta, uel Sabbato, ea uice minime curetur de termino ieiunii Quatuor Temporum, sed statim in ea septimana agatur. Adhuc autem de sancta Cruce sciendum est quia de ea maior missa cantari solet omni uI feria, ab octauis Pasche usque ad aduentum Domini; et ab octauis Epiphanie usque ad Septuagesimam, nisi forte dimittatur propter officium alicuius sancti, uel propter officium de aliquo ieiunio, uel propter octauas; ferialis tamen Epistola legitur, uel Euangelium feriale.



CAPUT XXXIX. De eo quod ab Idibus Septembris semel comeditur.


Ab Idibus Septembris semel tantum comeditur, et in priuatis diebus de hoc ordine nichil mutamus, quem per totam habuimus estatem quoties ieiunium fiebat. Item in duodecim lectionibus quia bis sumus comesturi, per omnia quoque facimus sicut et prius.



CAPUT XL. De consuetudinibus incipientibus a Kalendis Octobris usque ad Kalendas Nouembris.

A Kalendis Octobris usque ad Kalendas Nouembris cantantur responsoria de libro Machabeorum; ad nocturnos hymnus, Primo dierum; ad laudes,  Aeterne rerum Conditor; de cetero quoque ex toto dimittitur pausatio meridiana. Si sunt duodecim lectiones, post prandium sedemus in claustro ad lectionem, usque dum seruitores surrexerint a mensa. Pulsatur signum maius, et oratione facta, quod minus fuerit, ut nona cantetur. Ambulamus solito more in refectorium ut bibamus, sed aqua nequaquam ulterius propinatur. In priuatis diebus aurora apparente pulsatur scilla, et continuo nocturnalibus induti festinamus ad ecclesiam; premissa breuiter oratione, cantamus primam, sequentibus septem psalmis et letania. Si aliquando contigerit, per incuriam custodis ecclesie, ut non sit clara dies, sedemus in choro capite cooperto, et pueri cum magistris in capitulo, usque dum legere possumus cum luce  diei. uacamus lectioni usque ad tertiam, pulsatur scilla, et tunc primum diurnalibus nos calceamus; lotis manibus et facie, et pexo capite, imus ad ecclesiam, et procumbendo ad orationem pueros exspectamus; quibus ingredientibus pulsatur signum, facimus tres orationes, pulsatur scilla, cantatur tertia, missa quoque matutinali simul adiuncta. Non solum post capitulum, sed etiam post sextam habemus licentiam loquendi, quanquam illud spatium soleat esse breuissimum; nam non amplius erit quam ut sacerdos et ceteri ad maiorem missam seruituri, lauent manus, et sint ad induendum se parati. Pulsatur signum ut omnes occurramus ad orationem; qua facta, imponitur letania; et hi uestiunt se, quorum supra memini, ad ministerium  misse. Si est quarta feria aut sexta, prius nos audito signo discalceamus quam occurramus ad orationem, ut nudis pedibus faciamus processionem. Finita missa signum pulsatur ad nonam, et orationem facimus priusquam exeamus ad lauandum pedes: aut si non est dies in quo processio fiat, in choro tamen legendo exspectamus usque dum seruitores potuerint prandisse; pulsatur scilla iterum ad nonam. Quod etiam etsi nondum dixerim, tamen per totam estatem quoties dies est ieiunii, similiter obseruatur.



CAPUT XLI. De consuetudinibus in Nouembri.

A Kalendis Nouembris cantantur responsoria de  libris Ezechielis, Danielis, et aliorum minorum prophetarum. In priuatis diebus, et si nulle fiant octaue, postquam semel surgimus, non redimus ad lecta. Hic denuo inchoamus quod omissum est a Cena Domini, ut triginta psalmos cantemus ante nocturnos. Item officium defunctorum, quod usque post uesperas agimus, amodo post nocturnos agere solemus, matutinis laudibus quoque defunctorum simul adiunctis. Reliqua psalmodia, ut moris est, cantatur ad ecclesiam Sancte Marie; regularibus matutinis laudibus prima cum suis appendiciis continuatim adiungitur. Hic etiam si ordinem nostrum per omnia tenere uolueris, habes meminisse quod, postquam officium agitur in nocte, non  est opus ut in duodecim lectionibus post singulas horas psalmus, Ad Dominum cum, pro ipso officio cantetur, pro quo primitus a S. Maiolo est decretum, ut psalmus De profundis simul cum prefato psalmo diceretur; sed hunc postea domnus abbas mutauit psalmo uoce mea; et hoc addidit ut si officium geritur in nocte, propter hoc tamen ille psalmus non aliquando omittatur. Nam et per uices non solum pro officio, sed etiam pro tricenario alicuius nuper defuncti fratris deputatur; et si neutrum fuerit, tamen post omnes horas sepe pro fidelibus defunctis cantatur. Pater autem sepe dictus, scilicet domnus Odilo, uir plane misericordie, perpendens quam difficile nonnulli fratrum pati possent, ut in tanta hiemis aliquando asperitate nudis quoque pedibus  procederent, huiusmodi processionem in quarta et sexta feria a Kalendis Nouemb. usque ad caput ieiunii pro pietate sua indulsit.

Interrog. Scire uelim cuiusmodi sit interuallum post psalmodiam in ecclesia S. Marie consummatam; uel quod interim maxime sit opus uestrum, uel ubi conuentus moretur?

Resp. Breuiter ad singula respondeam. Interuallum solet temperari, ut claustralis prior cum absconsa totum claustrum possit circuire; uidet namque si omnia claustri ostia sunt clausa; perlustrat dormitorium a fine usque ad finem, nec minus ad ipsas necessarias. Pergit in domum infirmorum, ut uideat per omnia quo modo se ipsi habeant infirmi. Redit per ecclesiam Sancte Marie in Maiorem Ecclesiam.  Nullum altare, quo quisquam fratrum accedere potest, dimittit inuisitatum, ut uideat quis ibi sit, uel quid agatur ab eo. Fratres autem de ecclesia S. Marie simul exeuntes, preter si qui opus habent ad necessarias ire, reuertuntur in chorum, et singuli sedent in sedili suo caput cooperti, iuuenes, qui in custodia sunt, iuxta custodes suos, de quibus summopere cauetur ne simul ita sedeant, ut non habeant inter se probabilem et boni testimonii mediatorem, et unusquisque, postquam caput cooperuerit, facit quod sibi uidetur uel quod potuerit; nam ut mei ipsius pro exemplo meminerim, erat aliquando quod intentius orabam, aliquando quod psalmos ruminabam, aliquando quod somno adeo grauatus eram, ut ita sedens uellem nollem dormitarem; sed  si quis uoluerit secretius orare, surgit, et secedit ad aliquod altare; ubi tamen non diutius moratur, ut locum habeat alius similiter orandi; quia satis pauca sunt altaria tantorum fratrum multitudini comparata. In qua habitudinis diuersitate fortassis plures non sunt mei dissimiles. Pueri sedent in capitulo, et per aliquem precinentem cantum addiscunt. Quod si tanta est hiemis asperitas, est officina in qua grandis focus ab ipsis fratribus qui fuerunt coqui prioris septimane preparatur, et illuc omnes tam maiores quam minores licenter accedunt, cum summa tamen grauitate, sicut dignum est in tali hora. Amodo quoque usque ad Cenam Domini in priuatis omnino diebus hymnus completorii est, Christe, qui lux es; si tamen nulle sunt octaue.

 Interrog. Sed post uesperas cum nec cenetis, nec defunctorum geratis officium, quid aliud est quod geratur a uobis?

Resp. Imus in dormitorium, cultellos nostros deponimus, abstrahimus calceos diurnales et nocturnales induimus; sedemus in claustro ad lectionem, tangitur cymbalum ut manus lauemus, et in refectorium bibere ueniamus. Sedemus iterum ad lectionem, sonatur scilla ad collationem. Itemque et illud pro certo noueris quod si aliquando contingit nobis inuitis, et de industria nunquam, ut lux diei adhuc clare non appareat, quando dormitum collocamus, et propterea sustinere possumus inter alia tam prolixas lectiones, que nimirum quibusdam nostris  commilitonibus, tam patrios mores quam ipsam patriam mutare uolentibus, non minus graues essent ad audiendum quam massa plumbea fore solet ad portandum. Nec mirum quibus non est studium nobiscum dormire, si et ipsis non est studium nobiscum uigilare.

Et quia semel incepi inde loqui, ut subinferam que adhuc de eodem genere noui, in Natali SS. apostolorum Petri et Pauli, nocturni et matutine laudes tante sunt prolixitatis, ut semper die adhuc clara incipiantur, et nunquam nisi die adhuc clara finiantur; propter quod cum scire possis quod illo die non erit hora tardior dormitum collocandi, uenit mihi aliquando in mentem ut ipsam horam solis radio notarem, quem sequenti die quando cantauimus  nonam in eodem uidi esse loco; ita ut momentum precedentis completorii a momento none sequentis nichil esset diuisum; idcirco potuimus cum alacritate et cum aliqua deuotione uigiliis interesse, nec erat necesse somno satiatis iterum in ecclesia somno grauari. Fratres qui de foris uenturi sunt ad monasterium, eo precepto et ea conditione non semel sunt constricti ut nunquam post completorium audeant uenire. Frater qui erat ad uesperas in claustro, si ante completorium comedere neglexerit, post completorium nullius rei gratia habebit licentiam comedendi, excepto si tali infirmitate grauatur, uerbi gratia, ego quadam uice cellerarium uidi tota die recipiendo uinum occupatum, et de prandio minime curauit;  post completorium querens a domino abbate licentiam prandendi, prorsus nichil obtinuit; et ita impransus, uellet nollet, cubitum recessit. Si uideres quoque in Quadragesima quali hora damus operam ut dormiamus, utique fatereris satis nos mature surgere posse ad nocturnos. Hec quasi extraordinarie sint dicta, ut noueris nos in comessationibus noctem expendere nolle.



CAPUT XLII. De festiuitate Omnium Sanctorum, et recordatione omnium Fidelium defunctorum.

In festiuitate Omnium Sanctorum ad utrasque uesp. nec psalmi nec antiphone mutantur, et sicut per totum annum de ipsis quotidie cantamus psalmes Confitebor, Credidi, In conuertendo, Eripe me;  hymnus etiam est, Christe Redemptor; sed cum tam solemnis melodia quam et ipse dies est solemnis. Kyrie, eleison quoque ante Dominicam Orationem, cum in aliis diebus ad omnes regulares horas tunc ex utroque choro dicamus, in isto tamen ad uesperas et matut. laudes nonnisi tantum ad duas uices; quod etiam per totum annum similiter tenemus. Item ad uesperas et matut. laud. non alie preces dicuntur quam hi uersiculi, Post partum. In conspectu angelorum.

Quamuis autem in sequenti die de S. Cesario et de aliis sanctis duodecim lectiones fiant, tamen post uesperas, pulsatis omnibus signis diutius, cantantur quoque uespere defunctorum, et in nocte post mat. laudes de Omnibus Sanctis officium simul cum mat.  laudibus, et matutinalis missa solemnissime pro omnibus fidelibus defunctis, pro quibus et singuli sacerdotes priuatas missas sunt cantaturi. Sed nec ad uesperas, nec ad alias uices de collectis est amplius dicendum quam una tantummodo collecta, id est, Fidelium, Deus. Hoc enim decretum est a Patre Odilone, ut sicut in priore die commemoratio fieri solet Omnium Sanctorum, sic et in sequenti commemoratio omnium Fidelium defunctorum. Ergo unde acciderit quod hoc pius Pater constituit, qui eius uitam legerit, ibi bene hoc ipsum cognoscere potest. Hic autem, ut quod adhuc superest expleatur, duodecim pauperes ubertim sunt reficiendi de pane, uino et carne; et quotquot pauperes alii superuenerint, omnibus de pane et uino misericordia  impendenda. Et quia refectio nostra non iniuria lautior est propter omnes sanctos quam propter omnes fideles defunctos, in ipsa festiuitate Omnium Sanctorum quidquid panis et uini superest ad mensam ad eleemosynam datur. De hoc exemplari traxit et modo domnus abbas , ut post octauas Pentecostes specialis recordatio fiat illorum in quolibet loco nostro, qui in ipso loco sunt sepulti.



CAPUT XLIII. De festiuitate sancti Martini, et consuetudinibus que tunc inchoantur.

Quod festiuitatem S. Martini cum octauis celebramus, hoc processit a primo loci nostri abbate  proprio, scilicet domino Odone, qui Turonis oriundus S. Martini alumnus, et canonicus erat ibidem; unde antiphonas non antiquas, sed nouas, quas modo cantamus in Depositione S. confessoris et episcopi, super nocturnos ipse fecit, ipse hymnum, ipse quoque, ut premissum est, octauas suas indixit. Cuius uita cum sit luculento stylo composita, et de ipsis adeo uirtutibus admiranda. SS. Patres nostri, sicut in Assumptione S. Marie, ita hic quoque noluerunt ut in eius Depositione aliud Euangelium pronuntiaretur, uel alia homilia quam ipsa uita legeretur. Omnibus horarum hymnis hic uersus apponitur, Martine, par apostolis. Quod si iterum scire uolueris quo cantentur ordine per octauas antiphone ad horas,  nimirum non minorem antiphonarum copiam habemus quam in prefata Assumptione S. Marie; ideoque quod tunc fecimus, nunc ipsum quoque facere solemus, ut antiquas nocturnorum antiphonas ad nocturnos per ferias cantemus. Illas que sunt de matut. laudibus ad matut. laudes. Nouas autem, quas iam dixi a S. P. Odone dictatas, per diurnas distribuimus horas. Nocturnos ad octauum diem appendentes, cum plenum habeant officium tam in antiphonis quam in responsoriis, ea uice cantamus antiquas. Dies autem cum iam sit adeo breuis, ideo a festo S. Martini usque ad Purificationem S. Marie, quoties bis comedimus, post prandium non exspectamus cum nona seruitores; sed statim, cum a mensa surgimus, chorum intrantes, et eo stantes  ordine quo solemus ad horas, cantamus eam, et per se postea seruitores: nec amplius ante uesperas ad bibendum in refectorium redimus. Per octauas S. Martini, et per octauas Dominice Natiuitatis et Epiphanie, duabus uicibus manducamus; post matut. laudes dormimus; inde primam cantamus. Officium tamen Defunctorum de loco suo non omittimus inter nocturnos et matut. laudes agendum.



CAPUT XLIu. De Aduentu Domini.

In Aduentu Domini, quoties duodecim fiunt lectiones, abstinemus ab adipe; minime tamen cantatur, Gloria in excelsis, quanquam alias Natali S. Andree apostoli tantum deferatur, ut eius octaua dies pleno per omnia celebretur officio. Ad primam  capitulum mutatur, sicut etiam in Septuagesima, ut pro Regi autem seculorum dicatur Domine, miserere nostri. Per omnes Dominicas usque ad Natalem Domini post Alleluia, sequentia cantatur. Commemoratio S. Crucis post uesperas et matut. laud. omittitur usque post octauas Epiphanie; unde et post primas uesperas Aduentus Domini, non ad Sanctam Crucem, sed ad S. Mariam agitur processio cum respons. Missus est; post matut. laudes cum respons. Ecce uirgo; collecta, Deus, qui salutis, uel Deus qui de beate; Gratiam tuam; Benedicta. In die cum resp. Aue Maria; per claustrum cum antiphona uenite omnes; et, O quam casta Mater; nouissime, ut moris est, cantatur aliquid de apostolis; sed prefate antiphone per alias quoque Dominicas  non mutantur, nec capitulum ad tertiam, Ecce dies ueniunt, usque ad nouissimam Dominicam in qua dicendum est Gaudete in Domino. In priuatis diebus ad matut. laud. et uesperas, quod et in alio loco iam non tacui, dicuntur he preces, Oremus pro omni gradu Ecclesie.

Inter. Nunquid et in aliis Dominicis acturi estis iterum process. cum resp. ad matut. laudes, et uesperas?

Resp. Minime.

Inter. Et quas antiphonas cantatis ad horas regulares?

Resp. In qualibet Dominica antiphone, que cantate sunt ad matut. laudes, cantantur et ad primam et sequentes horas. In priuatis diebus non alie cantantur  quam quotidiane usque ad septimanam ieiunii Quatuor Temporum.



CAPUT XLu. De septimana ieiunii Quatuor Temporum.

Quod si uigilia Natalis Domini euenerit in Sabbato, tunc agitur ieiunium Quatuor Temporum in septimana precedente; in cuius etiam precedente secunda feria ea uice nunquam differtur, ut non ad matut. laudes he inchentur antiphone, Ecce ueniet Dominus. Tunc etiam per occasionem istarum antiphonarum, et aliarum que ab O littera incipiunt, habentur in antiphonario quasi omnino uacantes antiphone; et he ad diurnas cantantur horas, uerbi gratia, in secunda feria ad primam, antiph. Dicit Dominus; ad tertiam, Consurge; ad sextam, Eleuare;  ad nonam, Ponam in Sion. uerum de his ferialibus antiphonis est una, id est Nolite timere, que semper reseruatur, ut in Natali S. Thome apostoli post mat. laudes pro recordatione Dominici cantetur Aduentus, nisi forte contingat ut ipsa festiuitas de loco suo et die mutetur. Mutatur autem, si euenerit in sexta feria Quatuor Temporum, et in quinta precedente celebratur: aut si euenerit in Sabbato, uel in sequenti Dominica, celebratur in secunda feria. In quarta feria ieiunii inchoantur responsoria, Clama in fortitudine. In illis tribus noctibus, quibus eadem cantantur responsoria, pronuntiatur Euangelium, et non amplius quam Euangelii ex more legitur homilia; prima tamen homilia cum sit longe minor duabus sequentibus; ego quidem, si bene memini,  plus aliquando lectum esse audiui, et additum de sermonibus sanctorum Patrum; sed hoc postea reprehensum est a senioribus nostris. Tu ergo elige quod magis uolueris e duobus.

Inter. In Sabbato, cum non habeatis proprias antiphonas nisi de uigilia Natalis Domini, quid cantatis?

Resp. Ut scire potes, duas satis proprias, quia de ipsis psalmis sunt, in promptu canendas habemus, id est, Ad te, Domine, leuaui; et, Exspectetur sicut pluuia, his addimus que incantate remanserint pro festiuitate S. Thome, uel, si quas alias de alio loco magis competentes uidemus. Precentor et armarius, siquidem sensatus et studiosus est, non multum pro huiusmodi errabit, et ad illum pertinet omnia que  sunt huius generis prouidere.

Inter. Ergo ipsas, de quibus agitur, antiphonas matutinales postquam semel omnes cantastis, quid facitis si nondum est Natalis Domini?

Resp. Quid interest, si secundo eas repetimus, nimirum aliud non facimus.



CAPUT XLuI. De uigilia et de die Natali Domini.

Aliquando quidam forte libellus uenit in manus nostras, simulans quod olim scriptus esset ante plures annos, in quo inter cetera habebatur nostram esse consuetudinem ut in Natali Domini ministerium coquine domnus abbas et cellerarius cum decanis simul faciant. Quod ideo tacere nolui, ut  animaduertas a quanta sanctitate locus noster incepit, quanquam modo non sit, nec absque maxima importunitate esse possit idipsum humilitatis et religionis exemplum. Nam postquam et hec uinea nostra extendit palmites suos usque ad mare et usque, non ad flumen, sed ad flumina multa propagines suas, tanti fratrum, tanti hospitum accurrunt ad sacrosanctam solemnitatem, quibus singulis habet domnus abbas pro tam diuersis negotiis respondere, ut omnino non expediret, si tunc se lauatione fabarum occuparet; a quo tamen obsequio alio tempore non magis ipse quam et alii excusatur; hac autem uice, sicut etiam in Pascha, procuratores uillarum, et qui decani appellantur, quotquot superuenerint, omnes ad hoc in breui recensentur, quanquam non  omnes seruiant, sed tanti quantos ipsi inter se uoluerint, et opus esse uiderint.

In uigilia Natalis Domini nocturni fiunt sicut in quolibet priuato die, triginta psalmis precedentibus, nec quid remanet de cetera psalmodia, que uel in choro uel in ecclesia S. Marie cantari solet ante matut. laud. Ad nocturnos legitur illa Origenis homilia: Que fuit necessitas. Ad matut. laudes formis complicatis, et tapetibus constratis, et primo ex more signo uno pulsato et oratione facta, pulsantur omnia signa, nec alii psalmi quam qui solemnitatibus competunt cantantur, psalmus nonagesimus secundus et sequaces eius. Responsorium Iudea et Ierusalem a duobus cantatur; altare incensatur. Prima tamen non separatur ab ipsis matutinis laud.,  nec a prima solito more septem psalmi cum letania. Psalmus quoque Miserere pro defunctis abbatibus, licet duo alii remaneant precedens et sequens, sicut etiam postea ad omnes horas. Tres orationes ante tertiam stando aguntur, quia, posteaquam matut. laudes sunt incepte, toto illo die nequaquam genua flectuntur, excepto ad letaniam, et quando in capitulo Natiuitas Domini pronuntiatur. Propter quod etiam matutinali missa pro fidelibus defunctis finita, ad ipsum capitulum prolixius scilla pulsatur, ut omnes possint conuenire; et cum Dominica Natiuitas, ut premissum est, pronuntiatur, uniuersi solemus in faciem cadere, et aliquandiu in oratione iacere. Transacto capitulo non caremus licentia loquendi, et iterum post sextam, quia per totam futuram septimanam  debemus generaliter esse tacentes, nisi quantum loquimur in capitulo, et ad confessionem. Maior missa solemniter celebratur, subdiaconis indutis tunica, diacono dalmatica, qui tenet chorum cappa, uel qui gradualem cantant. Ad uespertinalem processionem respons. O magnum mysterium; collecta Deus, qui salutis. In ipsa nocte Natiuitatis Domini, priusquam consurgatur ad nocturnos, quatuor cerei per quatuor angulus claustri accenduntur, iugiter usque ad diem arsuri, quintus in olla marmorea perlucida ponitur in medium lauatorii. Quamuis autem missarum solemnia ter sint celebranda, tamen cantica quindecim graduum non pretermittimus ante nocturnos; prime tres lectiones de propheta,  quarta de libro Sapientie, Ego sapientia: nona et due sequentes de homilia Bede presbyteri super Euang. In principio; duodecima lectio est homilia beati Gregorii pape de eo, Exiit edictum: Euangelium quod legendum est, est de generatione Christi secundum Mattheum. Collecta, Deus, qui hanc sacratissimam noctem. Proceditur cum responsorio, Confirmatum est, ad ecclesiam Sancte Marie, ubi matut. laudes quoque de Omnibus Sanctis solito more cantantur, et uerba mea. Ad nonam lectionem nocturnorum introducti sunt famuli in coquinam regularem, ut nobis de ecclesia Sancte Marie exeuntibus sit paratus ignis, et ibi est in promptu aqua calida, conche, manutergia, ut manus et faciem lauemus. Cum auditum fuerit signum maius aliquantulum  pulsatum, ad ecclesiam conuenimus. Sacerdos ceterique ministri postquam fuerint uestiti , pulsantur signa ut missa cantetur, Dominus dixit ad me: ad quam tres cantores cappis induti, sicut etiam ad alteram, tenent chorum, utrinque illorum candelabra sunt posita, et super ea cerei splendentes: hi autem qui cantaturi sunt responsorium uel alleluia, postquam cantauerint quod sibi est destinatum, adiunguntur tribus supradictis cantoribus una recturi chorum; quod et in sequenti missa similiter fieri solet. Post alleluia sequentia iubilatur, Credo cantatur, una offertur hostia, et pax ab uno recipitur. Cantantur matutine laudes; collecta, Concede, quesumus, omnipotens Deus; de suffragiis sanctorum nichil omittitur, nec illi  duo familiares psalmi, qui in omnibus duodecim lectionibus horas sequuntur. Imus in dormitorium aliquantulum pausaturi. Cum uisum fuerit custodi ecclesie, iterum maius signum pulsatur, ut ueniamus ad ecclesiam. Missa que est celebranda ea uice, pueris intrantibus, preuenitur oratione. Quecunque pro solemni officio cantata sunt ad priorem, cantantur et ad istam, tres hostie offeruntur et consecrantur, ut si quis fratrum uoluerit, possit communicare. Pax a cunctis est accipienda. Eo die non cantatur alia missa matutinalis. Primo signo ad tertiam sonato, et oratione facta, albis generaliter uestimur; et, sicut longe superius memini dixisse, si est dies Dominica, statim agimus processionem, et si est alia, post tertiam, primo ad ecclesiam S. Marie  cum antiphona, O beata infantia; per claustrum antiphona, O Maria Iesse; alia, O quam casta Mater; ad introitum ecclesie responsorium, Descendit de celis; ad tertiam cantatur antiph. Hodie intacta uirgo. Cum uentum fuerit ad eum locum, Omnes Christum adoremus, solet ab omnibus generaliter uenia peti; hymnis horarum adiungitur, Memento salutis, et Gloria tibi, Domine.



CAPUT XLuII. De octauis Natalis Domini et Epiphania.

Octaue Natalis Domini non possunt ita continuatim celebrari sicut octaue Dominice Resurrectionis, propter consequentes solemnitates, id est, S. Stephani, S. Ioannis, sanctorum Innocentium; de quibus,  sicut dignum est, cum nocturni fiant simul cum aliis horis, et officia missarum, de Natali Domini sola erit missa matutinalis cantanda ad ecclesiam S. Marie, id est, Puer natus est: ad quam per tres dies due tantum collecte sunt dicende, de natiuitate Domini et de instanti solemnitate; non tamen ad unum Per Dominum nostrum, etc., sicut etiam in festiuitate sanctorum Sebastiani et Fabiani, quanquam ad alias uices, preter ad utramque missam, nonnisi una collecta dicatur, sed pluraliter de ambobus, scilicet, Infirmitatem nostram, etc. Epistole et Euangelia alternantur eodem ordine quo legebantur ad tres missas in prima nocte seu die celebratas. In Natali Innocentium quod alie Ecclesie non cantant Gloria in excelsis nec Alleluia, de hoc minime curatur  a nobis. Super psalmos uespertinales antiphone, Sinite paruulos, Angeli eorum, Sub throno Dei, Cantabant sancti. Duo sequentes dies, si tamen neuter est Dominicus dies, assimilantur illi quinte ferie uel sexte que est in maiore Pasche septimana. In priore nocte pronuntiatur Euangelium Exiit edictum; sed alia sequitur homilia quam illa, scilicet sancti Gregorii; misse maioris est officium, Dominus dixit. In nocte secunda Euangelium, Pastores loquebantur; offertorium, Lux fulgebit. Excepto quod ipse introitus mutatur cum introitu, Puer natus est. In die tertia est Depositio S. Syluestri pape duodecim lectionibus agenda.

Interrog. Quid est, carissime, quod, quantum uideo, nichil omnino uis de antiphonis referre? Quinimo,  si tanti non estimaueris, ut fateris, rogamus ut eas ordinaueris non solum ad istos duos dies, sed etiam ad quoscunque uideris opus esse, usque ad extremum diem Theophanie.

Resp. Istud sane dilectio uestra non difficile moretur, quia nec maximi est laboris. Et primo quidem si nunquam a me dicatur, tamen id scire potestis quia, si qua reperitur de eo textu noctur., hec quoque magis competenter quam alia cantatur super nocturnos; at si talis defuerit, cantari potest antiphona, uerbum caro factum; alia, Beatus uenter. Ad matut. laud., Genuit puerpera; alia, Angelus ad pastores; ad primam, Illuxit nobis; alia, In principio; ad tertiam, uerbum caro; alia, Propter nimiam; ad sextam, Christus Deus noster; alia, Ecce de quo;  ad nonam, Ecce aduenit; alia, Exsultemus; ad uesperas iidem cum suis antiphonis psalmi, qui in ipso die, quorum est nouissimus, nunc De profundis, nunc Memento, Domine; et, ut semel dicam, ad quantas cantantur adhuc uices in Circumcisions Domini, in Epiphania, et in eius octauo die, et in Hypapante Domini, tantum ad secundas uesperas, et preterea in illis Dominicis, que eueniunt ab octauo die Natalis sancti Ioannis euangeliste usque ac octauum diem Epiphanie, iterum ad secundas uesperas, ad quas et non alius psalmus est nouissimus quam De Profundis.

In Circumcisione Domini eedem antiphone ad matut. laud. et ad horas diurnas, quarum prima est,  O admirabile, cum collecta, Deus, qui salutis; ad uesperas, ad Euangelium, ad matut. laudes, ad maiorem missam, Concede, quesumus, omnipotens Deus. Missa matutinalis, uultum tuum; maior, Puer natus est; ad utramque Epistola, Apparuit gratia; Euangelium, Pastores loquebantur: cui et illud annectitur, sicut est in ipso textu Euangelii, Et postquam consummati sunt dies octo.

Depositio S. Odilonis tam cari sancti et tam familiaris facit quod sancto Stephano in octauo die Natalis eius alia commemoratio esse non potest, quam cum una tantum antiphona et collecta. In octauo die S. Ioannis et Innocentium eodem modo agitur quo in quolibet priuato die, qui tamen sit in aliquibus octauis. Post nocturnum officium cum matut.  laudibus dicimus in suo loco, Deus, auribus nostris; et post primam septem psalmos cum letania. Si cuius commemoratio, tribus tantum lectionibus est agenda. Igitur ad nocturnos hymnus et super psalmos antiphone de Natali Domini; cetera de prefatis sanctis, usque dum maior missa sit consummata. Super uespertinales psalmos una tantum antiphona, et hec de Natali Domini.

In uigilia Epiphanie ad uesperas collecta, Deus illuminator; ad matut. laud. antiph. super psalmos, O admirabile; sequentes antiphone ad sequentes etiam horas. Ad missam, Dominus dixit ad me; collecta, Corda nostra; epistola, Apparuit benignitas; respons. Benedictus, Alleluia, Dominus dicit; Euangelium, Defuncto Herode; offertor. Letentur celi;  communio, Exsulta, filia. Eo die non ieiunamus. Quantum ad solemnitatem et octauas pertinet, Epiphania et eius octaue similes sunt Dominice Ascensioni, excepta illa, que in die Ascensionis post tertiam agitur, processione; de cetero recole que ibi dixerim, ut hic etiam eadem obserues. In ipso autem die primo Epiphanie eedem antiphone cantantur, et ad matut. laudes et ad horas diurnas. Per ferias ad nocturnos, si desunt antiphone de textu nocturnorum, cantari potest antiphona, uidimus stellam; alia, Tria sunt munera; alia, Admoniti magi; ad matut. laudes super psalmos, quelibet una de illis quinque matut. laudum antiphonis; ad primam, Lux de luce; si est Sabbatum, In sole posuit; sicut etiam in uigilia Epiphanie; ad tertiam, Interrogabat  magos; ad sextam, uidentes stellam; ad nonam, Descendit Spiritus; ad uesperas, uox de celo. Sunt alie antiphone non solum de Epiphania, sed etiam de Natali Domini, cum quibus quoties istas mutare uolueris, nichil uideo interesse.



CAPUT XLuIII. De Purificatione S. Marie.

De diebus uel septimanis que post octauas Epiphanie ueniunt, quantum puto, nichil referre noui quod nesciatis, excepto quod ad processionem diei Dominice, ille de Natali Domini non mutantur antiphone usque ad Purificationem S. Marie, nisi forte prius ueniat Septuagesima. Ergo ut de prelibata solemnitate aliquid dicatur, in uigilia ad uesperas  collecta, Perfice in nobis, que et ad maiorem missam premissa alia collecta ad complendum iteratur. Ad uespertinalem processionem respons. Cum inducerent puerum; ad matut. laudes, Gaude, Maria. In die post tertiam, uel si est dies Dominicus, ante tertiam, cum antiphona, Cum inducerent; alia, O beata infantia; proceditur ad ecclesiam S. Marie, de qua sequitur et collecta, Exaudi, quesumus, Domine; postea fit oratio ad quamlibet horam regularem, et omnes ante faciunt et retro. Candele que consecrande sunt, ibi consecrantur cum hac benedictione, Adesto supplicationibus nostris; alia, Domine Deus, creator; consecrate aqua benedicta asperguntur, incensantur et distribuuntur. Inter accendendum antiphona, Lumen ad reuelationem;  cantic. Nunc dimittis; Post diuisionem cereorum, oratio, Domine Deus, Pater omnipotens, lumen, etc. Per claustrum antiphona, Aue, Maria; alia, Adorna thalamum; in uestibulo ecclesie ad stationem, Responsum accepit Simeon; ad introitum ecclesie, Hodie beata uirgo; item responsorium, Cum inducerent. Ad offerendam oblatis primo hostia et uino, offeruntur quoque diacono inchoante candele. Ab illo die in duodecim lectionibus differtur nona, usque dum seruitores surrexerint a mensa, et postea itur in refectorium ad bibendum.



CAPUT XLIX. De Septuagesima et Quadragesima.

In Septuagesima adeps simul cum alleluia sepelitur, ut postea usque ad Pascha de illa non gustetur.  Ad processionem diei Dominice per claustrum antiph. Cum sederit Filius. Ad cuius etiam uesperas, et in cunctis priuatis diebus usque ad Quadragesimam responsorium, Spes mea, Domine: in mat. laudibus, Adiutor meus esto. De officio quoque pro defunctis id mutatur ut amplius non dicatur post nocturnos, sed post uesperas; post singulas horas in duodecim lectionibus: Ad Dominum cum tribularer. matut. laud. pro Defunctis, post matut. laudes de Omnibus Sanctis. In Quinquagesima, quia de cetero nec caseum nec oua comedimus, post uesperas ad cenam de ipsis ouis coctis in pipere habemus generale, quod toto anno amplius non contingit ut aliud quid ea uice habeamus preter solum panem, et si forte sunt in promptu, cruda poma, uel ea que in  ferramento characterato de conspersione farine tenuissime fiunt, et ab hominibus Romane lingue nebule, a nostratibus appellantur oblate.



CAPUT L. De Capite ieiunii, et de Quadragesima.

In Capite ieiunii inchoatur, ut nec ad nocturnos noc ad alias horas capitulum, quam quod de ieiunio sit, dicatur. Ad tertiam et alias horas sequentes collecte pro peccatis, quarum prima est Exaudi, quesumus, Domine, ad matutinas laudes et uesperas de ipsa die; ad nocturnos eedem que per totum annum in priuatis noctibus dicebantur: ad processionem psalmum, Deus misereatur, sequitur collecta, Concede nobis, quesumus, Domine, presidia. Sacerdos  tantum stola amictus cineres ita benedicit: Deus, qui non mortem: quos cum orsus fuerit singulis imponere, imponit quoque cantor antip. Immutemur habitu.



CAPUT LI. De Dominicis diebus Quadragesime.

Per omnes Dominicas usque ad Passionem Domini est unum et idem capitulum ad uesperas, ad matutinas laudes, ad tertiam, et iterum ad uesperas, Hortamur uos; nullus hymnus de ieiunio cantatur, sed iidem qui extra Quadragesimam in Dominicis diebus. Item ad sextam et nonam cedem collecte, sed capitula de ieiunio. Ad processionem uicissim usque ad Pascha he due cantantur antiphone, Christe, Pater misericordiarum; et, Cum sederit. In prima  Dominica ad octo lectiones nocturnorum sermo Maximi, id est, Licet nobis, dilectissimi. Secunda Dominica cum non aliam habeat collectam quam illam, Deus, qui conspicis; ideoque dicatur ad tertiam, sequentes de quotidianis dicuntur ad sextam et nonam.



CAPUT LII. De secunda feria Quadragesime.

In secunda feria Quadragesime inchoantur hymni de ieiunio ad matut. laudes, et tertiam et sequentes horas. Soli nocturni nescio quid hic commiserint, qui, cum in Aduentu Domini, et toties in solemnitatibus, specialem hymnum habeant, in Quadrages. hoc amiserunt. In qua etiam tam parua hora, sicut est tertia, non caret hymno alio quam consueto, id  est, Ternis ter horis numerus: et si hoc apud nos est, tamen [non] est ita apud monachos et Italie, et ipsius sedis apostolice, et Ecclesie Romane; apud quos nimirum quod ea uice habent alie hore, habent etiam nocturni. Sunt autem adhuc et alia que in prefata feria solent inchoari, duo psalmi qui per singulas horas dicuntur a prostratis, et maiores preces ad matut. laudes, et ad uesperas scilicet, Oremus pro omni gradu Ecclesie. In capitulo nequaquam alia regule sententia legitur quam que est de Quadragesima. Recitatur quoque Breuis librorum qui anno preterito sunt ad legendum fratribus erogati; cum quilibet frater nominatur, surgit, et librum sibi datum reddit; et si eum forte non perlegerit, pro indulgentia  ueniam petit. Est autem unus tapes ibi  constratus, super quem illi libri ponuntur, de quibus iterum quanti dantur, dantur cum breui; et ad hoc est una tabula aliquantulum maior facta. Si qua festiuitas in eodem die duodecim lectionum agenda euenerit, tunc in capitulo due lectiones leguntur, duoque fiunt sermones; anterior de festiuitate, sequens de Quadragesima. Post librorum erogationem datur licentia ieiunandi, ita tamen ut ieiunent cum discretione et moderate, ne corporis ualetudinem maxime ad exercitium talis uite, scilicet actiue, non amittant. uide quoque quali humanitate Patres nostri ipsam Quadragesimam uoluerunt initiari: eo namque die, prout ipsis placuit, habemus ad refectionem et panem solito meliorem et calidum, et  generale piscium, si quo modo inueniri poterit, et pigmentum, ad cuius tamen propinationem scilla non sonatur. In quarta feria et sexta post nonam exeunt fratres de ecclesia, et se discalceant, et ita redeunt ad processionem. Tunc autem oratio non premittitur, sed pueri intrantes statim imponunt antiphonam, Exsurge, Domine.



CAPUT LIII. De ieiunio Quatuor Temporum in mense Martio.

In mense Martio, quidquid sit de termino ieiunii Quatuor Temporum, nunquam tamen ante primam Quadragesime septimanam agitur; in qua si nondum  fuerit terminus, sed postea futurus, tamen in quarta feria eiusdem prime septimane ad officium maioris misse leguntur due lectiones, duoque responsoria cantantur; et illa quarta feria, qua ieiunium agitur non nisi una. Qui mos unde primo inoleuerit, de in dustria et studio, an ex negligentia, nescio, nisi hoc scio contra usum esse multarum Ecclesiarum tam in Romana lingua quam in Teutonica. Ea quoque officia que ad idem ieiunium pertinent, cum scripta sint ad primam Quadragesime septimanam, si in eadem septimana ieiunium non agitur, propter hoc tamen nullum differtur officium, nisi quod pertinet ad Sabbatum; hoc solum quoque ad Sabbatum ieiunii reseruatur; hac etiam sola uice pro hymno trium puerorum, non Benedictus, sed Benedicite cantatur.



CAPUT LIu. De Passione Domini, et Ramis palmarum.


In Passione Domini Gloria Patri, si ad nullum cantatur responsorium, cantatur tamen ad introitus, quamuis iterum contra usum faciamus aliarum Ecclesiarum. In Ramis palmarum ad matutinalem missam nonnisi una collecta est dicenda, nec Passio legitur, sed illa tantum lectio sancti Euangelii, Cum appropinquaret iehsu; quod etiam cunctis sacerdotibus, qui priuatas missas cantauerunt precipitur, ut sint parati ad duas processiones, que illo die sunt agende. Prior post matutinalem missam sale et aqua consecratis, sicut est mos cunctis Dominicis  diebus per claustrum; citerior post tertiam cum frondibus et Ramis palmarum ante maius altare consecratis, usque ad ecclesiam S. Maioli, omnibus albis indutis. Ipse autem frondes seu rami cum istis collectis benedicuntur: quando distribuuntur, cantatur antiphona, Pueri Hebreorum ramos; alia, Pueri Hebreorum uestimenta. Exeundo pulsantur omnia signa, cantatur antiphona, Cum appropinquaret Dominus; et, Cum audisset populus; responsorium, Contumelias et terrores; et alia respons. Ad introitum ecclesie, de Sanctis, quorum ibidem est memoria, antiphona, uel respons.; ad stationem antiphona, Aue, Rex noster; collect. de ipsis sanctis, Oratio Dominica cum solita inclinatione; fit sermo ad populum.  Redeundo autem, Collegerunt. Precesserunt aliqui cantores, qui cappis induti recipiunt conuentum in uestibulo ecclesie cum his uersibus: Gloria, laus; ad introitum ecclesie, respons. Ingrediente Domino; tractus cantatur a solis quatuor cantoribus, hinc et inde conuentu interim considente et ex toto tacente, sicut etiam tacet ad ceteros tractus. Ad Passionem et offerendam, qua frondes seu rami palmarum offeruntur, debent omnes adesse, nec quisquam ullius obedientie occasione deesse. Antiquitus in illa Dominica non dicebatur officium defunctorum, nec modo quoque psalmus ille, Ad Dominum cum tribularer, officii uicarius.



CAPUT Lu. De festiuitatibus que in Quadragesima eueniunt.


De festiuitatibus que in Quadragesima eueniunt quantum dicendum estimaui, in alio loco non tacui, quod tamen, ut iterum breuiter tangam, in qualibet festiuitate additur ad psalmodiam, quod non adderetur nec diceretur si ipsa festiuitas extra Quadragesimam eueniret, et hoc est. Primo post uesperas de Omnibus Sanctis uespere quoque pro defunctis, et pro ipsis in nocte post matut. laudes psalmodia, Deus, auribus; post primam psalm. Miserere, pro defunctis nostris abbatibus septem psalmi et letania; post capitulum triginta psalmi; post tertiam missa de ipsa festiuitate festiue quoque cantatur. Ad sextam et reliquas horas petimus ueniam, totamque  psalmodiam repetimus, sicut in quolibet alio die priuato et Quadragesimali repetimus; quanquam ad horas non alias antiphonas, capitula, uersus et collectas, quam de ipsa festiuitate dicamus. Ceterum solum rursus remanet officium, in cuius uice sepe dictus psalmus post singulas horas cantatur. Quod si in die Dominica fuerit aliqua festiuitas, differtur in secundam feriam celebranda; et post secundam  feriam que sequitur Ramos palmarum, si qua occurrerit, est differenda etiam usque ad quintam feriam sequentis septimane. De aliis diebus est manifesta, ut ipse noueris, causa, in quibus singulis sunt quedam, quasi precipue solemnitates, et quibus nulla debeat alia preponi, nisi in tertia feria, in qua quia nos sumus radendi, necesse babemus ut loquamur in claustro, quod nunquam in duodecim lectionibus licet. In quarta feria est Quadragesima quasi claudenda, in qua et officium misse aliquantulum est prolixius propter duas lectiones, tractum et passionem Domini; ideoque maiores nostri decreuerunt ut in illo die non solum nulla festiuitas alia celebraretur, sed nec processio, nec officium defunctorum ageretur.

 Benedictus Deus in cuius modo gratia utcunque peractum est quod uolui, dilectissime Pater, nam a Cena Domini progressus, rursus ad Cenam Domini sum reuersus; ad quod hospes humilitatis mee tam benignus et liberalis: Oportet, inquit, et te, Charissime, ad cenam nostre paupertatis inuitari, et si qua sunt requirenda, in diem erastinum reseruari.



LIBER SECUNDUS. DE DISCIPLINA REGULARI.



PRAEFATIO.


Iam dies erat secundus ex quo ueni ad monasterium, cuius in primis memini, adorsus ea que sunt premissa; forte sciscitatus habitudinem loci, comperi, uindemiis instantis anni peractis, non nisi octo uini carradas ad commeatum fratrum esse collectas; propter quod tamen Pater monasterii solitam uini mensuram nullo die subtraxit, non modo monachis, sed etiam illis qui extra claustrum positi ex liberis et ingenuis ultro se deuouerunt, ut essent serui seruorum Dei. Inter quos utrosque, quantum puto, fere quotidie triginta uiri non defuerunt. uideres piam sanctamque contentionem domini abbatis et illorum; domini abbatis, de caritate; illorum, de parcitate, ita ut, cum instaret eadem uice Hypapante  Domini, adhuc ipse uiderem in cellario fratrum sex carradas superesse; miratus tante sobrietatis exemplum, ut primum uidi Patrem monasterii, prior ita compellabam: Si Deus dederit istis filiis et alumnis sanctitatis tue, domine Pater, tam esse temperantes a cibo delicioso quam a uino, tunc quidem admodum est uerisimile ut, Deo auxiliante, per illum culinarum principem Nabuzardam domicilium pacis non amittant. Ad quod ille: In Christi, inquit, nomine quantum repugnare potuerint contra eumdem acerrimum hostem quotidie insilientem, quotidie prouocantem, non omittunt experiri. Sed cum Scriptura dicat: In desideriis est omnis otiosus, dilectionis tue subsidium non erit inutile, si adhuc amplius nos occupaueris illis religiosis institutionibus,  quarum hesterna die aliquam partem insinuasti; quibus occupati fortassis minus cogitamus, ut ad ollas Aegyptiorum redeamus, uel tale quid desideremus, ut si antiquus Patrum populus tabernaculum federis fabricauit, tu noster Bezelehel cum uaria suppellectile discipline regularis componas sanctuarium mentis; hac de causa hodierno flagitamus audire, maxime de nouitiis, et preceptis, quibus instruendi sunt et imbuendi, ut inter uos possint regulariter conuersari. Nunc me, inquam, rogas cuius nunquam magister esse merui. Nunquam habitus sum huius estimationis ut sederem super cathedram huius schole, ut preceptor essem nouitiorum. Propter quod tamen non omitto, ut non incipiam referre si quid mihi contigit de hoc  genere nosse.



CAPUT PRIMUM. De diuersitate nouitiorum.

Ergo aliqua diuersitas est eorumdem nouitiorum; nam non solum absque habitu ueniunt ut laici et clerici, sed etiam cum habitu et monachi iam facti; et tales trifariam sunt differentes. Quidam sunt de longinquis et alienis monasteriis, et ad hoc ueniunt ut rursus profiteantur, et de cetero maneant nobiscum; quidam de cellis nostris, et uel pro infirmitate, uel loci longinquitate benedictionem iam a domino abbate acceperunt, professione interim dilata, et ad nostrum locum usque reseruata; quidam sunt de tali monasterio nostro, quod absque domino  abbate proprium habent abbatem, ubi, etsi benedictionem accipiant, et professionem faciant, tamen habentur a nobis per omnia in uita et post uitam ac si apud nos fuissent, et isti cum primum uenerint, fiducialiter et absque mora intrant, et secundum tempus, quo in monasterio prefato sunt recepti, hic etiam ordine suo non carebunt; reliqui omnes non permittuntur intrare, nisi prius, iuxta uerbum sancti Benedicti, uel unam noctem in hospitio morentur; prius quoque quam intrauerint, instruendi sunt quemadmodum faciant petitionem suam; primum ut sciant ueniam petere more nostro; ut prostrati et interrogati a domino abbate quid uelint, singuli dicant: Dei misericordiam et gratiam, uestrumque societatem habere uolo, et postquam ille responderit:  Deus det uobis societatem fidelium suorum, surgentes ueniant ad pedes. Si quis est, ut prefatus sum, de aliqua cella nostra, fratribus in capitulo sedentibus inuitatur, et petita uenia, iubetur ut ultimus sedeat inter fratres, quia nondum fecit professionem. Qui de alieno monasterio, similiter petita uenia sedet ubi iubetur secundum quod dominus abbas uoluerit, et uiderit personam; sed ab eo die quo professionem fecerit, sedebit et ipse ultimus, nisi forte domno abbati uisum fuerit ut promoueatur; qui si non affuerit, prior potest huiusmodi recipere, solum capitulum non habebit absque precepto domini abbatis.

Clerico et laico qui nondum ita sunt experti uitam nostram, diligentius est insinuandum, ut habetur  in regula, quam dura et aspera necessario patiantur si ad subiectionem nostram peruenerint, que nimirum compellit eos nullam potestatem proprie uoluntatis habere, sed ad nutum alterius per omnia pendere. Ducuntur in ecclesiam, ut ibi sedeant usque dum uestiantur. Ad maiorem missam finita litania ducendus est laicus in chorum, et sella contra altare maius posita sedere iussus, et abscissa coma coronatur, barbaque detonsa tirocinio Christi insignitur. Inde consurgens, magistrum suum, cui nouitii sunt commendati, sequitur ad uestiarium precedentem; ibi namque sunt omnes uestiendi, et uestis eorum nostre debet omnino similis esse, preterquam quod, quandiu erunt absque  benedictione, sola cuculla carebunt.



CAPUT II. Quomodo se habeant in cella Nouitiorum.

Postea capellum froco eorum assuitur, ne qua notabiles dissimilitudine nobiscum conuersantes uideantur; nam quando sunt pauciores, non separatim dormiunt, quia nunquam ueniunt in dormitorium nostrum nisi benedicti; tamen in refectorio, et in aliis locis minime separantur a nobis; quod si tanti sunt ut dignum uideatur, tunc ablato capello pro se habebunt cellam suam, ubi non solum dormiant, sed et etiam comedant, et iugiter maneant a conuentu separati; tantum operi diuino nobiscum intersunt, et in capitulum ueniunt usque dum sententia regule  sit lecta et exposita, statim exituri ad collationem. Ad singulas horas, preter ad nocturnos, pueros precedentes sequuntur ad ecclesiam, et stant in minore choro, nemine ut se intermisceant audente. Quando conuentus est post matut. laudes et uesp. in ecclesia S. Marie, ipsi non intrant, sed exeuntes foris exspectant, et tunc propius accedentes stant per ordinem altius inclinati usque dum omnes transierint; idipsum faciunt post singulas refectiones idoneo loco ad hoc prouiso, ubi rursus stent inclinati conuentu de refectorio exeunte, et simili contra se inclinatione transeunte. Quando sunt pransuri, ante conuentum exeunt de ecclesia, et lotis manibus incedunt ad coquinam regularem, ut singuli fabas suas apportent; ad generale quoque apportandum,  uel ad pulmentum, tanti surgunt de mensa quanti opus fuerit, et ille uoluerit qui in loco cellerarii eis seruit; nam et lectiones habent et scillam, et aliis modis simulant eamdem disciplinam quam nos in refectorio habemus. Quod si quis eorum de ecclesia ad cellam suam habet uenire, non presumit nisi uel uno socio assumpto. Ego autem non hoc arrogauerim mihi ut uel meminisse possim quam multa sunt et quam diuersa que tunc sunt docendi; et tamen que possum breuiter perstringere non omitto, quia, quod a me incipitur, fortasse ab alio quandoque perficietur, uel utcunque augebitur.

Sane in primis et si id paruum nec mentione dignum censeri possit, ab aliquo tamen cum non paruo studio quilibet nouitius est instruendus, ut  regulariter sciat caput inclinare, scilicet non dorso arcuato, ut quibusdam negligentibus est familiare, sed ita ut dorsum sit submissius quam lumbi, et caput submissius quam dorsum; quam inclinationem nos per usum ante et retro appellamus, quia incipit contra orientem, et finit contra occidentem; quam etiam agimus primo ante nocturnos, et post completorium, scilicet post tres orationes finitas, et de reliquo quoties conuenimus in ecclesia, uel in capitulo, uel in refectorio, agimus eam ad introitum, uel ad exitum, sed in ecclesia Dominica prius Oratione premissa. Et si quando a prandio, uel cena, uel collatione imus in ecclesiam, tunc nisi cum hora regularis, si qua eodem momento sequitur,  fuerit finita. Item ad officium, si in die cantatur, non inclinamus nisi ad finem, et quoties uenimus ad ecclesiam S. Marie, de qua post psalmos anniuersales, cum reuertimur in capitulum, ea uice non nisi semel inclinamus ante percussionem tabule. In choro quoque stationem quoties mutamus ad alterutram missam, inclinamus; ad missam enim qui sunt seniores stant primi et proximi altari principali, ad regulares horas nouissimi in extremitate chori, preter ad tertiam in duodecim lectionibus, in quibus, quia solet eamdem horam matutinalis missa precedere et maior statim succedere, propter hoc puto quod statio non mutatur. De hoc autem prefatus scholaris Christi non auditu quantum uisu instruitur.



CAPUT III. De silentio, et in quibus officinis.


Opus quoque habet ut signa diligenter addiscat, quibus tacens quodammodo loquatur, quia postquam adunatus fuerit ad conuentum, licet ei rarissime loqui; et tales in claustro officine sunt, in quibus traditum est a Patribus nostris et prefixum, ut perpetuum silentium teneatur, in ecclesia, dormitorio, refectorio, et coquina regulari. In his singulis tam in die quam in nocte si uel unum uerbum quoque audiente loquitur, non facile ueniam absque iudicio meretur, et si uel una antiphona, uel responsorium, uel aliquid aliud tale absque libro nominauerit, et in libro simul cum emissione uerbi non uiderit, de hoc non aliud quam plane silentium censetur  infregisse.



CAPUT Iu. De signis loquendi.

De ipsis autem signis ut aliqua ponam, uerbi gratia, et primum que ad uictum pertinent. Pro signo panis, fac unum circulum cum utroque pollice, et his duobus digitis, qui sequuntur, pro eo quod et panis solet esse rotundus. Pro signo panis qui coquitur in aqua et melior esse solet quam quotidianus, generali signo panis premisso, hoc adde ut interiora manus super alterius manus exteriora ponas, et ita superiorem manum quasi ungendo uel imbuendo circumferas. Pro signo panis sigali, qui turta uulgariter appellatur, iterum generaliter signo premisso, hoc adde ut crucem per medium palme  facias, pro eo quod id genus panis diuidi solet per quadrum. Pro signo tortule, que preter solitam libram datur in quinque principalibus festis, duos digitos qui pollicem sequuntur paululum diuisos pone oblique super alteros duos digitos eorum similes de altera manu similiter diuisos. Pro signo fabarum, primo pollicis articulo sequentis digiti summitatem suppone, et ita fac ipsum pollicem imminere. Pro signo ouorum, cum digito in altero digito simula testam diu uellicantem. Pro signo pulmenti oleribus confecti, trahe digitum super alium quasi qui coquendas inciderit herbas. Pro signo generali piscium, cum manu simula caude piscis in aqua commotionem. Pro signo sepiarum, digitos omnes diuide  ab inuicem, et ita commoue, quia et sepie ita multiplices esse uidentur. Pro signo anguille conclude utramque manum, quasi qui ita tenet et premit anguillam. Pro signo lamprede, in maxilla cum digito simula punctos quos lampreda subtus oculos habet. Pro signo salmonis uel struthionis, signo piscium hoc adde ut pugnum erecto pollice supponas mento, quo superbia significatur, quia superbi maxime et diuites tales pisces solent habere. Pro signo lucii, iterum generali piscium premisso hoc adde ut cum manu signum facias celeritatis, quia lucius celerius quam alius piscis natat. Pro signo truite, hoc adde ut dignum de supercilio ad supercilium trahas, propter ligaturas que hoc in loco habentur a feminis, et quia truita semper femineo  genere pronuntiatur. Pro signo milii, fac gyrum cum digito, pro eo quod et ipsum milium ita uertitur in olla cum cochlearia. Pro signo crispellarum, uel, ut alii dicunt, frigdolarum, cum pugno accipe crines, quasi cupias eos facere crispos. Pro signo casei, utramque manum coniunge per obliquum, quasi qui caseum premit. Pro signo fladonum, premisso generali panis et casei, de una manu omnes digitos inflecte, et ita manum caua et in superficiem alterius manus pone. Pro signo rufeolarum, uel, ut Teutonici loquuntur, cratonum, premisso signo generali panis, simula cum duobus digitis illas minutas inuolutiones, que in eis sunt facte, ex ea parte qua sunt complicate et quasi rotunde. Pro signo lactis minimum digitum labiis impinge, pro eo quod ita  sugit infans. Pro signo mellis paulisper linguam fac apparere, et digitos applica quasi lambere uelis. Pro signo pomorum maxime piri uel mali, pollicem cum aliis digitis conclude. Pro signo cerasorum, hoc adde ut digitum subtus oculum ponas. Pro signo porri crudi, pollicem et digitum ei proximum coniunctos extende. Pro signo alli uel rafe, extende digitum contra buccam paululum apertam, propter id genus odoris quod sentitur ex illis. Pro signo aque omnes digitos coniunge, et per obliquum moue. Pro signo uini, digitum inflecte, et ita labiis adiunge. Pro signo potionis pigmentate, conclude manum, et ita simula molentem. Pro signo potionis que est melle et absynthio temperata, duos digitos indicem et medium a ceteris disiunge, et ipsos quoque ab inuicem  disiunctos ita moue, quia absynthium in suis foliis est diuisum. Pro signo sinapis, articulo anteriori minimi digiti pollicem suppone. Pro signo aceti, frica cum digito guttur, quia in gutture acrimonia sentitur. Pro signo scutelle, manum latius extende. Pro signo scyphi qui capit quotidianam uini mensuram, inclina manum deorsum, et ita cauam tene, digitis aliquantulum inflexis. Pro signo phiale uitree, premisso signo hoc adde, ut duos digitos circa oculum ponas, ut splendore oculi splendor uitri significetur. Pro signo staminee, manicam eius tene cum tribus digitis, minimo et duobus sequentibus. Pro signo femoralium, hoc adde ut manum in femore de deorsum trahas quasi qui  se femoralibus uestit. Pro signo frocci, manicam eius tene eodem modo, quo manica staminee est tenenda. Pro signo cuculle, hoc adde, ut cum duobus digitis retro tangas capellum. Pro signo manicarum, tene manicam frocci, et signum quod pro femoralibus adde.

Plura sunt que adduc dicere possem, sed cum modo meminerim quibus sum locutus, uideo quod nec opus fuerit tantum dixisse de huiusmodi re, et, ut ait ille, in siluam ligna contulisse ; unde ut de his tandem taceam, que, quantum puto, melius nostis quam ego, uidendum est de secuturis, ut ea loquar que cum nec uisa prius nec audita scire ualeatis, tunc pro sola nouitate plus aliquantulum ueniant ad gratiam. Et quia sermo est  de instituendis nouitiis, quantum fieri potest, per ordinem dicatur de ea disciplina qua iugiter ille tenetur qui nobiscum uoluerit conuersari.



CAPUT u. Quomodo se frater leuet ad nocturnos.

Primo igitur ad nocturnos, audito signo, illico se leuare festinat, et priusquam coopertorium deiiciat, induit se cuculla, cruraque tegit cum illa, antequam leuet, ante lectum; ipsumque lectum non ita negligenter dimittit, sed honeste coopertorium desuper extendendo, componit. Necessarias non intrat, nisi capite capello cooperto. Ante pueros solet uenire in ecclesiam, et sollicitus est illis tribus orationibus interesse, que signo finito fiunt.



CAPUT uI. De excessibus pro quibus ueniam petit.


Nam si non interfuerit, in capitulo ueniam petet, sicut etiam pro eo, si quam regularem horam dimiserit, ni forte sit sacerdos, ut interim missam cantet; uel si dimiserit collationem, uel capitulum sine licentia, uel generalem refectionem: procumbens ad orationem, super cubitos et genua froccum retrorsum attrahit, ne ita pendeat super pedes ad terram. Quod si aliquomodo contigerit ut non occurrat ante Gloria psalmi nonagesimi quarti, uel ad quamlibet horam ante Gloria primi psalmi, intrans chorum et ueniens ad gradum altaris, honeste tractimque petit ueniam super manus et genua, paululumque protendit summitatem frocci ut  super eam teneat manus; et surgens contra altare altius inclinat; inde non se mouebit usque dum hora sit finita; aliis inclinantibus, ipse non nisi contra altare inclinat. Sed si uisum fuerit domno abbati, fratrem aliquem ad eum dirigit ut recedat; cui cum manu innuenti paululum inclinat, et facto ante et retro recedit ad stationem suam; ubi rursus petens ueniam ut prius, inclinat contra conuentum, et conuentus contra eum.



CAPUT uII. Quomodo se habeat ad horas regulares.

Ad Gloria singulorum psalmorum qui sunt in regularibus horis, manus non tenet in sinu, sed in manicas mittit, easque constringit, ne inter inclinandum  ad terram pertingant, quia inclinatio illa multum debet esse submissa, nec adeo ad aliam psalmodiam. Quod si sedere uoluerit inter psalmodiam, obseruat ne sedeat iuxta alium sedentem, sed ita ut unus stet, et sedeat alter, et inuicem exhibere debent occasionem sedendi. Ubicunque sedet, nunquam dimittit manicas ita negligenter ad terram pendere, sed si manus sunt intra sinum, manice in transuersum extra sinum sunt collecte. Si propter aliquid de choro exiit, uel si postea uenit quando hora est inchoata, in faciem suam inclinat, omnibus similiter inclinaturis. Contra maius altare nunquam inclinat, nisi manibus de manica extractis, et capite pene usque ad terram dimisso; contra alia altaria, et contra crucifixum in capitulo moderatius.  Si psalmos nouerit, et si in aliquo uersu errauerit, eodem modo ueniam petit ante se quo superius dixi ad gradum altaris esse petendam pro occursione tardiore. Lectori ad gradum ubi facit ante et retro, et eunti ad lectionem et redeunti, reuerenter inclinat.



CAPUT uIII. Quomodo laternam ligneam portare debeat ad nocturnos.

Quod si inter lectiones ille qui laternam ligneam circumfert ad eum uenerit, et putans eum dormire, lumen contra faciem eius intenderit, si uigilat, iterum reuerenter inclinat; at si obdormiuit et laterna posita fuerit ante eum, excitatus perlustrat primum cum ea dextrum chorum, et per medium  rediens, chorum exteriorem, nouissime sinistrum. Si quem offenderit obdormisse, tunc contra eius oculos lumen ter intendit; si tertia uice non euigilauerit, ponit ante eum laternam, ut ab ipso quoque excitato similiter portetur.



CAPUT IX. Qua disciplina recollocatus iaceat in lecto.

Ad lectum rediens iterum se collocat cum disciplina, nec cucullam prius exuit quam coopertorium usque super cubitos trahat; tunc quidem eam exutam diligenter complicat et ponit ad caput. Quantumlibet calorem sentiat, tamen nunquam plus corporis sui detegit quam pedes, brachia et caput.



CAPUT X. Quomodo surgat mane, uel quid statim faciat.


Ad sonitum, qui diluculo fieri solet in dormitorio ad excitandos fratres, facit idipsum quod ad signum nocturnorum; quantocius surgit, et ea uice non alios calceos quam qui ad diem facti sunt induit, nisi forte sit sanguine minutus, cultelli sui secum portandi cauet obliuisci. Lotis manibus facie, cum tria manutergia pendeant simul in claustro, non tergit ad aliud quam quod suis similibus est deputatum, quia unum est pueris, alterum cantoribus, tertium idiotis. Pectit caput, facit tres orationes in choro, anterior et propior altari quam seniores, sicut etiam ad nocturnos, in quibus, posteaquam pueri legere incipiunt, non multum  moratur.



CAPUT XI. Quomodo sedeat, uel incedat.

Sedens ad lectionem ita sedet ut ulna sit inter se et alium iuxta sedentem; anteriora frocci sui semper in gremium ita attrahit ut pedes possint bene uideri. Girones quoque, uel quos quidam sagittas uocant, colligit utrinque, ut non sparsim iaceant in terra. Quocunque incedit, semper demisso capite incedit, et si aliquando uisus fuerit erecta ceruice, non negligitur innotatus.



CAPUT XII. Quomodo ueniat ad confessionem.

Si opus habet ad confessionem pro aliquo excessu  uenire, accedit ad sacerdotem ad quem potissimum uoluerit; et stans ante eum, dexteram de manica extractam ponit super pectus, quod est signum confessionis. Surgit sacerdos, quem precedentem sequitur in capitulum, et primum ante eum petit ueniam toto corpore prostratus; a quo iussus se leuare, postquam consederit, loquitur quod habet. Si tale quid ei contigit in nocte quod nos uerecunde fragilitatem appellamus, ante confessionem septem penitentiales psalmos dixerit, uel si psalmos nescit, Dominicam Orationem septies; et postquam fuerit confessus, quod sibi iusserit sacerdos. Eo die non textum Euangelii osculatur, nec ad pacem uadit, nec ad offerendam.



CAPUT XIII. Quomodo, uel quando pannos suos induat.


Est autem apud nos lauatorium secretum cum aque ductu, ibique lauat femoralia sua, quantum illa euentione sunt contacta; aut si habet in promptu mutatorium suum, mutat quod est indutus, nec prius ad ea que prefatus sum accedere presumit. Nunquam mutat in sola cuculla, nisi et pelliceum uel froccum habeat indutum, ne quid nuditatis sue possit ab aliquo uideri. Pannos, quos exuit, confestim complicat, femoralia inuoluit stamineo, et cum eius manicis colligat utraque; horam quoque mutandi discernit, que non est nisi ante primam, uel si ipsa simul cum matutinis laud. cantatur, ante tertiam. Tunc etiam nouerit horam  esse confessionis, et post capitulum quandiu psalmi pro fratrum anniuersario dicuntur. In diebus solemnibus usque ad missam matutinalem; in Quadragesima per tres dies, per quos silentium tenetur in claustro usque ad sextam.



CAPUT XIu. Si coctus est, qua hora coctionem suam uideat.

Quod si coctus est, ut uulgariter, aiunt coctionem ex more non uidet, neque ligat, nisi ante primam, uel si ipsa, ut supra memini, matutinis laud. est adiuncta, ante tertiam, et post uesperas, ita tamen ut propter hoc silentium non infringat. Panniculi autem recens lauati sic esse debent in promptu, ut non opus habeat quid loqui. Ad catalogum fidei Sancti Athanasii nunquam sedet; ad offerendam  nec anterior nec posterior accedit quam suus est ordo.



CAPUT Xu. Quomodo pannos suos lauet.

Qua facta, si quid ei placuerit de pannis suis lauare, in coquina regulari ad hoc solum eneum offendit, in quo aqua calefiat, lexiuiaque temperetur. In claustro autem truncum amplissimum cum plerisque interuallis cauatum, ut hic stamineum, illic femoralia lauari possint separatim. Que ante capitulum mittit in aquam calidam ut mollescant, post tabule percussionem lauat, et non diutius nisi quandiu licentia loquendi durat, excepto si est dies ieiunii lauare non prohibetur post tertiam; uel si est  Quadragesima uel dies priuata, non solum post tertiam sed etiam post sextam lauat, tametsi non loquamur in claustro. Quidquid autem lauat, quoquomodo sit lauatum, post horam lauandi aufert et siccat; ne iaceat ita sordidum et horridum, maxime ubi totus conuentus uidebit de refectorio exiturus.



CAPUT XuI. Quomodo de regulari hora non exeat, nisi pro ineuitabili necessitate.

Audito signo quod ad primam pulsatur, ecclesiam cum aliis intrat; et quia pulsatio signi rite protelatur quousque septem psalmi possint esse cantati, aliquando, si uoluerit, postquam pueri transeunt, exit pro corporis necessitate, sed rediens lauat  manus, ne cum uentum fuerit ad offerendam, rursus habeat exire; quia si tam frequenter exierit, hoc quoque in capitulo reseruatum experietur. Sed nec uidet exire quemquam quandiu de regularibus horis ulla in die cantatur, nisi pro ineuitabili necessitate, ut, uerbi. gratia, si de naso cruor emanat.



CAPUT XuII. Quomodo se preparat ad capitulum, uel quid faciat si est sibi conscius ullius.

Quando scilla pulsatur ad capitulum, stamineum suum undique detrahit et honeste componit, ut parabus sit si aliquo modo accusatus iudicium querere iubetur. Cum domnus abbas dixerit: Benedicite, inclinat; postquam uentum fuerit ad actionem  capituli, si quid ei excessus aliquo modo contingit, quod alius uidit, et digne potuerit reclamare, ipse preueniens petit ueniam, et illam ueniam toto corpore prostrato, culpamque suam fatetur; sed quantacunque fateatur, tamen non amplius petit ueniam preter illam quam petiit. Quod si alius de illo reclamauerit, tunc quidem quoties de se reclamare audierit, toties quoque ueniam petit. Quod si sedens et reclamationem de se audiens prius quidquid responderit quam ueniam petierit, iussus ut se prosternat, in ipso frocco suo unam accipit percussionem. Postea pro eo pro quo est reclamatus, sustinet quod prelato uidetur, uel uapulare, uel esse in culpa leuiori; nam que ad grauiorem culpam pertinent, de his non loquor hac  uice.



CAPUT XuIII. De culpa leuiore.

Missus autem in culpam leuiorem ita se habet, ut ipsa quoque sibi regula prescribit. Inter preces nocturnorum, et horarum omnium regularium, prostratus iacet ad gradum; non offert, non osculatur textum Euangelii, non accedit ad pacem, nec ad mensam cum aliis; sed si qua dies festa duodecim lectionum agenda superuenerit, solutus est ab eo quod se prostrauit, uel quod cum aliis non refecit. In ecclesia non abstinet se a lectione, a cantus impositione, nec a ceteris que prelibaui. Priuata die ueniente rursus intrat in quo prius erat,  usque dum fiat absolutus. Absoluitur autem maxime quando prostratus iacet ad gradum, et unus frater ad eum dirigitur, a quo sibi quod sit absolutus innuatur. Hoc quoque modo fieri solet absolutio, si eidem noxe adiudicatus postea contigerit, ut pro aliquo delicto denuo reclamatus uerberetur; et si hoc non erit, non absoluitur, nisi prius eius satisfactio iacentis ad gradum, uel ad unam horam uideatur a conuentu.



CAPUT XIX. Ubicunque steterit, quomodo stare debeat.

Stans autem ante domnum abbatem uel ubicunque steterit, id etiam non negligit ut habeat pedes equaliter compositos, et nunquam ab inuicem inter standum diuaricatos.



CAPUT XX. De his que non licet facere nisi ad horam loquendi.


Exiens a capitulo, si est ea dies in qua loqui non prohibetur, priusquam ullum uerbum dicat, librum accipit et sedet. Stando nichil omnino loquitur; quod loquitur, loquitur submissa uoce. Loquela sua et audientia non est nisi de spiritalibus, uel de his quibus hec temporalis uita carere non potest. Si quid opus habet a camerario querere, tunc maxime querit; si opus habet ungues secare, tunc secat; si opus habet iustitiam suam et pateram lauare, tunc lauat; si opus habet cultellum suum acuere, tunc acuit ad cotem qui ob hoc pendet in claustro; si opus habet quid de uestimento suo ad solem  extendere, tunc extendit, et bene meminerit ut auferat ante collationem, uel, si duodecim lectiones in sequenti nocte fuerint, ante uesperas; si quem fratrum infirmantem uisitare uoluerit, tunc maxime uisitat. Si autem est absque obedientia quantum ad hospites, tantum loquitur ad quemquam famulorum, nisi cum licentia. Nihil appellat singulariter suum, sed ad omnia dicit nostrum, nisi de patre et matre; de his solet licenter dici meus et mea. Si quem fratrem appellat, nunquam puro nomine appellat, nisi domnus adiungat, et pueros fratres nominat; item proprium nomen dicturus, semper frater premittit.



CAPUT XXI. De minutione sanguinis.


Si uoluerit sanguinem minuere, ipsa hora, qua de capitulo exierit, licentiam querit. Et ut hoc modo quo fiat ordine persequar: accepta licentia, uadit ad cellerarium uoluntatem suam indicare, ut prouideat famulum ad huiusmodi deputatum in promptu esse post Euangelium misse maioris. Eo namque momento abscedens de ecclesia induit nocturnales, non alios quidem usque in diem tertium induturus, nec chorum intraturus. Tollensque fasciam de lecto suo ad hoc necessariam, pergit in coquinam regularem, ubi brachium suum denudat et calefacit; uocat famulum prefatum signo tantum ex cellerario, ducitque secum ad illam minuendi sanguinis officinam. Priusquam quid aliud faciat,  facit ante et retro, et ter dicit hunc uersum: Deus, in adiutorium meum intende , et, ut ibi est, cetera subiungit. Sicque sanguinis diminutio inchoatur; silentium tenet, nisi modicum quid dicat de hoc quod inter manus habetur. Abhinc surgens statim uenit in refectorium, aliquantum de libra sua comesurus et de uino bibiturus; sicut etiam per dies geminos sequentes. Ad prandium si alii habent pitantiam, ille generale, et ad cenam oua tria. Si est tempus hiemale, scilicet a Kalendis Octobris usque ad Quadragesimam, etsi fratres generaliter non nisi semel reficiunt, tunc ille post uesperas cenat. Secundo et tertio die post capitulum ueniens in refectorium, dicit uersum refectionalem simul cum pueris, et habeat tria cocta  pulmenta; die quarta, casei quadrantem, uel quod tantum ualet. Quo die indutis quoque diurnalibus ad primam redit in chorum. Ad nocturnos his tribus noctibus si obdormiuit, nemo eum cum absconsa inquietabit, sed etiam ad interuallum in lecto suo pausauit, nec permissum est ueniam petere in capitulo, si quid ei reclamatum est de illo, et stare iussus pro uenia inclinauit. Cauet autem eo die minuere, in cuius sequenti nocte duodecim fiunt lectiones, nisi in Quadragesima; tunc semper et in Sabbato post uesperas minuit, pro eo quod in die Dominica non ieiunabit; in qua quia facturus est foris claustrum processionem, induit quoque diunales; post completorium de tribus orationibus non nisi unam facit, et exit.



CAPUT XXII. Qua disciplina in ecclesia maneat ad solemnia missarum.


Sed ut redeam ad locum unde paululum diuerti, inter loquendum si ad horam signum audierit regularem, et si est in claustro, ipsum uerbum quod habet in ore non perficit, sed continuo tacet et occurrit ad orationem interesse: sedet in choro, et quous que sacerdos missam cantaturus sit uestitus, intendit lectioni. A quo tamen primum ictum secundi signi audierit, illico cessat et surgit, etiam ad duo signa que pulsantur ad uesperas, uel quotiescunque omnia signa pulsantur. ueniam, quam petit, diligenter obseruat ne unquam tardius uel celerius  quam alii petat; cum aliis se submittentibus se submittit, cum aliis se leuantibus se leuat ad uenias, ad preces et ad orationes. Aliis non legentibus, nec aliud quam solum officium diuinum attendentibus, ipse quoque nunquam librum aperit ad legendum, maxime in choro, nisi aliquando antiphenarium ad maiorem missam propter aliquem grauiorem cantum qui ad presens cantatur, uel ad uesperas librum hymnorum propter aliquem hymnum ea uice canendum; et si sacerdos est hebdomadarius, in collectaneo licet ei quod opus habuerit, uidere; aut si lector est in refectorio, et iuuenis adhuc positus in custodia, ad utramque missam, si uoluerit, in choro preuidet lectionem. Signa, que cum manu fiunt pro locutione, non  amat frequenter facere, conuentu maxime cernente, et quoties facit, facit reuerenter et pro necessitate, et nunquam absque alicuius utilitatis ratione, ut cetera membra, ita ipsum quoque uisum cohibet a uagacitate. Finita missa, cum summo silentio sedet ad lectionem quousque pueri redeant de misto.



CAPUT XXIII. Qua disciplina maneat in refectorio.

Ad horam prandii uel cene, si in dormitorium non ascendit, lauatis manibus statim intrat in refectorium. Ad sedem suam facto ante et retro stando reuerenter exspectat dominum abbatem, nisi adeo sit infirmus ut stare non possit, tunc sedet; nichil omnino comedit, antequam lectio sit incepta,  et antequam de manu sacerdotis oblatam accipiat; si tamen est priuata dies, et si ipsa die non communicauit. De nullo gustat generali priusquam benedicatur; sibimetipsi nichil unquam apportat preter sal et aquam, nisi forte generaliter seruiendo ueniat ad sedem suam. Si quid ei per alium apportatur, reuerenter contra porrigit manum, et aliquantulum inclinat; si quid ei uel ab ipso domno abbate, uel a priore ad seillam sedente dirigitur, ex toto surgens altius inclinat, et quantumlibet forte cupiat abstinere, de hoc tamen prelibare non dimittit. Scutellam quoque applicat ad illum potissimum fratrem, qui iuxta se superius sedet ut comedat; si is renuerit, applicat ad inferiorem; quod si et ille, quantumuis remaneat quod  noluit, uel non potuit comedere, non mittit quoque longius ad quemquam alium fratrem pro ulla gratia priuata, sed a se tantum amouet scutellam, ut tollatur a seruitore. De micis, diligentissime cauet ne quid uel minutissimum cadat ad terram et pereat; cum cultello corrodit eas de mensali, ut ad ultimum cum flabello gramineo in scutellam colligantur, et ad eleemosynam deferantur. Quandiu antem non est a conuentu separatus ut sit cum infirmis, nec unum granum gustat piperis, nec ullo modo quidquam potionis pro aliqua infirmitate, nisi in refectorio, eucaristia excepta. Minime quoque bibit aliquando, nisi pateram cum ambabus manibus tenendo, et nunquam nisi sedendo. Quod si per uices  contigerit ut aliis considentibus ipse in primis non adsit, postea ueniens ad gradum, cum signo petit a domno abbate licentiam comedendi; quo annuente, que cum aliis fecisset et dixisset, eadem per se facit et dicit, id est, ante et retro, et uersum, si est prandium, Oculi omnium, etc.; si cena, Edent pauperes, etc. inclinis, Gloria Patri, et Orationem Dominicam, erectus manu et ore ita benedicit, Oremus, Benedic, Domine, etc., inclinat domno abbati, et recedit ut sedeat. Quod si opus habuerit aliquando ut, priusquam ceteri, surgat a mensa, rursum ueniens ad gradum, et manum expansam tractim a pectore trahens, cum huiusmodi signo licentiam querit abeundi. Qua accepta inclinat quasi gyrando, et uersum dicit, si est prandium. Confiteantur,  etc., inclinis, Gloria Patri; erectus, Agimus tibi, etc., si cena, Memoriam fecit, etc., et, Benedictus Deus, etc.; facto ante et retro incedit pedetentim cantando psalmum, Miserere, usque ad ostium refectorii; ibique se inclinans contra mensam principalem, dicit omnia que in ecclesia dicuntur a sacerdote, uel a conuentu, id est, Dispersit, dedit pauperibus, etc., nouissime facto ante et retro exit. Quod si non amplius quam semel eo die fratres comedunt, tunc non alios uersus dicit quam illos ad cenam pertinentes, et Agimus tibi gratias; uerum nunquam ad unam uicem facit utrumque, ut et tardius quam alii ueniat, et citius surgat.



CAPUT XXIu. De habitatione sua et post prandium et post cenam.


Post refectionem, ad hanc horam maiori studio quam ad aliam silentium est sibi indictum, et secundum quod tempori uel ordini est consentaneum, aut in claustro sedet legendo uel cantando, aut si pergit dormitum et legere uoluerit, iacendo legit, et ita compositus ac si statim cupiat obdormire; non modo ea signa que cum manu fiunt deuitat, sed etiam nutum oculorum nequaquam dirigit ad lectum ullius fratris, ut illuc uel ad momentum intueatur. Post nonam siue sitim habeat, siue non, tamen non dimittit cum aliis ire bibituris. Quoties post uesperas cenatur, cena facta dormitorium ascendit, cultellum deponit, diurnalibus calceis detractis,  nocturnales induit, uenit in claustrum sedere; ubi ad illam horam quandiu sedet tantopere silentium studet, ut si scribendi sciolus forte quid scripserit, nec pergameneo, nec ipsa penna quidquam sonitus ullo modo committat. Aut si tardius quam ceteri de dormitorio descenderit, tam lente pedem ponit, ut eius incessus, si uidetur ab aliis, minime tamen ab ullo possit audiri.



CAPUT XXu. Qua disciplina se post completorium est collocaturus.

Post completorium cum iterum fiant tres orationes, ad has locum tenet extremum, et priores anteriorem. Aspersus a sacerdote aqua benedicta, et ueniens ad ostium ecclesie caput cooperit cum capello, nec amplius denudat usque dum collocauerit  se in lecto. Hec pauca, ut memorie occurrerunt, de multis dicta sint, quibus omnes nouitii, si fieri potest, prius sunt instruendi quam collegio nostro socientur.



CAPUT XXuI. De confessione et petitione Nouitiorum.

In uita quoque seculari quecunque contra salutem anime sue commiserunt, omnia domno abbati ad confessionem manifestant. Postea, cum ei uisum fuerit, iubet eos iterum ante se in capitulum uenire. Quibus uenientibus et ueniam petentibus, postquam surrexerint, iterum quoque ut prius aliquanta insinuat de austeritate discipline regularis, et inter alia non tacet melius esse ut sine benedictione ad seculum redeant, quam accepta benedictione de cetero  non perdurent. At si ipsi econtra omnem obedientiam et stabilitatem pollicentur, annuit tandem eos benedictione confirmare. Commendat fratribus ut in orationibus suis recordentur eorum, et aliquando, si uidetur, unum psalmum post singulas horas in illo die pro eis cantari.



CAPUT XXuII. De benedictione nouitiorum.

ueniunt ad pedes bini uel terni. Post Euangelium maioris misse rite benedictio est agenda, et hoc modo inchoanda. Singulis est scriptum quomodo profiteantur, quod est huiusmodi: Ego frater promitto stabilitatem monachi, et conuersionem morum meorum, et obedientiam secundum regulam S. Benedicti, coram Deo et sanctis eius in hoc monasterio  quod est constructum in honore BB. apost. Petri et Pauli; in presentia domini N. abbatis. Hoc modo legit unusquisque in breui sua, et ipsam breuem mittit super altare iugiter ibi seruandam. Si litteras nescit, legit pro eo alius, signum tamen aliquod manu facit in breui. Petunt ter ueniam super manus et genua; ter etiam hunc uersum dicendo: Suscipe me, Domine, secundum eloquium, etc., et toties a conuentu similiter eis respondetur. Tertia uice, Gloria Patri adiuncto, gyrum faciunt, ita poplitibus flexis, et postea prosternunt se ad orationem. Domnus abbas stans imponit Kyrie, eleison. Pater noster, psalmum Miserere; premissis his uersiculis: Saluos fac, etc., Mitte eis, etc., Nihil proficiat, etc.,  Esto eis, etc. Sequuntur he benedictionis collecte: Deus indulgentiarum, etc., Deus, qui per ceternum, etc. Domine Iesu Christe, qui es uia, etc., Sancte Spiritus, qui te Deum, etc., Cucullas ita benedicit: Domine Iesu Christe, qui, etc., aqua benedicta conspergit. Sed nouitii sua benedictione finita consurgunt ab oratione, exuunt froccos, et induunt cucullas. Inter exuendum rursus dicturus est ad singulos domnus abbas: Exuat te Dominus, etc. Inter induendum: Induat te, etc. Circumeunt per totum chorum, ut omnes fratres, ab ipso domno abbate incipientes, osculentur.



CAPUT XXuIII. De habitatione illorum in illo triduo post benedictionem.


In his tribus diebus non denudant caput capello coopertum, in cucullis dormiunt, nichil omnino loquuntur, offerunt ad pacem, ad communionem ueniunt, quod non aliquando dimittunt, etiam si eis aliquid contigit dormiendo. Tertio tandem die, cum sacerdos fuerit eos osculatus, de capitibus eorum abstrahit capellum, et de cetero licet eis, sicut aliis fratribus, loqui et exuere cucullas. Si quis infirmus, et, ut aiunt, ad succurrendum benedictionem acceperit, et pro infirmitate silentium tenere non potuit, cum aliis qui benedicuntur capita contegentibus ipse quoque contegit, et omnia que illi faciunt eo triduo similiter facit, ut quod prius omissum erat, suppleatur. Ergo ab illo die nequaquam  ulterius a capitulo separantur; et domnus abbas secundum gratiam, que singulis est data, iubet eos de cetero in ecclesia seruire, scilicet, ut legant, et cantent, qui hoc sciunt; et qui aliud non ualent, candelabra et thuribula portent. De his tamen, qui sacerdotes sunt uel leuite, diligenter examinat quomodo sint ordinati, qualis sit eorum scientia, qualis conscientia, et per aliquod tempus probat eorum conuersationem, antequam eis huius ministerii licentiam permittat. Precipue qui sacerdos erat antequam ueniret, omnino ab officio prohibetur, usque dum sepius prospiciens addiscat quam multiplici studio tale sacramentum tractetur a nobis. Sed ut hic meminerim, tam qui examinatur, quam qui iam examinati aliquo modo seruire iubentur, unusquisque  illorum in capitulo breuem diligenter attendit, ut animaduertat si est ad ullum scriptus obsequium, quod uel in ecclesia uel extra sit agendum.



CAPUT XXIX. De hebdomadario cantore, et de eo qui notatus est ad inuitatorium imponendum, uel ad aliquam lectionem, uel aliquod responsorium.

Si est notatus ad inuitatorium, quando ipsum inchoat stans ad gradum cum suo collega uel quando finit, utraque uice facit ante et retro. Si ex duobus cantaturis inuitatorium, est prior notatus, tunc etiam hebdomadarius erit, per totam hebdomadam officium misse maioris imponit, ad quam cum in die Dominica, uel in qualibet ei simili, omnia signa sint pulsanda, ad eum pertinet ut ipse primas scillas  incipiat pulsare, et postea cappa se uestire, ut chorus teneatur ab illo; qui et incensum sibi allatum, quo corpus Domini ante consecrationem est incensandum, in thuribulum ponit. Quando sunt fratres ad pacem et communionem, licet ei sedere. Quoties in septimana fuerint duodecim lectiones, ad omnes horas imponit antiphonam, preter ad uesperas, ad quas non imponit nisi in tali festiuitate de S. Trinitate, uel etiam solemniore quam est. Quando omnes ad maiorem missam sumus induti albis, non ad eum, sed ad armarium pertinet officium maioris misse. Quod si non hebdomadarius, tamen ad aliquam antiphonam nocturnorum notatus est, cum imposuerit eam, finito primo uersu psalmi, facit  ante et retro; ad legendum multum inclinis et accedit et recedit, nisi ea uice, qua conuentus nondum consedit, non est adeo inclinis; et postquam legerit, rursus ad gradum non solum ante et retro facit, sed etiam illam ueniam super manus et genua premittit. A quo etiam notandum hoc moris esse nostri, ut si quam prophetiam, maxime ubi nichil habetur historicum, legerit in Dominicis noctibus, ad finem lectionis non dicat, Hec dicit Dominus, sed, Tu autem, Domine, sunt etiam ad finem cuiusque codicis prophetarum prelecti. Quod si ad responsorium notatur, hic quidem moderate inclinat, et antequam imponat, et postea finito uersu, uel Gloria Patri, si hoc est adiungendum, facit ante et retro, et post uersum ad aliquod momentum inclinem se submittit;  et si cum altero est cantaturus, cantabit ad gradum.



CAPUT XXX. De sacerdote hebdomadario.

Quod si scriptus est ut sacerdotio fungatur, et in presenti septimana maiorem missam cantauerit, in sequenti cantabit matutinalem. De his autem, que dicturus est, non pauca scire debet corde tenus; primum tres collectas ad cantica quindecim graduum ante nocturnos, uel si psalmodia protenditur usque ad finem Psalterii, collectas ad suffragia sanctorum, collectas ad officia defunctorum, ad psalmos pro familiaribus, ad psalmodiam Deus, auribus. Usus quoque nostros multifariam scire debet, maxime in collectis dicendis et ordinandis, ut in conuentu nichil  unquam dicat quod ab illis ullo modo dissideat; sed quantumlibet sciolus sibi de omnibus uideatur, tamen non debet dedignari frequenter et de singulis cantorem et armarium interrogare. Quoties autem fiunt duodecim lectiones, post nocturnos lecturus Euangelium non prius exit de choro quam ex alternatione modulantium uentum fuerit ad illum uersiculum, Pleni sunt celi et terra; et tunc festinanter lauatis manibus sacrarium intrat, uestitus alba, stola et casula, rursus uersiculo illo imposito, Per singulos dies, procedit tenens ambabus manibus Euangelii textum reuerenter contra pectus reclinatum, quem etiam accedens ponit in medio altaris, et cum incenso facit super eum crucis signum semel tantum; inclinat se ad orationem maxime Dominicam,  ad ultimum uersum hymni presignati erigens se, tollit textum de altari deosculato, et pergit ad analogium, contra quem etiam conuentus totus conuersus inclinat. Matutinis laudibus inceptis non se mouet a loco usque dum dixerit cum aliis Gloria Patri, et aliquantulum inclinans, quibus se erigentibus ipse quoque recedit; uerum semper accelerat ut prius sit reuersus in chorum quam primus psalmus finiatur. De incenso ita gerit ut primum incenset faciem altaris, tunc superficiem manu ter cum incenso porrecta per diuersa loca latitudinis altaris, et semel in transuersum, tum retro dextrum cornu altaris, tum cornu altaris sinistrum. Incensat etiam altaria queque minora choro proxima, et Sancte  Crucis altare, faciens per singula cum incenso crucis tantummodo signum.

In priuatis diebus quoties bis comeditur, priusquam signum pulsetur ad tertiam, manus lauat ex more, ut oratione facta mox sacerdotalibus induat se, et tertiam imponat. Qua finita, litania, qua missa preuenitur, cum decantata fuerit usque ad illum uersiculum, Omnes sancti, exit de choro, ut casula quoque uestiatur, et cum processione ueniat ante altare. Si dies est talis ut non nisi semel comedatur, uestit se inter cantandum litaniam: et si processio est agenda, ut in quarta et sexta feria in quadragesima, non se uestit donec et ipsa iam facta fuerit. Accedens autem portat et ipse codicem missalem in brachio sinistro; quo deposito in dextrum  cornu altaris, inclinat ad orationem, maxime Dominicam, uel si magis uoluerit, Domine sancte, etc. Osculatur altare et textum Euangelii, dat locum diacono ut stare possit prope dextrum cornu altaris; ipse quoque stat prope sinistrum, et inclinis contra diaconum similiter inclinem, dicit confessionem; cuius etiam forma ita est prescripta, ut nec ad missam, nec ad horas quibus est dicenda, uerbis amplioribus dicatur quam huiusmodi: Confiteor Deo et omnibus sanctis eius, et uobis, Pater, quia peccaui in cogitatione, locutione, et opere, mea culpa; precor uos, orate pro me. Resp. Misereatur uestri omnipotens Deus, et dimittat uobis omnia peccata uestra; liberet uos ab omni malo; conseruet et confirmet uos, in omni opere bono, et perducat uos ad uitam  eternam, Amen. Ad epistolam sedet usque dum ad Euangelium uenitur. Diacono lecturo dat benedictionem huiusmodi: Deus misereatur uestri et benedicat: ea uice stat prope dextrum cornu altaris, et diaconus prope sinistrum.

Hic autem non est indignum meminisse qua diligentia, quoque studio ad Dominici corporis et sanguinis consecrationem et communionem seruiatur. Primum propter hoc ipsum factum est unum armariolum ante faciem maioris altaris optime compaginatum, et intrinsecus pannis uestitum, in quo nichil aliud reconditur preter illa utensilia, que necessaria sunt ad missarum solemnia duntaxat in conuentu generaliter agendarum, precipue duo calices aurei cum patenis diuerse quantitatis; et duo corporalia,  unum duplum, sicut omnia corporalia solent esse ad priuatas missas, alterum simplum. Minor calix cum duplo corporali ad matutinalem missam; maior cum simplo ad maiorem; nam et unum simplum semper iacet in sinistro cornu altaris, ut a prioribus nostris accepi, propter hoc ut ad manum possit esse contra periculum ignis; contra quod, si forte contigerit, creditur a multis quia multum ualeat expansum. Item ibi est patena mediocris et argentea, et aurea scutella habens operculum eiusdem metalli, fabrili opere colligatum, ibi ampulle ad subministrationem uini et aque: nam et in ampulla uinum ante consecrationem solet offerri. Ibi urceus argenteus, cum appendicio suo ad manuum  ablutionem; ibi linteola plura, sine quibus singula sacrata uasa nec leuantur, nec quoquam portantur. Ipsum autem armariolum habet in medio tabulatum, ut queque sacratiora sint sursum, cetera deorsum. Ad initium missarum reseratur a maiore custode Ecclesie, uel ab eius suffraganeo qui tunc est hebdomadarius; panno totum desuper operitur, qui et patenam ibi ponit simul cum corporali; calicem uero cum linteolo in longum extento tenens, et desuper operiens, portat ad amphoram aque que de stanno semper est in ecclesia, et in loco competenti, ut omnes ibi calices lauentur, quorum usus est ad priuatas missas. Ibi quoque tunc hebdomadarius apportatum calicem diligenter lauat aqua bis infusa; et si non est sacerdos uel leuita, querit a  hoc sibi uicarium alterutrius ordinis, ut in quarta feria et Sabbato; manu interius missa bene quoque in fundo ipse calix confricetur, ne forte aliquantulum fetiscat propter uini crebram infusionem. Ergo lauatus reportatur et ponitur super armariolum.

Subdiaconus anticipat lauare manus, ut ipse ad ministerium calicis sit paratus; quem interim, dum Euangelium legitur, accipiens simul cum corporali et patena, experitur si quid aque in illo remansit inter lauandum, et effundit in caueam de lateritiis tegulis factam in proximo altaris, sicut altera facta est paululum remotius, ubi idem subdiaconus, et alii subministri, manus super ea lauent. Stat iuxta sacerdotem, usque dum Euangelium finiatur. Ponit corporale super altare, calicem retinens et patenam;  comitatur sacerdotem precedentem aliquantulum contra fratres ut a singulis offeratur: a diacono aqua et manutergium apportatur, et reuerenter exhibetur; qui lauatis manibus accedit ad altare, et ut hic proprie dicam de maiori missa, utrumque corporale, uel quod in altari semper iacet, uel quod subdiaconus apportauit, accipiens expandit; pollicem tamen et indicem utriusque manus combinatos diligenter constringit, ne uel ipsa corporolia cum eis tangat, cum quibus hostias habebit in proximo tangere et tractare. Consummata autem oblatione sacerdos quoque lauat manus, cauens et ipse postea ne aliud quid tangat cum digitis quibus corpus Domini est tangendum. Subdiaconus portat hostias ad diaconum secus altare stantem et se operientem,  ut de omnibus tres, quas uoluerit, eligat ad consecrandum; propter quod dimissa patena cum hostiis super altare, uinum, quod oblatum est, funditur ab ipso quoque subdiacono in alterum calicem, tantumque relinquit quod sufficit ad consecrationem. Ad quod tamen ipse non miscet aquam, quia ei nec uinum nec aquam licet infundere, sed allatam ampullam aque simul cum calice dat diacono, ut ille misceat; dat et linteolum ut calix deforis tergatur diligenter, ne forte quid uini uel aque exterius remaneat, et consecratum pereat. Hac uice non cauet digitos diaconus, quorum supra memini, disiungere, qui has hostias iam posuit quas erat positurus; et sic tandem calice super altare  posito, subdiaconus cum patena et ampulla reuertens, patenam hostiis refertam ponit super armariolum, et ampullam in loco quo solet reseruari. Accipit aliam patenam argenteam intra scutellam auream reconditam, et tergit studiose cum panno candidissimo prope armariolum propter hoc ipsum iugiter pendente, et postea cum linteolo honeste et reuerenter inuoluit. Sacerdos interim calicem et hostiam incensans, facit cum incenso super ambo tres cruces, et unum quasi circulum, incensat quoque contra utraque altaris cornua dextrum et sinistrum, quantum manum extendere possit, pedibus tamen immotis; deinde reddit thuribulum diacono, qui prius incensat sacerdotem, et casulam inter brachia uersus pedes trahit; postea faciem dextri  cornu altaris et superficiem, ad extremum sinistri faciem et superficiem. Si uero dies festus adest, quinque illa altaria principalia proxima incensat, et illud ad quod conuentus ad uesperas et matutinas laudes iuit ubi et cereus tam in nocte quam in die ardet.

Notandum autem quod in omnibus diebus festis et Dominicis ad maiorem missam predicta altaria bis incensantur, primo uidelicet postquam confessionem suam sacerdos et diaconus fecerint, et post offerendam. Similiter ad minorem, ad quam omnia signa pulsantur; priuatis uero diebus ad maiorem missam semel incensum offertur, scilicet post offerendam, et solummodo sacra oblatio, que est in altari principali, incensatur. Ad maiorem missam nisi  signa pulsentur, nunquam incensum offertur. Sciendum quoque quoniam siue tres siue quinque hostie consecrentur, semper sacerdos mediam accipit, et cum ipsa cruces in calice facit, ipsamque diuidit, et unam particulam in sanguinem mittit, et sese media, diaconum reliqua communicare non negligit.

Postquam autem diaconus altare, uel si talis est dies, altaria incensauerit, et aliquem episcopum, uel abbatem, si forte affuerit, iuxta columnam ciborii stans, thuribulum conuerso reddit, a quo et incensatur, et ibidem manet acclinis, sicut ad primas et ultimas collectas, donec Per omnia secula seculorum a sacerdote dicatur. Conuersus quoque, si cappa est in choro, prius illum incensat qui ea indutus est; deinde incipiens a dextra eodem modo  et ordine thuribulum portat, quo superius diximus, his qui sunt in choro maiori uel minori; hoc plus faciendo, quod in minorem chorum exit prius ad dexteram, postea ad sinistram. Post hoc uero exiens, incensat eos qui extra chorum sunt, incipiens ab introitu chori in superiori parte, deinde alios, sicut sunt in stationibus suis per circuitum, postremo ipsa minora altaria que sunt prope chorum, que a diacono non incensantur, in anteriori parte, et in latere dextro, et in sinistro, non tamen presumit super altare manum extendere. Quod si aliquem sacerdotem missam ibi cantantem offenderit, uel ipse uel diaconus, si competenter fieri potest, ei thuribulum offert, et ipse altare uel sacram oblationem incensans,  ei thuribulum reddit, ipseque conuersus uel diaconus eum reuerenter incensare, et casulam inter brachia aptare non negligit. Cum autem Per omnia secula, etc., ante prefationem audierit, si iam de incensandis altaribus rediit, uel si ibi presens est, ut in priuatis diebus, uadit post sacerdotem retro; quod si nondum redierit, mox ubi redierit, illud idem facit; et post diaconum uadit subdiaconus, manu sursum extenta tenens patenam ita ut predictum est coopertam, et in duodecim lectionibus hoc solet facere unus ministrorum, manens post subdiaconum. Qui quando illuc adueniunt, altius inclinant, erecti postea stantes donec Sanctus incipiatur.

Ex hinc sacerdos omnia eodem modo agit, sicut  et in qualibet missa priuata deberent agi, sicut alias dictum est. Unus autem ministrorum, qui semper duo debent esse, stans cum flabello prope sacerdotem, ex quo muscarum infestatio exsurgere incipit, donec finiatur, eas arcere a sacrificio, et ab altari, seu ab ipso sacerdote non negligit. Diaconus uero, subdiaconus, et unus ministrorum, si dies festus est, acclines postea manent orationi intenti. Notat tamen diaconus quando sacerdos ad Supplices te rogamus inclinatus se erexerit, et tunc quoque ipse se eleuans, ut quatuor digitos, quibus Dominicum corpus tangendum et diuidendum est, abluat, in partem ante supradictum armariolum secessit. Et sciendum quoniam non modo pro anima ipsius, qui ipsum urceolum, quo aqua funditur, et concham, qua  suscipitur, dedit, sed post offerendam tam ipse quam sacerdos manus ibi abluentes hanc collectam dicunt: Oremus, Absolue, Domine, animam famuli, etc., tam alte ut conuersi audientes, qui sibi seruiunt, possint respondere Amen. Digitis ablutis et tersis, ad locum ubi primitus acclinis manebat redit, altiusque inclinans continuo se erigit, postmodum stans et diligenter obseruans quando ad Per ipsum et cum ipso et in ipso, cruces super sacrificium facere incipiat sacerdos. Quod mox ut uiderit, moderate ac pedetentim ad altare accedens, prius dextrum cornu altaris, deinde dextrum humerum sacerdotis osculatur, et postea corporale cum duobus mediis digitis manus dextre ex una parte remouet,  et sacerdos ex altera, cum quibus et calicem per medium tenens, parum subleuare, dum sacerdos dicit Per omnia secula, etc., et postmodum ipsum corporale ex eadem parte superponere procurat, et tandem rediens post sacerdotem in locum, ubi erat prius, iterum acclinis manet, donec ei a subdiacono patena argentea offeratur. Qui subdiaconus non prius se erigit, neque de loco, in quo post diaconum acclinis ex quo Sanctus inceptum fuerat, manserat, recedit, donec a sacerdote Panem nostrum in Oratione Dominica dicatur. Sed tunc inde secedens atque reuerenter incedens, et linteamen de patena deuoluens, manuque linteaminis parte inuoluta ipsam tenens, partem eiusdem linteaminis pendere ex industria facit, ut diaconus quoque cum digitis  mediis linteamine inuolutis eamdem patenam ab ipso osculante ei manum accipiens, finita Oratione Dominica, offerat sacerdoti; propter quod tamen pollicem et indicem minime disiungit, sicut tunc non disiunxit quando calicem cum sacerdote leuauit. Et sciendum quoniam quidquid de predicta patena priuatis diebus subdiaconus facit, hoc idem in duodecim lectionibus ille ministrorum, qui post illum manere solet, agere consueuit. Postquam uero diaconus sacerdoti patenam obtulit, ibi prope dextrum cornu altaris orationi, si sapit, intentus manet acclinis, donec Per omnia secula seculorum dicatur. Sacerdos uero accipiens eam cum mediis digitis ponit super corporale ad pedem calicis, et postquam fregerit hostiam, unam particulam, ut mos est,  mittit in calicem, duas super patenam, et cum corporali tegit utramque. Prius tamen super ipsum calicem, digitos quibus tetigit, diligenter fricat et excutit, ne quid forte inter frangendum de corpore Domini adheserit; manus interim cum summo studio claudens et in modum crucis ad pectus applicans, uertit se primum diacono reuerenter inclinanti, et casulam cum duobus mediis digitis post pacis osculum inter brachia aptanti, dans illi pacem, deinde subdiacono, et in procedendo contra conuentum, duobus ministris, ad ultimum ueniens super gradum ante analogium dat pacem ceteris, sicut adnotari decreuimus, in quinque precipuis festiuitatibus toto conuentui; ceteris autem diebus, exceptis Sabbatis in quibus eueniunt ieiunia Quatuor Temporum,  et exceptis missis ieiunii in festiuitatibus Quadragesime, et reliquis ieiuniis, in quibus festiuitas duodecim lectionum euenerit, quando una hostia offertur, et pax uni a diacono datur, sic itur ad pacem: in tertia et quinta feria, et Sabbato semper dexter chorus uadit ad pacem, preter illum cui tale quid in nocte contigit; in secunda, quarta, et sexta sinister; in Dominicis autem alternatim, ut alter chorus in una, alter in altera, sicut alternatim incipiuntur hymni, antiphone et psalmi, ab uno choro in una hebdomada, ab altero in alia. Si uero reuestiti sunt in cappis seu in albis, secundum dignitatem ordinis ibunt ad pacem, ut primo loco sacerdotes, sicut sunt priores, secundo diaconi, tertio subdiaconi, deinde alii, sicut ordo eorum exigit, ad  extremum conuersi. Si autem aliqui sunt in cappis, et aliqui in albis, et aliqui in froccis uel cucullis, secundum dignitatem ordinis prius ibunt hi qui in cappis, deinde qui in albis, postremo qui in froccis seu cucullis erunt, sicut semper prout ad conuersionem uenerunt seu a domno abbate leuati sunt, siue sint cantores, siue conuersi.

Notandum tamen quoniam si domnus abbas propter aliquam rationabilem causam quemlibet conuersum leuauerit in capitulo et in refectorio, tamen ordinem illum seruabit; ad pacem uero et ad communionem, sicut et ad aquam benedictam, secundum ordinem conuersionis ibit. Priuatis autem diebus conuersus, qui seruit de candelabro, quia alba  indutus est, primus postquam sacerdos super gradum uenerit, uadit ad pacem. At sacerdote ad pacem procedente, diaconus ad altare accedit, duasque hostias, uel si plures fuerint, ut in Dominicis, frangit et diuidit, quas sacerdos non diuisit, separatim dimittit, ut de altera ipse, de altera sacerdos communicetur, et si, priusquam sacerdos redeat, perfecerit, nusquam tamen recedit. Mox uero ut subdiaconus et ministri pacem acceperint, manus abluere in piscina, que est prope altare, non negligunt, et subdiaconus patenam auream ad calicem pertinentem, quam posuerat super armariolum, reportat, ponens super altare, et simul linteolum extensum in transuerso altaris, et postea stat inclinis inter reclinatorium et dextrum cornu altaris usque dum  redeat. Qui rediens, et illam portiunculam Dominici corporis, quam sumpturus est, de patena accipiens cum duobus mediis digitis sinistre manus, patenam modice diacono porrigit; et super calicem ipsam portiunculam sumens, postea eumdem calicem cum sanguine diacono dat. Unus autem de ministris tollit de armario scutellam, et allatam tenet cum linteolo super reclinatorium, quod est, quantum puto, propter hoc maxime factum inter duas ciborii columnas; super quod diaconus mittit patenam in qua Dominicum corpus est diuisum; calicem quoque cum sanguine dat subdiacono intrinsecus stanti inter reclinatorium et altare: qui tenebit eum reclinem, quam coniunctius poterit erga scutellam; communicat primus diaconus, et post eum alii forinsecus  accedentes, eo ordine quo et ad pacem, et preter illos qui in albis sunt, antequam communicent cuncti ueniam petentes, et manum sacerdotis osculantes, tam illi quam alii. Si quis autem, qui non sit de illo choro qui uadit ad pacem, uoluerit communicare, facto inde signo illi qui seruat ordinem, si domnus abbas uel prior abest, accedit tam ad pacem quam ad communionem in suo ordine. Debent autem singuli ita se scutelle adiungere, ut si forte inter sumendum corpus Domini aliquando uel de ore sumentis, uel de manu porrigentis lapsum fuerit, nisi in scutellam cadere non possit. Quotquot autem ipsum corpus sacrum dederit, singulis sanguine prius intinguit  . Communicatis autem omnibus qui uoluerint, et nouissime subdiacono, qui semper  per consuetudinem ad maiorem missam communicare debet  et communicato illo qui tenet scutellam, si corpus Domini superest, uel si uidetur sibi, cooperitur ipsa scutella, et qui tenet eam non se submouet inde quousque sacerdos calice a subdiacono recepto sanguinem sumat, uinumque, quo postea calicem lauat, infusum sibi ab eodem subdiacono in altera manu tenente ampullam, et cum altera inuoluta linteolo, quod cum patena super altare posuerat, subleuante calicis pedem. Diaconus, percepta communione, prope armariolum uenit, ut cum uino in altero calice digitos abluat quibus Dominicum corpus tractauit, ministro qui supererat  ,  cum ampulla fundente uinum et pedem calicis subleuante; quos ablutos ad calicem prius tergit, deinde ad faciem, et eam partem qua tersit ea applicat et uinum sumit uertens se ad orientem, et tunc corporalia plicare, et librum missalem de sinistro cornu altaris in dextrum ponere, et ad locum illum, ubi prior collecta est in proximo dicenda, uertere accelerat. Subdiaconus uero, mox ut sanguinem sumpsit sacerdos, et uinum quo postea calicem lauit,  accipit ab eodem calicem, osculans ei manum, et a diacono patenam calicis, ab altari superimposito uno corporali acceptam; nam alteram in locum suum super altare reponit; et tunc ille qui tenet scutellam, altius eam eleuans, uadit ante sinistrum cornu altaris, et subdiaconus remanet cum calice ante dextrum, post sacerdotem tenens cum altera manu calicem, cum altera patena parumper subleuata cum corporali. uerum contra ipsos totus conuentus pro reuerentia Dominici corporis et sanguinis ueniam petit.

Sciendum autem quoniam, si quilibet post communem ueniam superuenerit, nunc in choro, nunc extra chorum ueniam petere debet. Similiter postquam aliquis communicauerit preter hanc communionem,  nunc ante altare S. Ioannis, nunc alibi ueniam consuetudinaliter petit. Mox autem ut ille minister, qui supererat, digitis diaconi uinum superfudit, accedit extra inclinatorium deferens calicem alium minorem, cum ampulla, quam subministrauit diacono, et post ab eodem recipit, ut sacerdos quoque digitos illos lauet, quibus Dominicum corpus tractauit, quos nunquam in maioris misse calice abluere licet. Quo sumpto, iterum uinum in calicem funditur, ut ipse aliquantulum calix abluatur, et a sacerdote sumitur. Et quoties tam sanguinem quam reliquum uinum sumit, faciem uersus altare, uel uersus orientem uertit. Ille autem qui portat candelabrum, postquam sacerdos a pace redierit, continuo accipit, tenens hoc ante gradum  subleuatum, nec prius deponit quam Per Dominum nostrum de prima collecta post communionem dicatur. Eadem hora tam subdiaconus cum calice quam minister cum scutella discedunt. In duodecim lectionibus duo conuersi cum duobus candelabris, et tertius tenens thuribulum, eodem omnino modo ante gradum et accedunt et discedunt, quo dictum est priuatis diebus.

Sciendum uero quoniam, quoties non nisi una hostia consecratur ad maiorem missam, eadem missa cum calice minoris misse et duplo corporali cantatur; et tunc neque patena argentea exhibetur, neque predicta scutella apportatur, neque subdiaconus, postquam calicem post communionem susceperit,  post sacerdotem moratur, neque conuersus de candelabro seruiens, postquam sacerdos post ablutionem digitorum uinum calici infusum ebiberit, amplius operitur. Sciendum quoque quoniam omni die Dominica corpus Domini mutatur, et dum sacerdos procedit ad pacem, recens consecratum a diacono in pixide cortica reponitur; et quod preterita Dominica consecratum fuerat, inde accipitur, et ab eodem diacono diuiditur, et fratres inde communicantur;  due tantum particule illius hostie, quam sacerdos diuisit, non mutantur. Predictam autem pixidem, dum psalmi familiares post tertiam dicuntur, diaconus de columba iugiter pendente super altare, bene cum linteolo de puluere exterius tersa, abstrahit, et super dextrum cornu sub coopertorio ponit, missaque finita in eodem loco reponit. Postquam autem subdiaconus et minister de ante altare discesserint, quisque sua ad armariolum reportat. Ubi quantumlibet clara dies sit, tamen cum cereo utrumque, patena scilicet, super quam Domini corpus fractum fuerit, et calix diligentissime considerantur a subdiacono et a ministro, si quid forte uel minutissimum de corpore Domini remanserit; et, si quid uiderit remansisse, hoc non  manu tangere presumit, sed lingua tantum leuat et sumit, si talis est particula quam conuenienter sumere possit; si uero minutissima, et, ut ita dicam, indiuisibilis et atomo similis, hanc, si potest, cum uino in calice, quo sacerdos et diaconus digitos abluunt, recipit, leuat et separat. Quod si ita adheserit, ut cum uino fieri non possit, in eo tamen loco, ubi eam uiderit, linguam summatim applicat, et sic eam sumit; et postea iterum patenam uino superfundit. Quod si non et quantumlibet ibi remansisse cognouerit, non tamen propter hoc eam uel semel diligentissime uino superfundere dimittat, et illam superfusionem primitus sumit; et postea eumdem calicem, quo uinum illud patene superfusum sumpserit, alio uino abluit, uel illud, quo calicem  maioris misse uel ipse uel minister interius lauit, in illum calicem immergit et sumit mittitque uinum alterum in calicem maioris misse, et circumquaque intus diluit, et, si minister communicauit, illud ebibit; sin autem, subdiaconus, postquam uinum patene superfusum sumpserit, in eum calicem, super quem eadem patena fusa est, immergit, sicut dictum est, et sumit et tunc non alio uino eum abluit, nisi forte tale quid postea ibi remansisse cognouerit. Alter ministrorum cereum ad hoc diligenter inspiciendum tenere, uerum linteola, que tria sunt, debet studio explicare. Quod si subdiaconus est in custodia, custodis est cereum tenere. Duo autem linteola super calicem maioris misse,  iterum uero super calicem minoris debent poni, et sic quoque sacra uasa in suo loco componi. Quod si ante finem misse aliquando possunt perfecisse, non tamen propter hoc aliquis eorum debet deuestitum ire. Recedens autem sacerdos ab altari, dat missalem diacono, ut ab eo reportetur; stolam ipse et manipulum complicat, nisi forte sint, ut in festis precipuis, deaurata, tunc enim a sacrista sunt complicanda.

In priuatis diebus hostie non consecrate portantur in refectorio, ut his, qui eo die non communicauerunt, per manus sacerdotis distribuantur, quod hoc ordine fieri solet, ut primum tribuat de ipsis hostiis domno abbati; postea, cum sint mense tres, utrinque ad dexteram domni abbatis ad  unam mensam, postea ad omnes in alia parte, et sic iterum redit ad dexteram, et tribuentis manus a singulis osculatur. Quoties benedicit, facit tres cruces contra mensam principalem, contra dextram et sinistram; ad potum uero non nisi unam. Post completorium, priusquam tertia finiatur oratio, exit de choro ad aquam benedictam, ut cum ea singulos aspergat.

Et quia sacerdotis semel memini, ut hic adiungam quod adhuc ad eum specialiter pertinet, si missam priuatam cantare uoluerit, innuit conuerso cum signo crucis, quod est signum misse cantande. Qui, continuo sequens illum ad locum ubi sunt utensilia recondita ad solemnia missarum, accendit candelam, ponit in brachium sinistrum uestimentum  sacerdotale, et desuper librum missalem. Sacerdos autem primo manus suas lauat et tergit, mittit hostiam cum cochleari super patenam; calicem quoque lauat et tergit. Item in ampullas duas infundit uinum et aquam, quas et cum sinistra lauat, et cum dextera calicem superpositis patena et corporali. Ita precedens conuersum sequentem, pergit ad altare ubi est cantaturus, cuius linteum complicatum explicat; ponit calicem et librum missalem. Ad uestimentum non est improuisum nec omissum, ut ad singula altaria una sit tabula in qua ponatur, unumque lignum patulum et muro infixum, super quod ponantur ampulle; pendet quoque in promptu manutergiolum, ad quos sacerdos, postquam se induerit, lauatas tergit summitates digitorum,  quibus necessario tangit res sacratas. Inde missam incipiens, totum cantum, qui ad eam pertinet, pro edicto Patrum nostrorum magis legit in directum quam unquam audeat cantare. Cum uentum fuerit ad offerendam, eodem studio, et diligentia, qua fieri solet ad maiorem missam, per omnia se habet. Finita missa cum redierit, nec tunc omittit iterum lauare summitates digitorum, maxime propter calicem et propter corporale reportandum.

Ut adhuc amplius quid dicam de lege sacerdotis: quando se uestit ad missam priuatam, si pulsatur signum ad horam regularem, et nondum stolam misit super collum, exuens se cessat a missa, et pergit  ad horam. Item interim, dum hora cantatur, si missam finierit, et ipse uenire potuerit in chorum ante Gloria primi psalmi, conuersum dimittit cum uestimento complicato, uel non complicato, et ipse pergit ad Horam. At si uenire non potest, non se mouet a loco, nec conuersus, quousque hora finiatur. He sunt autem uices, in quibus sacerdotes possunt huiusmodi missas absque licentia cantare, quotidie ante primam, si tamen prima non coniungitur matutinis laudibus, ut sepius in hieme; et post capitulum usque ad tertiam; aut si capitulum est, post tertiam usque ad sextam, nec minus post nonam, si tamen fratres non ierint dormitum. Aliquando post Euangelium maioris misse aliquis sacerdotum licentiam accipere potest; quod tamen  reprehenditur, si frequentare uoluerit et in usu habere.



CAPUT XXXI. De subdiacono, et de cantoribus gradualis, uel alleluia, et tractus.

Subdiaconus, qui lecturus est Epistolam, cum sacerdote processurus ad altare, portat textum Euangelii, et ponit in medio altaris; puluillum non portat, nisi quando dies est solemnis. Inchoans lectionem, uel ea finita, ad utramque uicem facit ante et retro ibidem ubi lecturus est. Similiter sunt facturi qui cantant responsorium, uel qui alleluia, uel tractum seu canticum; que cum in priuatis diebus non nisi communiter cantantur a conuentu, si quod festum amplius in septimana euenerit, cantanda sunt  iterum ab ipsis a quibus et prius in Dominica sunt cantanda. Quod si omnes in cappis uel in albis, armarius innuit quibuscunque uoluerit pro eis cantandis; quod et facit ad prosam, si quando est cantanda, et ad hanc ante et retro nec in fine nec in principio est gerendum.



CAPUT XXXII. De diacono.

Diaconus sacerdotem precedere solet ad altare; sacerdote inclinante se ad orationem, ipse quoque stat similiter inclinis; sacerdote se erigente, gerit ante et retro. Accedit ut sinistrum cornu altaris osculetur; pergit stare contra sacerdotem, ut confesso confiteatur. Porrigit incensum, quo imposito  porrigit quoque ipsum thuribulum; quod postea recipiens, si est dies solemnis, incensat altaria queque proxima choro, et maxime ipsius altaris principalis cornua posteriora. Cum sacerdos sederit, ipse quoque sedet, prius tamen sacerdote innuente, nec sedet absque licentia eius. Finito Euangelio facit ante et retro; item missa finita ad cuius finem nunquam pronuntiat Ite Missa est, nisi etiam Gloria in excelsis cantetur.



CAPUT XXXIII. De seruitoribus ecclesie, et de his quos appellamus ministros altaris.

Seruitores preter hoc munus quod thuribulum et candelabra deportant, diligenter obseruant ut nunquam desint ad obsequium sacerdotis. Leuite  quotiescunque ad ullum diuinum opus se induunt, post consummationem operis ipsa indumenta deponunt, uel si opus habuerint aqua et manutergio, scilicet manus lauaturi. Item quoties alteruter illorum incensat altaria, unus de eisdem seruitoribus iugiter illos comitatur. De his, quos appellamus ministros altaris, quantum dicendum uidebatur, superius est premissum.



CAPUT XXXIu. De lectore ad mensam.

Mense lector finitis maioris misse solemniis ueniens ad gradum facit ante et retro et ter hunc uersum toto conuentu respondente pronuntiat: Domine, labia mea, etc. Prosequitur sacerdos ea  benedictione: Saluum fac seruum, etc., Mitte ei auxilium, etc., Dominus custodit te, etc., Dominus custodiat introit., etc. Auferat a te spiritum elationis, etc. Iterum qui lecturus est inclinat ut prius. Ante refectionem generalem de pane uinoque prelibat, iuxta prescriptum sancti Benedicti. Ad matutinalem seu maiorem missam post euangelium accipiens librum in quo legendum est, et secedens in minorem chorum intendit his que sunt legenda. Quod si iuuenis est in custodia positus, tunc non ita secedit, et quantum legit, legit in ipso choro. Librum autem, in quo legendum est, in refectorium portat et reportat qui legit ad seruitores. Et quia nullus fratrum quidquam gustauerit priusquam lectio est imposita, cum primum domnus abbas, uel prior consederit,  petit lector benedictionem, et accelerat lectionem adoriri. Qua finita ueniens ad gradum, ante facit et retro. In septimana si uno die lectionem intermiserit, et alium fratrem, ut pro se legat, rogauerit, non reprehenditur. Quod si amplius, nisi pro infirmitate, et hoc petens ueniam in capitulo monstrauerit, notatur.



CAPUT XXXu De coquis.

Hebdomadarii coquine solent quatuor esse. Quod primo faciunt, pulsato signo ad uesperas, et oratione facta, pergunt in coquinam ut accipiant fabas; post uesperas lauant eas diligenter aqua ter infusa, in qua etiam faciunt eas pernoctare  caldario bene cooperto. Ad mandatum illis, qui in preterita septimana seruierunt, pedes fratrum lauantibus, isti precincti linteo tergunt, et ad manus manutergia prebent. Cum quibus mandato etiam expleto, uenientes ante domnum abbatem ante faciunt et retro. Item matutinis laud. Dominice diei expletis, illi ad gradum uenientes Deo gratias agunt pro consummatione peracti obsequii, hunc uersum ter cum totius conuentus responsione dicentes: Benedictus es, Domine, etc. Isti idem obsequium facturi Dei adiutorium petunt, ita dicentes: Deus, in adiutorium, etc. Pro illis dicendi sunt a sacerdote hi uersiculi, eaque collecta: Saluos fac seruos, etc., Conuertere, Domine, etc. Oratio: Deus  cui humilium, etc., Pro istis, Saluos fac, etc., Mitte eis, etc. Oratio: Misericors ac piissime, etc. Prius etiam quam conuentus, exeunt de ecclesia Sancte Marie, ut se possint calceare, et interim descendere; dum ad necessarias est conuentus, manus et faciem lauant, faciunt, ut moris est, tres orationes in ecclesia, si intrare potuerint; si non, prope fores ecclesie. Intrantes coquinam, iterum lauant fabas ternis aquis, et sic mittunt super ignem. A qua caldaria feruescente, et spumas bulliente, eiiciunt eas iugiter transuerso cochleari, ne forte simul cum spumis fabe supernatantes proiiciantur; quas etiam fundo sepius cum ipso cochleare diuersant, ne, cum mandi debuerint, sapiant ignis odorem. Folliculas fabarum cum se incipiunt aperire, non  permittunt eas amplius super ignem; aqua frigida ter iterum refrigerantur, et iterum cochleari huc et illuc diuersantur, mittuntur in unam cuppam habentem cooperculum optime compaginatum. Caldarium quoque, in quo coquebantur, intrinsecus usque ad nitidum lauatur; quo ablato ab igne, statim aliud dependitur, ut aqua calefiat qua scutelle sunt lauande.

Reclinatur etiam tabula ad parietem inclinata, qua, cum lauate fuerint, pausentur; et ipsa tabula tota desuper infunditur aqua et tergitur scopis. Prius tamen consueta inclinatione premissa, ter rursus eumdem uersum dicunt quem in choro dixerunt; sed hic adiuncto tertia uice, Gloria Patri, etc., et Dominica simul Oratione, et uersiculo Adiutorium  nostrum, etc., iterum facto ante et retro, ita demum tabulam reclinant. Cantant omnes horas regulares, more canonicorum; uesperas pro fidelibus defunctis loco suo imponunt, et ad ultimum uerba mea. Effusa autem aqua, qua lauantur scutelle, infunditur ea calefacienda, qua olera sunt coquenda. Quod si matutine laudes tardius expleantur, ut aliquando contingit, maxime in festis precipuis et estiualibus, et signum ad primam maturius est pulsandum; tum priusquam quidquid aliud faciant, tabula reclinata horas adoriuntur; quia si quid remanet quod ante primam non cantauerint, non est consuetudo ut post primam cantetur in manifesto. Qua finita, uel si est in priuatis diebus post Euangelium misse matutinalis, olera caldario immittunt,  et post capitulum in altero fabas iterato. Accipiunt lardum, quod cum aliquantulum coctum fuerit cum oleribus, exprimunt inde saginam fabis superfundendam. Propter quod tamen ad maiorem missam non omnes se subtrahunt, sed duo tantum, et precipue si qui eorum sunt idiote. Quibus ante debet a commilitonibus indultum esse, ut aliquam priuatam missam possint audiuisse. Hi, ut premissum est, fundunt saginam; per hos fabe iterum calefiunt. Hi, si opus uiderint, pro morosa coctione ut amplius aque super olera mittatur, quantum mittere uolunt, primum in sartagine calefaciunt quia ea natura est olerum ut de aqua frigida saporem habeant deteriorem; unde caueatur etiam, cum mittenda sunt in caldariam, ut non de alia  aqua quam de feruida lauentur; sale non condiuntur, nec adipe sparguntur, nisi quando fuerint percocte, ne forte mora longiore sal euanescat, et si unus coquorum uoluerit, non est illicitum de ipsa fabarum aqua paululum prelibare, ut probet si bene sint condite.

Ad mistum non accipiunt nisi quod S. Benedictus precipit, quartam partem panis absque libra sua, et de uino similiter. Finita hora postquam fratres sunt refecturi, celeriter exeunt ut fabas administrent; quas, qui prior est coquorum, si tamen bene nouerit et huius est ualetudinis, cum cochleario ad hoc facto mittit in scutellas; alii portant ad mensas, a principali mensa incipientes. De oleribus econtrario  fieri solet, que ita administrant, ut a nouissimo incipiant. Scutella posita cum oleribus ipsis ante domnum abbatem, uel priorem, qui eam apposuit cum signo mediocri licentiam querit a presidente ut scillam sonare iubeatur; quo annuente paululum inclinat, et ad scillam ueniens tandiu sonat, ut singuli deglutire possint quod habuerint in ore, ut sint expediti ad respondendum benedictioni sacerdotis; que etiam dum sit completa, interim prefatus dapifer stat inclinis ante architriclinum, et tunc ante facit et retro. Quod medium datur inter fabas et olera, per tres dies in septimana, id est feria II, Iu et uI solet esse pitancia; alios tres, generale. Generale appellamus, quod singulis in singulis datur scutellis. Pitancia quod in una scutella duobus;  uerbi gratia, aliquando pro pitancia absque scutella unum crudi casei frustum, uel quatuor oua; pro generali oua quinque, et caseus nunquam nisi coctus. Sed si quid est generale, a nouissimo incipit administrari, et ad hoc scilla sicut ad olera pulsatur. Pitancia uero a priore; et de hac hebdomadarii coquine nichil omnino se ex debito intromittunt, sed cellerarius quibus ad hoc innuerit cum his eam administrat; quidquid est generale hoc apportant, et nisi pisces sint, quos cellerarius ipse singulis eis suggerentibus apponit; si est alius generalis, adhuc unus eorum scillam sonat, scutellas colligit eas solas in quibus fabe oleraque sunt administrata. Propter quas etiam unus iugiter remanet in coquina, qui eas ita recens ollitas abluat eadem  aqua qua diluculo sunt lauate, ne, si comestorum reliquie induruerint, maior fiat abluendi difficultas. Eadem diligentia est et de caldariis, ut et ipsa lauata sint, si non ante, prius tamen quam seruitorum refectio finiatur. Focus autem caute cooperitur, ut in crastinum uiuus et non exstinctus possit reperiri. Post uesperas iterum fabis iam lotis, pro gratiarum actione dicunt prefatum uersum: Benedictus es, Domine, etc., eodem modo quo alterum in matutino dixerunt. Sed si uoluerint, duos dies expedire possunt de lauatione scutellarum, id est, in secunda et sexta feria, in quibus pro consuetudine cellerarius contradicere non potest, ut eas in cellarium diluculo portatas non commendet famulis suis propensiore studio lauandas. ueniente Sabbato, post nonam  uel post uesperas scopant coquinam, totas sordes, que fiebant per occasionem cinerum uel lignorum, foris ostium accumulant, ut inde per famulos cellerarii efferantur. Calefaciunt aquam ad mandatum, et eo die differtur uersus, Benedictus es, Domine, usque dum mandatum sit peractum, et in refectorio etiam lectio collationis iam finiatur. In sequenti autem Sabbato, cum noster aqueductus limosam habeat aquam, scopant utrumque lauatorium, uel quod est ad usum ecclesie, uel quod ad manus. Item scopant necessarias, fenique reliquias per totam septimanam expansi congerunt ad murum; et si est tempus estatis, per totam illam septimanam post nonam in refectorio aquam propinant.



CAPUT XXXuI. De utensilibus coquine.


Hec sunt autem utensilia que nunquam debent in coquina deesse. Primum tria caldaria, unum ad fabas, alterum ad olera, tertium simul cum tripode ferrea; ut si quis pannos suos lauare uoluerit, lexiuiam facere possit. Cuppe quatuor, una ad fabas reseruandas, quando fuerint ita semicocte; altera in qua cadit aqueductus, et in qua olera prius lauantur quam in caldarium mittantur; tertia in qua scutelle; quarta ad hoc solum ut aqua calida in eam mittatur ad mandatum, et ad rasuram, qua fratres inter radendum utuntur; quam et calefacere debent qui in priore septimana seruierunt. Item quatuor cochlearia, unum ad fabas, alterum ad  olera, tertium non adeo grande ad saginam exprimendam; quartum est ferreum ad focum cineribus cooperiendum, ad quem componendum uel distrahendum est etiam eiusdem generis forceps. Item quatuor paria manicarum, ne stamineorum manice fratrum de nigredine coquine familiari sordidentur. Duo paria palmariarum, que ita Romanice appellantur, manusque deffendunt a calore caldarii, quando recens ablatum ab igne quoque est mouendum uel inclinandum. Tria manutergiola, que et in omni quinta feria mutantur, minimeque manus ad solita tergunt manutergia, que pendent in claustro. Unum cultrum ad lardum incidendum, et simul cotis ad acuendum. Una patella ad aquam, si opus fuerit calefaciendam, et adipem fundendum;  altera, que est permodica, in fundo minutatim perforata, ut ipse adeps coletur. Una pixis in qua sal recondatur: unum scrinium in quo minora queque recondantur. Una urna, qua aqua hauriatur: et scope due quibus caldarie post coctionem scopentur. Due retis abcisiones, que faciant ad ablutionem et scutellarum, et caldariarum. Due tabule ad scutellas; una in qua ponantur post refectionem utcunque lauate; altera in qua diluculo quando ad perfectum debent esse lauate. Duo sedilia, que bancos uulgo appellant; una cella quadripoda et submissa, super quam ponatur cuppa cum oleribus, quando sunt in caldaria mittenda. Una petra maior etiamque molaris, super quam iterum ponitur caldarium,  siue sint fabe, siue olera, que administrantur; altera super quam et altera cuppa ponitur, de qua scutelle lauantur inter reficiendum. Unus follis ad sufflandum ignem; unum flabellum uimineum ad uentilandum. Unus contus ad supportationem caldariorum, alter ad ignis dimotionem. Unus canalis in quo lexiuia iugiter habetur propter manus frequentius lauandas; duo quoque trigoni, uterque de tribus lignis, licet imparibus angulis sint facti, qui in modum ostiorum huc et illuc uersari possunt. In his pendent catene quibus caldaria suspenduntur, suspensa implentur aqua prope aqueductum, et ita deducuntur absque labore usque  super ignem. Sciendum quoque quod pro nulla necessitate aliud quid coquitur in coquina regulari preter fabas et olera, nec etiam aliud genus leguminis. Nam ipse quoque fabe, quando sunt ita nouelle, pro quibusdam deliciis cum pipere condiuntur, non coquuntur a fratribus, sed a famulis in alia coquina. Scriptor tantum si incaustum temperare uoluerit, non prohibetur. Et si quis uult calceos ungere, prouidebit horam competentem, id est, in estate ante primam, et in hieme ante tertiam, et si meridiana non agitur, post nonam; si tamen seruitores non habent amplius administrare. Pueri quoque candelas, quibus opus habuerint, faciunt in ipsa coquina cum magistris suis.



CAPUT XXXuII. De his qui faciunt mandatum.


Breuis clauditur cum his tribus qui notantur ad mandatum  quotidianum, quod inchoatur in capite ieiunii, et perdurat usque ad Kalendas Nouembris omni die, siue una uice, siue duabus comedatur, agitur post cenam. Sane conuentu exeunte de ecclesia, post uersum exeuntes colligunt se qui id facturi sunt ad ostium, et imposito psalmo Miserere, pergunt in eleemosynariam domum; ubi offendunt tres pauperes sedentes pedibus nudatis, contra quos etiam ueniam petunt. Finito psalmo et antiphona imposita, Mandatum nouum, etc., pedes pauperum lauant, tergunt et osculantur. Lauatis primum propriis manibus, ad manus pauperum  aquam et manutergium prebent. Scillula percussa, cessatur a cantu, pulsatur tandem, et benedictio datur super panem, et uinum pauperibus eroganda. Panis mittitur eis in dextram, uinum in sinistram, et manus utraque osculatur. Inclinant se ad orationem, que est huiusmodi: Ostende nobis. Kyrie, eleison. Pater noster. Suscepimus, Deus, misericordiam. Tu mandasti. Oratio: Adesto, Domine, officio nostre seruitutis, etc. Facto ante et retro, et prefato psalmo rursus imposito recedunt. Cum autem uenerint ad fratres in claustro sedentes, inclines incedunt, et fratres eis transeuntibus similiter inclines aliquantulum assurgunt. Peruenientes cum ipso psalmo in chorum ad gradum, iterum dicunt Orationem  Dominicam, et uersum, Et ueniat super. Oratio: Actiones nostras, quesumus, Domine. Totum clauditur consueta inclinatione. Loquela quoque nostra hic est claudenda. Etiam dabis licentiam abeundi, qui cum peregero quod iniunctum est mihi, potero, si placuerit, reuerti; et si qua modo remanserunt, tunc spero perorare. Hoc est, inquit, quod desideramus, quod rogamus, ut quia nec audemus contra uoluntatem tuam modo te detinere, cum reuersus fueris, nequaquam per aliam uiam quam per nos reuertaris, ut quod pro utilitate animarum nostrarum, talique affectu inchoasti, perducere possis ad consummationem.



LIBER TERTIUS. PRO SINGULIS OBEDIENTIIS.



PRAEFATIO.


Beatus Hieronymus in quadam suadet epistola ut, qui monachorum nomine censemur, rogati raro accipiamus, rogantes nunquam. Quod cum legissem, ut fatear quod uerum est, adeo mihi complacuit ut de cetero eiusdem uerbi non possem immemor esse. Ut autem iam in alio loco memini, senior noster domnus abbas cum me in Alemanniam direxisset, uidelicet ad regem, et ad quemdam regalium diuitiarum pontificem, ita mihi contigit, ut aliquam paterer necessitatem utensilium ad tam longinquam uiam redeundi. Tamen non ualens auferre a memoria quod suasum erat a prefato Christi philosopho, et a meipso adeo probatum, posui ori meo custodiam contra stimulum necessitatis ingruentis, ut persone  prenominate nichil omnino a me rogarentur, cum ipse quoque nichil omnino sua sponte largirentur. Ita egens iterato ueni ad domnum abbatem Willelmum, qui me pridem discedentem a se adiurauit, propter quod a me non bene potuit omitti, ut ad eum peracta legatione, que mihi erat iniuncta, non redirem; et tunc quid fecit ille? Certe non exspectauit ut a me quidquam rogaretur; nam quibuscunque opus habueram, priusquam uel scirem, omnia prouidit, et uellem nollem, accipere cegit. Qui adhuc etiam insuper impendebat omnia officia et obsequia, que ille potuit ullo modo estimare ut pertinerent ad caritatem, ita ut grauatus cesarie, cum tonsorem quererem, non me pateretur alium habere quam seipsum.  Item, sacram hostiam oblaturus, cum ad hoc ministrum quererem, non me pateretur habere alium quam seipsum. Sine fuco imitatus est illum, qui uenit non ministrari, sed ministrare. Amator autem precipuus totius religionis, et specialiter nostro deferens monasterio, quasi alteri paradiso, enixius me rogauit ut quod adhuc de usibus nostris superesset, perorarem. Cui ut morem gererem, ita tertio sum exorsus.



CAPUT PRIMUM. De electione abbatis.

De officiis, uel, ut regulariter loquar, obedientiis nondum quidquam dixi. Quarum omnium cum sit principalis obedientia domni abbatis, sit etiam principium  relationis nostre. Igitur eius ipsius primitiua electio hoc habet quasi legitimum sempiternum, quod ad eam nullus mortalium solet interesse, preter eos solos qui sunt Ecclesie nostre professi. Et domnus abbas, quem Deo donante habemus impresentiarum, cum prior esset loci nostri, in ipso loco et generali capitulo prostrauit, et de canticis quindecim graduum septem prima decantauit; et ipse domnus prior aliis adhuc prostratis se leuans, hanc dixit orationem, et sine Oratione Dominica, Adsumus, Domine sancte Spiritus; adsumus peccati quidem  immanitate detenti, sed in nomine tuo specialiter aggregati; ueni ad nos, et esto nobiscum, et dignare illabi in cordibus nostris; doce nos quid agamus, quo gradiamur; et ostende quid efficere debeamus, ut te auxiliante tibi in omnibus placere ualeamus. Esto salus et suggestor et effector iudiciorum nostrorum, qui solus cum Deo Patre, et eius Filio nomen possides gloriosum. Non nos patiaris perturbatores eius iustitie, qui summam diligis equitatem, ut in sinistrum nos non ignorantia trahat, non fauor inflectat, non acceptio muneris uel persone corrumpat; sed iunge nos tibi efficaciter solius tue gratie dono, ut simus in te unum, et in nullo deuiemus a uero qualiter in nomine tuo collecti, sic in cunctis teneamus cum moderamine pietatis iustitiam, ut et hic a te in  nullo dissentiat sententia nostra, et in futuro pro bene gestis consequamur premia eterna. Responsum tandem est ab omnibus Amen. Quos iterum considentes prior compellauit, suadens ut de presentia diuine gratie nequaquam dubitarent. Pollicitus est quoque pro parte uirili quod nullum omnino eligere possent, etiam si minimus esset puerorum, cui uolens et absque omni typho non obediens esset.

Beatus autem Pater Odilo rogatus in extremis suis, quid sibi de successore uideretur, non acquieuit ad hoc quemquam nominare. Tantum cum aliquot personarum maiorum et probabiliorum, excepto priore, meminisset, probauit ut, quisquis per illas eligeretur, ceteri omnes consentirent. Quod cum  relatum esset eadem uice in capitulo a quodam fratre, qui ad finem S. Patris interfuit, per hanc occasionem priore dissimulato compulsus est claustralis prior a ceteris maioribus, ut primus ediceret quid ipse de gerenda electione sentiret; ille autem hesitans et tandem ratione conuictus, cum mutare non posset ut non responderet, priorem nominauit et elegit. De cetero nullus erat qui contra hanc sententiam uel aliquantulum mutiret, sed omnes pariter laudauerunt. Solus electus reclamauit, asserens quod non sibi bene consuluissent, et si scire possent qualis futurus esset, quem iam probauissent huius austeritatis esse, huius presumptionis in officio minore, ut iam pleraque presumpsisset ab aliis prioribus minime presumpta. Inter uerba lacryme  quoque satis fundebantur, ut plane daretur intelligi, iuxta elogium cuiusdam non aliud esse promptum in lingua, et aliud in pectore clausum. Sed quidquid ipse pretenderet nichil obtinuit et imposita antiphona, Confirma hoc, Deus, cantatus est psalmus LuII Si uere utique, alta uoce; et sic deductus est in ecclesiam. Secuta est oratio, Actiones nostras, quesumus, Domine. Statuitur electus in loco abbatis, et imponitur hymnus, Te Deum laudamus. Ad cuius secundum uersum singuli fratres ueniam petentes inceperunt eum osculari. Talis erat ambitio primum  eligentis ad prerogatiuam electionis, talis electi ad obtentum prelationis. Quod cum non sit indignum memoria posteritatis, ipsis quoque posteris utinam libeat imitari.

In sequenti autem die Bisontiensis archiepiscopus inuitatur ad capitulum, nuntiatur ei de electione; rogatur ut electum pro solemni ritu ipse benedicat: annuit uoto se impensissimo facturum, non quod rogaretur, sed quidquid a quolibet ipsorum paruissimo preciperetur. Ter autem omnes adiurauit episcopali auctoritate, ut si cui aliud quid de persona, que erat electa, uideretur, pro quo eius ordinatio non posset esse legitima et secundum Deum, non taceret nec dissimularet, sed presens ad medium proferret. Sed cum neminem inuenisset, quidquid  huius generis dixisset, electione in presentia archiepiscopi rursum confirmata, rursus quoque imposita est antiphona, Confirma hoc Deus, cum psalmo supradicto in ecclesiam procedendo. Tertia uero die scilicet in cathedra S. Petri, cum electus benedicendus esset, indutus est alba, stola et cappa, et archiepiscopus similiter, et adhuc duo abbates qui electum ad benedicendum in manibus deduxerunt. Stratis ante altare tapetibus simul omnes quatuor prosternunt se ad adorationem: cantatur breuiter litania; post nouissimum Kyrie, eleison, et post Dominicam Orationem, surgit antistes dicturus, Et ne nos inducas. Saluum fac seruum. Mitte ei. Hic accipiet benedictionem. Domine, exaudi. Dominus uobiscum. Inde sequitur benedictio: qua solemniter  expleta iterato psallitur hymnus, Te Deum laudamus, et, sicut prius, recens benedictione confirmatum osculantur. His breuiter de domno abbate, exempli gratia, prelibatis, repetatur, quod sine personali acceptione generaliter pertinet ad ordinem nostrum, et ad illum quicunque officio functus fuerit abbatis.



CAPUT II. De domno abbate.

Domno abbati, in omni loco, ut dignum est, singularis reuerentia defertur. Primum in ecclesia quoties antiphonam imposuerit, et post impositam inclinauerit, omnes quoque contra illum inclinant. Quandiu est in conuentu, nunquam omittitur ut non  ad octauum responsorium notetur, et ad duodecimam lectionem, ad quam incedenti et recedenti uniuersi assurgunt, quanquam ante faciat et retro, non ad gradum, ut alii, sed prope sedem suam, medio tamen choro, ne diutius stare debeant propter illum. Propter quod etiam finita lectione sursum ipse moratur, ne descendat, usque dum surrexerint ad Gloria Patri responsorii cantati. Si quando responsorium cantatur ad gradum, quod ipse cantat, cantat in sede sua cum concentoribus suis accedentibus ad eum, et stantibus retro. Sed et cantor semper ad eum uenit prius prenuntians quecunque antiphona est ab ipso imponenda, uel quodcunque responsorium cantandum. Ad eum quoque pertinet ut legat Euangelium quoties post nocturnos est legendum:  a cantica quoque Euangelii que dicenda sunt uel ad matut. laudes, uel ad uesperas, non alius antiphonas imponit. Sacerdos oblaturus incensum, prius ad eum portat, ut per eius manum in thuribulum mittatur. Item diaconus ante Euangelium, et qui tenet chorum ante offerendam. Qui ei tale quid in manum dederit, uel ab eo recipit, siue in ecclesia, siue extra, manum osculatur. Qui ipsum fuerit osculatus, excepto ad missarum solemnia, et ante et post ueniam petit. In medio dormitorii est lectus eius prope murum; sonitum ipse facit quo fratres diluculo ad surgendum excitantur. Quod si forte aliquando ita obdormierit, ut prius pueri surgant quam ille, tunc non tam uehementer adoriuntur legere, ut solent, sed submissa uoce, ne grauiter ab eis excitetur.  Quod si in coquinam ad se calefaciendum uenerit, et fratres occupatos psalmodia offenderit, pro eius reuerentia, usque dum exierit, omnino conticescunt. Signum quod pulsatur, et quo dimisso hora inchoatur, non dimittitur usque dum ipse ueniat, uel eius uicarius, ut non exspectetur. Ad capitulum uel ad collationem fratribus iam considentibus, si ipse interuenerit postea, non modo assurgunt, sed etiam de scabello pedes ad terram submittunt. Nomen eius in breui quoties recitare audierint, si presens est, omnes, sicut et ipse, inclinant. Si de qua consuetudine dubitatur, quidquid inde definierit, de cetero quasi pro lege tenetur; et sibi soli est repositum, ut quemlibet fratrem mittat, ut aiunt, in culpam grauiorem.



CAPUT III. De grauiori culpa, et aliis generibus culparum.


Frater qui talem incurrerit lapsum, uenturus in capitulum primum pedes nudat, capitium quoque staminei sui dextra leuaque incisione laxatur, ut brachia possit per ipsum extrahere, et stamineum cum manicis circa femoralia ligare: accipit uirgarum manipulum manu dextra, et in leua cuculla decenti complicatione pendente, unus eum frater ad hoc destinatus antecedit. Ita ueniens ad conspectum domni abbatis, uirgis cucullaque ante se positis, ueniam petit. Iussus ut surgat, sedet ad terram, et cucullam super genua ponit. uerberatur, quantum fuerit uisum domno abbati. Post hec iubet eum exire  ad induendum; rediens iterum se prosternit. Cum audierit a domno abbate, abite, protinus caput flectit, capellum induit, ad designatum talibus locum tendit, ibi manet, dormit, comedit, quando et quod precipit domnus abbas. Ad omnes horas prope ostium ecclesie stat capellatus, donec Kyrie, eleison incipit conuentus; tunc capello abstracto, solo tenus se prosternit, nec se leuat usque dum hora sit finita, et si fratres debent exire, usque dum omnes potuerint exisse; et cum intrauerint capitulum, tunc etiam similiter se prosternit, et postea ad familiarem mansiunculam recedit. Ad ambas missas manet in anguto capituli qui ecclesie proximus adheret. Nullus ei loquitur, nec etiam ille qui ministrat ei. Cibus non benedicitur qui ei defertur. De industria tamen  domnus abbas facit aliquos seniores ad eum accedere qui eum exhortentur, ut quidquid ei correctionis temporaliter fuerit irrogatum, totum habeat gratum, ut diuine gratie possit reconciliari. Cum uisum fuerit, concordat etiam cum eisdem senioribus, ut pro reo, et pro eius absolutionem in capitulo ueniam petant, maxime si uere sunt experti, et testari possunt quod pro reatu suo spiritum habeat contribulatum, cor contritum et humiliatum: annuit communi fratrum assensu, ut faciat cum illo misericordiam, et mittit pro eo. Nudat se eodem modo quo prius, et cum ueniens uapulauerit, domno abbate iubente induit se cuculla. Ad cuius pedes, et pedes uniuersorum a maximo usque ad minimum prouoluitur singulatim. Iterato petit ueniam, iubetur exire  ad se induendum; indutus et reuersus adhuc etiam petit. Iubetur ut ultimus sedeat, ultimus sit cunctorum in omni loco. Interim non communicat, non uenit ad pacem, non osculatur textum Euangelii in ecclesia; nec ad lectionem, nec ad cantum, ut alii, notatur; a sola coquina, ut in ea seruiat, et ad mandatum non prohibetur. Post singulas horas finitas ueniam ita super genua petit, nec tamen propter hoc conuersus ad altare. Si quando fratres uniuersi albis uestiuntur propter aliquam festiuitatem, uel etiam processionem, tunc et ipse uestitur. Ad extremum si domnus abbas uiderit id expedire, talemque eius esse humilitatem que id mereatur, interpellatus a fratribus in capitulo uocat eum ut surgat, et in medium ueniat; quo petente ueniam consuetam,  loquitur consentanea et cause et persone, et reddit ei pristinum statum ne amplius ullam patiatur ab aliis separationem: cadit ad pedes eius, sicut etiam quilibet alius, tam in ecclesia quam in capitulo, si quando promouerit altiorem.

Sunt autem apud nos adhuc et alia genera correctionis, que non solum domnus abbas facit, sed etiam, si opus fuerit, prior. Nam et inde audiui quam uerissime domnus abbas dixit nullam monachorum Ecclesiam dehonestari propter quod tale quid committitur ab aliquo fratre, sed hoc esse quod plane faciat ad ignominiam nostram, si quid nequiter committitur, et absque digna emendatione dimittitur. Idcirco si quis de aliquo flagitio diuulgatur  in populo, in presentia quoque populi solet emendari, ut qui eius excessum cognouerint, cognoscant etiam eius emendationem. Cunctis enim qui uidere uoluerint uidentibus, et maxime in media platea, nudatur, ligatur et uerberatur. At si culpa non est de grauioribus malis, sed forte ut cum aliquo inhoneste et irreligiose in audientia popularium contenderit, pro huiusmodi, cum uenerit dies Dominicus, ad initium misse matutinalis, concurrente populo ad ecclesiam, stat ipse nudis pedibus prope fores ecclesie, et unum codicem grandiusculum tenet in manu; capellum non induit, ut ab omnibus possit agnosci; nemini loquitur intranti uel exeunti; unus famulus semper est iuxta illum, qui dicat interrogantibus propter quid talis ei penitentia sit  iniuncta. Nec recedit inde usquequo missa finiatur. Quod si quis inobediens, et rebellis aliquo modo fuerit, fratres, ex more, non exspectant ut precipiatur comprehendi; sed ipsi continuo irruentes comprehendunt, et cum fuerit comprehensus, faciunt quod uisum fuerit, mittentes eum in carcerem uel in bogas. Carcer est talis in quem cum scala descenditur, nec ostenditur ostium, nec fenestram habet. De bogis quoque sunt quedam leuiores, quedam grauiores, ita ut inclusus nec in dormitorium ascendere possit, et tunc alias in custodia dormit. Quod si ipse qui est inobediens, inobedientiam suam foris Capitulum aliquo modo monstrauerit, statim tabula percutitur, ut in capitulum conueniatur. Potuit et tale quid tam presumptuosum  in presentia loqui domni abbatis, uel prioris, ut propter hoc etiam non minus tabula percutiatur, quod est signum conueniendi.

Ubicunque autem contigerit ut colloquantur domnus abbas et aliquis fratrum, et si frater senserit contra se iram et indignationem domini abbatis, continuo ueniam petere toto corpore prostrato non moratur. Nullus etiam transit ante ipsum ubicunque sit locorum, qui non altius inclinet. In ecclesia post illum stat ipse sacerdos alba, stola, uel etiam cappa indutus. Ad processionem, ad quam uestiti sunt albis qui ad maiorem missam sunt seruituri, ante omnes incedit; ad hanc autem, ad quam uniuersi albis induuntur, sicut in maioribus festis, ipse indutus est cappa. In conuentu si laneam cappam  portauerit, uel capellum induerit, quoties sibi libuerit, in illo solo nemo reprehendit. Ad eius obsequium intraturi refectorium tenet unus frater conchas, et manutergium alter; clericis et peregrinis monachis, qui ita uadunt pedites absque iumento, nobiscum in refectorio comessuris aquam ad manus ministrat; talesque sedent ad mensam principalem. Si quid cuiquam mittere uoluerit de refectorio, hoc nec priori licet, nec alii quam sibi soli. Solet quoque si est in domo infirmorum, inde dirigere in refectorium caritatem suam ad quemlibet fratrum; et frater recipiens non negligentius quam si in presentia esset, inclinat. Postquam nox fuerit, portatur ante illum per omnia laterna, tam in conuentu quam extra usque ad lectum ubi qui portat, obsequitur  illi et ad collocandum et ad leuandum. Si quoque in refectorium iturus, mistum accepit, lectionem ad mensam debet habere; si ieiunus reuertit ad hanc horam, qua fratres accepto iam post sextam prandio, secundo post uesperas cenauerint, nequaquam cum eis ea uice comedit, sed sustinet usque dum surrexerint, quia nunquam qui sedet ad scillam debet remanere quin conuentu exeunte ipse quoque exeat. Romam quoque profectus, uel in aliis terris aliquandiu moratus, cum redierit, recipitur cum processione omnibus albis generaliter indutis; et si ipso die competenter fieri possit, aliqua regulari hora finita preuenit omnes de ecclesia exituros, prope cuius ostium stat aut  sedet, et fratres secum, qui secum erant in uia, et singulos exeuntes osculatur; at si in illo die non erit opportunum, in sequente post capitulum simili modo facit; et pro eius aduentu habent in refectorio generale piscium, uel quod tantumdem ualeat, et pigmentum. Fratres qui in eius uadunt obsequio in uia, iugiter obseruant ut semper sint cum illo in proximo, ne aliquando eis eueniat deesse quando horam quamlibet cantauerit regularem; et si quis eorum forte non interfuerit, postea non eam cantat absque licentia eius. Quoties per ullam uillam maiorem transierint, ex more, nunquam obmittunt induere capellum.

Sed ut adhuc redeam in claustrum, omni die Dominica domnus abbas notatur cum pueris ad  mandatum; qui etiam, quod alii non faciunt, pauperi, cui lauat pedes, tribuit duos denarios, et pueris tribuit ut per ipsos pauperibus tribuantur. Eorumdem puerorum confessionem quoties fuerit recepturus, magister illorum adducit illos usque ad introitum capituli, et ibidem exspectat redituros. Ad coquinam cum notatus fuerit, cum alias non sint nisi quatuor, ipse quintus solet esse. Ad duas septimanas in anno, si est presens et incolumis, non alius unquam ad maiorem missam quam ille notatur, id est, Dominice resurrectionnis et Pentecostes; in quibus tamen alius sacerdos cantore iniungente dicturus est horas regulares, preter uesperas et matutinas laudes, et in refectorio daturus est benedictionem; qui et in illis precipuis diebus ad  canticum Euangelii non uiliore quam domnus abbas uestitur, ut cum eo simul altaria incenset, et collectaneum teneat ad eius obsequium. Natalis Domini, et Natalis sanctorum apostolorum Petri et Pauli, Assumptio B. Marie, quia non magis in die Dominica quam in aliis occurrit, tunc domnus abbas non notatur ad septimanam, sed ad solos illos dies utriusque festiuitatis. Quotquot etiam per totum annum maiora sunt festa, si potuerit et uoluerit, cantat missam maiorem, uesp. et matut. laudes.



CAPUT Iu. De priore maiore.

Quando prior est ordinandus, primo Dominus abbas habet inde consilium cum senioribus congregationis;  postea refert sententiam suam in capitulo, et quod sibi uidetur laudant omnes. Quem elegerit, si sapit, ueniam petit, excusat se ad munus huiusmodi non idoneum esse. Ad ultimum si iussa et iniuncta fuerit obedientia, non aliud facit quam inclinat; sedet ad sinistram domini abbatis. Cum surrexerint de capitulo, eunt cum psalmodia solita in ecclesiam maiorem; ubi nouus prior ante facit et retro, hunc uersum dicendo ter: Deus, in adiutorium, et totus conuentus similiter respondet. Dat ei ipse D. abbas hanc benedictionem: »Tuam, clementissime Pater, omnipotentiam supplices deprecamur, ut infundere digneris super hunc famulum tuum, quem tuo seruorumque tuorum seruitio mancipamus, spiritum sapientie, et intellectus discretionisque; dona  ei in hac domo tua ita agere et iniunctum sibi officium ita administrare ut et tibi placere ualeat et utilitatem seruorum tuorum te auxiliante perfectissime expleat, propter quod et hic et in futuro seculo mercedem laborum suorum in consortio sanctorum tuorum a te piissimo largitore percipiat. Per Dominum,« etc. Quando autem est absoluendus, mittit cum illo uersum: Benedictus es, Domine, qui adiuuisti me, et tali absoluitur benedictione. »Domine Iesu Christe, qui pie seruientibus tibi munificus retributor et clemens largitor existis, hunc famulum tuum qui in hac domo tua nunc usque fideliter laborauit, et tibi seruisque tuis obediendo iniunctum sibi te auxiliante administrauit officium, laboribus suis solita benignitate responde et pius  remunerator appare; et presta ut in hac domo iugiter permaneat, et mercedem laborum suorum et hic et in retributione iustorum a te percipiat, largitoremque omnium bonorum te esse plenissima fide non dubitet.«

Ab hora autem ordinationis sue, post D. abbatem de omnibus rebus et causis, que ad monasterium pertinent, et spiritualibus et temporalibus se intromittit. Quotquot sunt qui ullam habent obedientiam, ad eum respiciunt omnes; et si tale quid precipuum acturi sunt, nequaquam agunt omnes absque concilio eius et nutu. In choro sinistro stat supremus, et in refectorio ad supremam mensam que est ad dexteram D. abbatis; et si ille non aderit, sedet in eius sede. Sed extra refectorium  nulli mortalium licet ei quidquam mittere. In refectorio cui uoluerit, et quid uoluerit, mittit. Si perrexerit ad obedientias que sunt prope et in circuitu, ducit secum duos fratres et unum saginarium; si longius, uerbi gratia, in prouinciam, duos saginarios, et tres fratres, ex quibus unus est super eius famulos et super sarcinulas eius, et uestimentum sacerdotale cum quo sit argenteus calix. Quandiu autem fuerit in claustro, nec capellanum habet, nec uestimentum aliud ad missam, quam et quilibet alius frater, nec aliquid priuate pecunie. Quando deforis fuerit reuersus, quidquid huiusmodi apportat, totum camerario reddit, nec minus ab illo recipit quidquid habuerit opus. Quod  ideo a nostris patribus preca[.....] est, ne illa mala pestis proprietatis, et presertim monachis adeo periculosa, aliquo modo subrepat. uerum cum per omnia, ut premissum est, uicem habeat D. abbatis, maxime absentis, nescio unde contigerit, quod in sola ecclesia amisit eam, ita ut ego uiderim quod precentor et armarius necdum quidem admodum senex, duodecimam habuerit lectionem, et prior octauam. Quod qui uoluerit laudet, a paruitate adhuc mea ignoratur quomodo sit dignum ut laudetur.



CAPUT u. De decanis qui sunt uillarum prouisores.

Eius autem suffraganei ad temporalia sunt illi fratres qui sunt uillarum prouisores, et quos pro  more nostro decanos appellamus. De quorum, ut ita dixerim, lege singulari ut aliqua referam; quotquot sunt quorum obedientia sita est infra iter dimidie diei, omni Sabbato ad monasterium ante uesperas occurrere debent; nam nec lauatos pannos induunt, nec se aliquando radunt preter ibi. Eo die, quo ueniunt, post singulas horas ante faciunt et retro, et dicenda est pro eis una simul cum uersiculo collecta, Omnipotens sempiterne Deus, nostrorum temporum uiteque dispositor, etc., Quesumus, omnipotens Deus, ut his famulis, etc., Omnipotens sempiterne Deus, miserere his famulis, etc.; et uersiculi qui premittuntur sunt duo. Primus, Saluos fac.; secundus, Conuertere Domine, uel, Ecce quam bonum, uel, Beati qui habitant. Pro quibus collecta  tribus uicibus dicta fuerit, quarta uice non est dicendum, nisi uersiculis premissis absque salutatione, Misereatur uestri omnipotens Deus. Quod tamen nec domno abbati unquam nec priori. Migraturi post finitam quamlibet horam eleuata manu, et signo crucis cum ea contra dominum abbatem uel priorem facto, ita petunt licentiam abeundi; quo annuente et illis rursus ut moris est, ad gradum inclinantibus, prosequitur sacerdos his uersiculis, eaque collecta: Saluos fac seruos, etc., Mitte eis, etc., Adesto, Domine, supplicationibus nostris, et uiam fam., etc. Qui non nisi unam noctem foris claustrum morantur, propter hanc solam nec cum abierint, nec cum redierint, habent collectam. Quod si uenienti contigerit ut ipso die rursus abeat, et in crastino  redeat, tunc ei non subtrahitur quod habuisset in priore die, si remansisset. Quod si duo uel plures sint perrecturi, et ante generalem fratrum refectionem, uel postea cum seruitoribus comessuri, nequaquam sedent ad unam mensam, sed unusquisque in sede sua sedet propter cautionem discipline, nec comedit unquam absque conuentu, nisi prius acceperit benedictionem. Si quis iam de claustro exierit, et ad hoc se preparauerit, ut illico ascendat super equum, si euenerit ut signum audiat ad ullam horam regularem, et adhuc positus sit intra septa monasterii, armamentis uie depositis reuertitur ad horam, nec presumit iterum D. abbati uel priori non loqui, uel absque eius licentia exire. Super  caballum ascensurus, prius cappam induit, quam froccum corrigia precingat. Caballo suo nunquam frena relaxat ad currendum, nec ipse pedes unquam currit, nisi propter duas res: propter mortuum et incendium. In uia positus, si est priuata dies, et huiusmodi in qua ad singulas horas uenia est petenda, ipse quoque quando quamlibet horam cantauerit, descendit ad terram, abstrahit capellum de capite, de manibus chirothecas, ueniam petit, Orationem Dominicam dicit; unde se leuans, signo crucis facto iterum ueniam petit, et hora imposita tenet uiam. Pro nullo estiuo calore equitat absque frocco in sola cuculla. Talis famulus, qui sit imberbis, uel rasus barbam, non solet in eius esse commeatu. In ipso loco decanie, famulus qui ei  cibum et potum administrat, nunquam in sola camisia administrat, uel in femoralibus solis, nisi etiam froco, uel pellicio, et caligis sit amictus. Ad quem etiam inter comedendum si quid breuiter dixerit pro his que ad presens opus habuerit, de alia loquela tamen longiore cauet. Antequam comedat, dicto uersu legitur quoque aliquid de sancta Scriptura, uel per alium, uel per ipsum, et in fine similiter antequam surgat post comestionem. Pro nullo commisso quemquam uerberat suorum domesticorum. Non caret unquam testimonio alterius fratris, qui secum iugiter moretur. Si qua femina de alio loco talis superuenerit, cui hospitium negare non possit, nequaquam cum ea sedet ad unam tabulam; de manu quoque femine nichil unquam accipit. Omni tempore  postquam nox fuerit, nisi aliqua tali necessitate imminente et impediente, alioquin completorium ulterius non differt, si est cuculla exutus, nullum uerbum facit tam in nocte quam in die. Obseruat etiam ne quoquam ponat eam ubi a se longius sit separata quam cubitus unus. Si propter calorem frocum exuerit, in cuculla sedere poterit, sed ita ut nec gunellam, nec pellicium subtus habeat, nec aliud quidquam quam stamineum suum. Nihil cum ingenio lucratur, nisi agros et uineas diligenter exercet, et alit pecora et iumenta. Nihil habet absconditum, nec in domum extraneam commendatum, quod a nostris maioribus omnino est anathematizatum. Seges et uinum quando ex toto fuerit collectum, uenit, ex more, prior, uidet quidquid  habuerit in cellario, quidquid in horreo. Quantum uidetur dimittit ad commeatum decani, et hospitum superuenientium, et ad opus agricolandi; quod superest, iubet ad monasterium deferri. Et ipse decanus, si aliquando ceperit infirmari, et in claustro fuerit cum aliis infirmis, de cetero non intromittit se de obedientia, usque dum sanus sit; et iterum eius dispensatio tota est in manu prioris. Si quis eius familiaris pro antiqua familiaritate quidquam ei direxerit, hoc non ei, sed tantum cellerario presentatur, ut non magis ei quam omnibus expediat infirmis. Quibus etiam postquam, quidquid sit, fuerit expensum, infirmarius innotescit a quo et per quem huiusmodi habuerit caritatem.



CAPUT uI. De priore claustrali.


Claustralis prior uicarius est maioris prioris per omnia. Hic est quocunque domnus abbas proficiscatur, quocunque prior, qui in claustro iugiter moratur, et qui precipue pondus totius ordinis portat; propter quod tamen in choro non est aliquantulum promotus, excepto quod absente priore primus offert, primus procedit ad pacem, et primus ad aquam benedictam. Sed quoties duodecim fiunt lectiones, uni de albatis annuit, ut per eum hostie offerantur; hoc est autem quod nullo die dimiserit. Post completorium accepta benedictione secedit stare prope ostium ecclesie, ut singulos possit intueri  quomodo inclinant ad altaria, et ad sacerdotem per quem asperguntur. Postquam omnes exierint, accipit absconsam ab hebdomadario, que candelam interius habet accensam, et capello induto totum claustrum perlustrat. Primo uidet si clausa sit et obserata domus eleemosynaria, coquina regularis, refectorium, cella nouitiorum, si quis adhuc sit, et propter quid ante cellarium, quid agatur in domo infirmorum, si infirmi iam se collocauerint, et quomodo se habeant, si quis eorum adhuc remanserit in ecclesia S. Marie, ascendit dormitorium, portans secum, si quid forte in claustro neglectum offenderit, et perspicit omnes necessariarum sedes a fine usque ad finem. In his omnibus si quid negligentie offenderit, in sequenti die in capitulo  reclamat. In hieme facit aliam circam ad interuallum quod solet esse inter nocturnos, et matutinos; et in illa circuit etiam omnia lecta fratrum et omnia ecclesie altaria. Et ut breuiter de eius officio concludam, si domnus abbas non adest nec prior, non solum omnes obedientiarii, qui in claustro sunt, obediunt eius imperio, sed etiam ipsi ad quodcunque opus fuerit, decani. Si quem tamen monachum recipit de alio monasterio, huic fraternam societatem per omnia tribuere poterit, excepto capitulo, quod solum domno abbati reseruat. Habet autem et ipse suffraganeos suos; unum qui suppleat uicem eius absentis in singulis que, ut aiunt, ad manum sunt agenda, circatores, magistros puerorum, iuuenum custodes.



CAPUT uII. De circatoribus.


Circatorum munus est ut omnes negligentias tam minimas quam maiores, que ullo modo contra ordinem possunt contingere, notent, et in capitulo reclament; et propterea totum claustrum non semel, sed multoties in die circumeant, ut nec locus sit nec hora in qua frater ullus securus esse possit, si tale quid commiserit, non deprehendi et non publicari. Igitur obedientiarii, qui non possunt omittere ut aliquando aliis silentibus de obedientiis suis loquantur, si quem circatorum uiderint superuenire, continuo assurgunt, et summatim demonstrant que sit eis necessitas loquendi. Domno abbati et priori ita deferunt circatores ut nequaquam  ueniant ubi eos nouerint esse; quia, ut scriptum est: Non est discipulus super magistrum.



CAPUT uIII. De pueris et eorum magistris.

Puer qui cum laici uel clericali habitu uenit, hunc camerarius in uestiarium ducit eodem modo uestiendum quo quilibet nouitius uestitur, preter quod ei non stamineum, sed pro stamineo camisia linea datur. Cum uisum fuerit domno abbati, capellum de froco eius iubet auferri, et cucullam ei dandam benedicit. Iubet etiam uni fratrum ut puerum offerat uice parentum eius. Qui petitionem, quam facturus est, scriptam habens confirmat eam signo proprie manus, et postea legit eam in aperto,  et mittit in manum D. abbatis. Est autem huiusmodi: Ego frater N. offero Deo et sanctis eius apostolis Petro et Paulo hunc puerum nomine N. uice parentum eius cum oblatione in manu atque petitione, altaris palla manu eius inuoluta, ad nomen sanctorum quorum hic reliquie continentur et domni abbatis N. presentis, trado coram testibus regulariter permansurum, ita ut ab hac die non liceat illi collum de sub iugo excutere regule; sed magis eiusdem regule fideliter se cognoscat instituta debere seruare, et Domino cum ceteris gratanti animo militare. Et ut hec petitio firma permaneat, manu mea subterfirmaui, testibusque tradidi roborandam. Accipit ipse puer cum offertorio patenam et calicem hostia imposita et uino infuso, et ita uicarius ille inuoluit  manum pueri cum palla altaris, ut tam ipsum puerum quam eius sacrificium offerat a sacerdote recipiendum. Postea induitur cuculla; et de cetero benedictio eius differtur usque ad legitimam etatem, id est, si non amplius, uel usque ad quindecim annos etatis. Rursus D. abbas cum uoluerit eum benedicere, refert hoc fratribus in capitulo, et ipse iuuenis statim ueniam petit, et de schola absolutus uenit ad pedes; tamen ab aliis pueris non recedit usque ad horam benedictionis. Sicut alii nouitii, profitetur; sola cuculle benedictio non iteratur, nec exuitur, nec induitur, nisi sicut et prius erat. Pueri autem qui sunt in conuentu nostro, non ultra senarium protendunt, et eorum magistri sunt duo, si non plures, tamen nunquam sunt pauciores.  Quorum disciplina est huiusmodi. Primo simul in loco dormitorii iacent, et singula eorum lecta a magistrorum eorum lectis sunt discreta. Nullus eo alius accedere presumit. Si quis eorum opus habuerit in nocte ad necessarias ire, prius magistrum sonitu excitat prope se iacentem, qui surgens accendit lucernam, mittit in laternam, surgere facit alium puerum. Eorum alterutro sursum tenente laternam, medius inter illos magister incedit; sic nimirum eos ducit et reducit, nec candelam exstinguit usque dum ambo sint recollocati. Cum autem cuncti se leuauerint ad nocturnos, eunt simul ad necessarias et pueri et magistri, ut iam de duobus premisi. Sedes eis in medio duobus circulis ligneis sunt prenotate, in  quibus eis uenientibus nullus audet ut sedeat. Capellum non induunt, sicut alii, nisi quandiu sedent; surgentes stant nudis capitibus, inuicem exspectantes. Prouidet eorum magister principalis ut non prius ad ecclesiam accedant quam omnes potuerint conuenisse, et septem psalmos sensim et diligenter cantasse. Tunc primum solemniter uenit cum scholaribus suis et luminaribus, et ipse tres illas fratrum orationes terminat; quas ea uice, uel post completorium gerunt. Ad nocturnos, imo ad omnes horas, si quid ipsi pueri offenderint in psalmodia, uel in alio cantu, uel dormitando, uel aliquid tale ullo modo committendo, minime differtur, absque mora froco et cuculla exuti iudicantur, et in sola camisia ceduntur uel a priore, uel a prefato  eorum magistro, uirgis uimineis leuibus et teretibus ad hoc prouisis. Quotidie diluculo cum primum in claustro consederint, antequam aliud quid faciant, altiori uoce legunt tres psalmos, quorum initium est, Miserere, etc. Nec quisquam prius uenit ad confessionem quam audierit hos psalmos inchoatos esse.

Ad omnes horas facies eorum uersa est contra occidentem, quantum puto, ut uideri possint a prioribus qui in illa parte stare solent. Cum uentum fuerit ad preces, utrinque illi duo minores uertunt se in chorum; tertius, qui maior est et stat altari proximus, contra altare, nisi ad completorium et ad primam. Tunc propter confessionem duo se comparant contra altare super unum  scabellum, et unus magister est medius inter eos, sicut etiam ad litaniam, et ad singulas orationes in presbyterio gerendas, et cum dicenda est confessio, tertius accurrit. Ad utramque missam, ad quam et priores mutant locum, uertunt se omnes pariter in chorum; et similiter in Sabbato ad processionem que ad uesperas et matutinas laudes agitur ad sanctam Crucem, et in duodecim lectionibus ad tertiam, et ad processionem, si quam aliquando facimus pro aliqua persona tali ueniente; ad quam si aliquando cappis induimur, ipsi non nisi tantum albis, cum tamen ad missarum solemnia si conuentus indutus est cappis, ipsi quoque tunicis sericis induantur. Ad secreta et canonem si conuentus est inclinis, uel etiam procumbit, ipsi stant erecti, preter ad solam  Dominicam Orationem; et unus eorum magister similiter erectus iugiter eos intuetur. In claustro et in capitulo ubi sedent singuli, singulos truncos pro sedibus habent, et ita separati ab inuicem ut ille nec amictum alterius aliquo modo tangat. In ecclesia est eorum diuersa, propter scabella que nunc habent, nunc auferuntur; auferuntur enim in priuatis diebus ad formas transuersas, super quas ad preces quidam fratrum procumbunt, et ad horarum exordia ueniam petunt, unumque tantum remanet scabellum, super quod transuersum sedet maximus puerorum; etsi interim, dum cantatur regularis hora, uel quelibet alia psalmodia, sedet uersa facie ad occidentem. Ad interualla, ut est post matutinalem  missam usque ad capitulum, post orationem tertie, maiore missa statim consequente, post orationem none, fratribus huc usque ieiunantibus, post orationem uespertinam, ad canonem etiam misse, si sedet, uertit faciem contra orientem. Alii pueri, si habent scabella, sedent super illa uersi faciem in chorum; si non habent, sedent super terram et semper eodem modo quo maximus eorum super scabellum. Ad lectiones uero nocturnorum in diebus festis et octauis, sedent iuxta formam indirectum. Quando autem forme sunt transuerse, tunc ita sedent ut et sit transuersum unum de scabellis, in quibus sedent, et magistri contra eos in forma que semper est posita in medio chori. Si quando cum psalmodia defuncto assidetur, pueri  de choro dextero sedent ad caput, qui de sinistro, ad pedes.

Quando agenda est processio ut aliquis defunctus a foris allatus recipiatur, post crucem ipsi primi egrediuntur. Cum ad portam uestibuli uenerint, faciem contra faciem tenent usque dum collecta, Absolue, Domine, dicatur a priore; secedunt paululum in partem, ut transire possint a quibus crux et alia processionis insignia portantur. Quos etiam sequentes usque in ecclesia, dimittunt eos prope ostium, ut defunctus ab eis circumstetur, et ipsi protendunt usque ad altare Sancte Crucis, et ibi stant magistris interpositis in sinistra parte, ne impediant sacerdotem accessurum ter ad altare ut incenset. Quod cum fuerit peractum, et defunctus ad tumulum elatus,  promouent se ex sinistra in mediam ecclesiam, et uersis iugiter ad altare faciebus antiphonas et psalmos imponunt. In omni processione que agitur per claustrum, post crucem semper incedunt. In Ramis palmarum, et Rogationibus inter idiotas et cantores. Capitulum cum eis non tenetur in quinque festis principalibus, in Purificatione S. Marie, in Ramis palmarum, et Ascensione Domini, quoties se radunt, quoties balneant, quoties pannos suos lauant, et opus manuum facimus, uel quoties habemus defunctum ad horam capituli eorum adhuc inhumatum; ipsum autem eorum capitulum absque inclinatione suscipitur, tantum benedictione premissa. Reclamat alter de altero, si tale quid nouerit  de illo, aut si deprehenditur de industria celare, uapulat tam qui celauerit quam ille qui deliquit. Sed ea uice una scilla pulsari solet, ut illi domestici, quibus panis est tribuendus, occurrant ad accipiendum; qua audita nullus postea puerorum exuitur, et ipsum capitulum citius finitur. Inter loquendum nunc cellerarius, nunc camerarius ueniunt ad eos, ut audiant, si quid opus habuerint, quod per ipsos possit emendari. Post maiorem missam accipiunt mistum, aut si dies ieiunii, uel in hieme, talisque dies in quo non nisi semel comedatur, tunc post tertiam. A Kalendis Octobris usque ad Quadragesimam, si, ut dixi, semel comeditur, non est illorum prandium, de solo pane sed etiam aliquid qualecunque sit, apponitur eis. Per  totam estatem in diebus Dominicis ad cenam impenditur illis misericordia de lacte. Si quis eorum adeo est paruus, ut opus habeat, in ipso claustro, ubi sedet, apportatur ei panis et uinum. Ad lauatorium, sicut ad necessarias, specialiter habent locum suum.

Cum fuerint in refectorio, non accedunt ad ullam mensam ante uersum, sed in medio refectorio stant, aut sedent cum magistris, usque dum ueniat qui sessurus est ad scillam. Per mensas sunt diuisi, et singuli ante tales fratres positi, qui non dissimulent, si quam uiderint negligentiam eorum inter comedendum; non quoque discurrunt, ut uel sal, uel scutellam, uel aliud quid ulli fratri apportent, nec ab ullo quid accipiunt, nisi quod omnibus generaliter  datur; et si quid eis domnus abbas miserit, uel cellerarius dederit, solus ille puer qui stat ad mensam principalem, si ei a domno abbate uel priore innuitur scutellis [se] opus habere, pergit ad magistrum, et ille surgens requirit de coquina, et ponit ante puerum ut eas apportet, per quem etiam cuique quod uoluerit dirigit qui sedet ad scillam. Is denique puer propter hospites, qui ad illam mensam frequentius sedent, duos portat iugiter cultellos. Si quis eorum ita infirmatur ut non bene stare possit, huic priore consentiente a magistro mensula et mappula prouidetur, ut ibidem sedeat ubi stare solebat. Post prandium uel cenam pariter exeuntes, inter utrumque chorum medii procedunt, post  nonam, cum fratres bibunt, et ad collationem, nouissimi, et ante domnum abbatem uel priorem.

Quoties generaliter ecclesiam intrant, intrant ad orientalem plagam, et conuentus ad occidentalem. Nulla hora, nulla refectio generalis inchoatur absque illis, nisi adsint uel duo. Ubicunque transierint per claustrum, fratres contra eos aliquantulum se leuant, et inclinant, tam propter duos quam propter omnes. Sed nec ad necessarias nec ad locum ullum diuertunt, nisi semper duo sint simul, et unus magister eorum in medio, qui nec sedet, sed stat ante illos ad necessarias, si defuerit conuentus. Seruitores quoque de refectorio exeuntes, si sedent ubi sedere solent, inclinant contra eos, et illi assurgunt contra eos. Quod si quidam ex eis ad regularem  horam aliquando tardius occurrunt quam ad Gloria primi psal., non propter hoc ut alii stare ueniunt ad gradum. Item si morantur a refectorio, usque dum uersus dictus fuerit, minime petunt licentiam comedendi, sed tantum in loco suo ante faciunt et retro; magister tamen eorum, qui comitatur eos, consuetudinem tenet utrinque. Quod si aliquis puer, de foris ueniens, intraturus est claustrum, contra hunc alii duo pueri ducuntur ad ostium claustri, et ita simul cum ipsis conuentui presentatur; post horas, cum aliis qui uenerunt accipiunt benedictionem in presbyterio, ante eos stans. Item, si quis eorum ducendus est in domum infirmorum, illuc quoque alii duo ueniunt cum eo, ubi quandiu moratur commendatus est cautissimo  custodi, a quo die noctuque custodiatur, et in nocte quocunque incedit, portat ante se laternam, portat quoque baculum; si carnem comederit, capellum induit, ad maiorem ecclesiam cum aliis infirmis uenit, non tamen intrat illud membrum altaris S. Ioannis Baptiste; sed, illis intrantibus, ille remanet foris prope urnam aque benedicte, ut possit ab omnibus uideri. Morantem autem in domo infirmorum frequenter uisitat principalis magister puerorum; et cum primo eum uiderit huius esse ualetudinis, eodem quo adduxerat modo reducit, et ceteris pueris adiungit, ecclesiam iam intraturus ad primam uel tertiam, si est in hieme et dies priuatus. Prius tamen ipso die curatus est laute  de carne. In capitulo pro excessibus suis, nequaquam, ut alii infirmi, ueniam petit.

Hoc est autem obsequium quod est ab eis rite gerendum. Ad horas omnes regulares singulos uersiculos psalmorum pronuntiant; in priuatis diebus antiphonas imponunt, et quidquid cantatur ad missam matutinalem. Ad matutinas laudes et uesperas responsoria cantant, uersus dicunt, et in estate ad nocturnos illam minimam et unicam lectionem. In capitulo non alii quam ipsi legunt  et ad collationem per uices. Tabula, quam prior maior, uel claustralis, quinquies percutit ad licentiam loquendi, per priorem illorum est porrigenda. Item, in hieme quoties fratres post sextam secundo loquuntur, postea quam  de ecclesia exierint, omnes conticescunt usque dum alta uoce per illorum minimum Benedicite pronuntietur; quod et similiter ab ipso est dicendum quando exeunt de capitulo suo, uel ientaculo accepto de refectorio, si fratres loquuntur. Ad coquinam notantur cum magistris, et ita duobus; ad quam tamen non se leuant de dormitorio ante sonitum, nec propter hoc exeunt de choro, priusquam psalmi familiares sint finiti, nisi ad matutinalem missam post offertorium; nec seruiunt in refectorio, nec pedes lauant in capitulo, sed de magistris suis ad omnia que ipsi competenter facere non possunt, uicarios habent. His diebus quibus processio nudis pedibus est agenda, canales, in  quibus fratres pedes sunt lauaturi, ipsi prius expurgant scopis et aqua. Si domnus abbas uel prior imperauerit aliquem psalmum per aliquot dies decantari, ipsi audientes inclinant, quia in eorum precipue debet esse sollicitudine ne remaneant. Et quia ipsi quotidie legunt Martyrologium, et fratrum Memoriale, ab ipsis est sciendum et notandum quando trigesimus cuiusque defuncti sit consummatus, ab ipsis eleemosynario pronuntiandum quantorum sit anniuersarius fratrum, ut tantas quoque accipiat prebendas, et custodi ecclesie quando sunt omnia signa pulsanda pro anniuersario cuiusque, quod bene notatum est et sigillatim in Memoriali. In omni quarta feria si est priuata dies, et in omni Sabbato, lauant post uesperas calceos  suos; lauant quoque pannos suos consuetudinaliter ante Natale sanctorum apostolorum Petri et Pauli, ante Translationem S. Benedicti, et ante Assumptionem S. Marie, quos tamen non suspendunt ad siccandum in horda , ut alii fratres, sed tantum deponunt in herbario claustri. Ad horam regularem, ad quam non nisi unum signum pulsatur, ut ad primam, faciunt orationem in choro ad eam ad quam duo in presbyterio prope altare.

Mane cum se leuant ad sonitum, uel cum prima cantatur cum aurora apparente, ut in priuatis diebus. A Kal. Octobris ad Kal. Nouemb. non prius uadunt ad necessarias quam ad ecclesiam, sed postea finita hora, si uoluerint, uel orationibus factis. Post completorium faciunt orationes absque conuentu,  et antequam conuentus; et de necessariis debent exisse prius quam eo ueniat conuentus. Stat ante cos cum uirga principalis magister eorum usque dum omnes sint collocati, et ipsas facies bene cooperti. Item, quando se leuant, si tardius se leuant, continuo est uirga super eos. Post matutinas laudes, eo tempore quo rursus omnes sunt dormituri, si nondum aurora apparuerit, tunc tenente magistro uirgam in dextra manu et candelam in leua, exspoliantur et cito collocantur. Si uero aliquantulum aurora claruerit, candelas super laternas figentes se calceant, et super lectulos reclinant, ut ad sonitum absque ulla dilatione consurgant, quod totus conuentus eodem modo facere debet. Panis eorum et generale non sunt minora quam aliorum fratrum.  Si quis fratrum de foris ueniens osculatus fuerit omnes fratres, minime tamen osculatur eos, sicut etiam nec in ecclesia ad pacem. Ad Mandatum non lauantur eis pedes, sicut nec ipsi lauant; quando in coquina obsequuntur, magistri eorum solent prouidere ut opportune accendant luminaria dormitorii et necessariarum, et ad nocturnos, in ipsis necessariis duas candelas, que sufficiunt tantum usque dum conuentus recedat. Si aliquando nox fuerit, quando post cenam de refectorio exierint, uenientes in chorum de laternis extrahunt candelas, et sursum altius tenent quandiu sunt in choro; opus habentes codicem uel ipsam tabulam breuialem accipere alio loco quam ubi sedere solent in claustro,  nunquam accipiunt absque licentia magistri. uicibus duabus in septimana ueniunt ad confessionem, quam non recipit nisi domnus abbas, uel prior maior, uel ille qui tenet ordinem; stando confitentur, et si prior est recepturus, ipse ad eos uenit, ducitque et reducit, et uno confitente, alter interim sedet. Super truncos super quos sedere solent, nullus alius sedet unquam, uel de ipsis pedagogis. Scrinium cum rasoriis, quibus radantur, pro se habent separatim, et seorsum se radunt pueri cum magistris, et ipsi magistri, quotquot fuerint, pro nulla occasione recedunt ab eis absque licentia magistri principalis; nullaque uice dimittendi sunt cum uno solo magistro. Eorum sessio in claustro ita est ordinata ut pueri sedeant prope murum, magistri in cancellis claustri, et ita ut possint eos  iugiter intueri. Per medium eorum nullus est qui audeat omnino transire. Ubicunque fuerint, quantumlibet locus fuerit angustus, et quantalibet sit fratrum multitudo, tamen omnes cauent ita appropiare ut uel tangatur ab aliquo uestis eorum. Et ut tandem de ipsis pueris concludam, sepenumero uidens quo studio die noctuque custodiantur, dixi in corde meo difficile fieri posse ut ullus regis filius maiore diligentia nutriatur in palatio quam puer quilibet minimus in Cluniaco.



CAPUT IX. De custodia iuuenum.

Frater qui est huius etatis ut adhuc sit imberbis, etsi ultro seculo renuntiauerit, et optime sit  opinionis, minime tamen custodia caret. Sed et aliquando illi maxime qui nutriti sunt in monasterio, si in moribus uiri esse noluerint, uirilis etas nichil eis profuerit ut a custodia soluantur. In qua qui positus fuerit, primum in dormitorio lectus eius est prope lectum custodis sui, ad quem absque illo nec accedit unquam nec recedit. In nocte uero quocunque incedit, portat ante se laternam, custode prouidente ut candelam habeat accensam; qui si eum duxerit ad necessarias, postquam ipse surrexerit, iugiter eum intuetur, quanquam et laterna sit ante eum. Si uero in nocte opus habuerit surgere, excitato custode, et accensa laterna pergit ad necessarias, nec ante a custode exstinguitur laterna quam ille collocetur; custodes namque eas semper  incendunt et exstinguunt. Si in ecclesiam eum duxerit, non eum deserit usque dum perueniat in chorum; et in refectorio, usque dum sit intra ostium et in presentia conuentus. Si notatus fuerit ad coquinam, ante sonitum non uenit ad eum. Ad tres orationes quas rite faciunt ante nocturnos, uel post completorium, seu in die ad illas similiter tres que fiunt in hieme ante tertiam, uel in estate post sonitum, nunquam ab inuicem separantur. Quando proceditur ad aquam benedictam, et processiones alias, si diuersi sunt in ordine custodiendi, ascendunt uel descendunt ad custodientem; custos uero non mutat ordinem suum, nisi forte propter illum qui in culpa erat grauiore, et, fraterna societate recepta,  adhuc tamen omnium est extremus, uel fugere uolens ita inuitus est retractus atque retentus. Quod si in custodia est diaconus uel subdiaconus, lecturus Euangelium uel Epistolam, si tale quid ei contigerit ut legere non possit, propter hoc nec uerbo nec signo quemquam sui similem in simili custodia positum appellat, ut pro se legat, sed eius custodi, cum testimonio custodis sui rem innotescit, ut fratri eiusdem ordinis custos quoque fratris loquatur pro uicissitudine legendi; aut si maluerit qui legere debet, impossibilitatem suam refert armario maturius, ut ipse tempestiue prouideat cui legendi munus iniungat. Singuli autem tales, si, ut aiunt, tergoribus suis uoluerint esse consultum, tunc summopere cauent in omni loco ne absque mediatore  stent simul, aut simul sedeant in ecclesia, in capitulo, in refectorio, uel se ad inuicem impingant quando conuentus ita cumulatim quoque incedit, ut aliquando ecclesiam intrando uel exeundo, uel quando libros in armariolum quod est in claustro reponunt. Hoc etiam non negligitur, si est eorum status adhuc in medio choro, et unus ex una parte, alius ex altera, ut ita sint stantes ne dorsa eorum e regione ad inuicem sint conuersa.



CAPUT X. De precentore et armario.

Precentor et armarius armarii nomen obtinuit eo quod in eius manu solet esse bibliotheca, que et in alio nomine armarium appellatur. Hec est obedientia quam ex more nullus meretur, nisi  nutritus. Igitur iste, de quo agitur, officialis rite unum habet suffraganeum, qui et pueris cantet, et breuem faciat de lectionibus et responsoriis, et aliis obsequiis. Ceterum ipsa fratrum nomina qui lecturi sunt et cantaturi, uel aliud quid facturi, non alius quam ille ponit, nisi forte et ipse ita uoluerit, eiusque secundus huius sit industrie huiusque sensus. De eius autem continua occupatione ut aliqua perstringam, tota seruitutis diuine ordinatio in ecclesia super nullum pendet quam super illum, nec de hoc habet aliquem magistrum nisi solum domnum abbatem. Quod uoluerit ut cantetur, cantatur; quod uoluerit ut legatur, legitur et in ecclesia, et in refectorio, et ad collationem; et ad huiuscemodi omnes debent semper ei esse obedientes.  Si quid tamen contra usum presumpserit uel neglexerit, hoc omnino interim dissimulatur usque dum in capitulo reclametur. Ad cantica Euangelii, uel ad matutinas laudes, uel ad uesperas antiphonam imponit, excepto quod dom. abbas ad duodecimam lectionem est impositurus. Qui etiam armarius, quandiu est in conuentu, non se notat ad ullam lectionem, uel resp.; ut, si domnus abbas forte non legerit, ipse pro eo sit legere paratus. Quod si quo in tono erratur, nullius scientia preiudicat illi, ut non eum potissimum omnes attendant et sequantur. Solus ille non reprehenditur, si quam antiphonam uel resp. nominauerit absque libro, indicens alicui fratri ut cantet. Omnes quoque uersus offerende imponit; quemlibet cantum, quantumlibet  submissa uoce cantetur, nemo tamen alius audet ad altiorem uocem leuare. Omni die diluculo postquam tres pueri psalmos, ut moris est, perlegerint, continuo uenit ad eos ut pueri qui lecturus est in capitulo audiat lectionem; uel etiam rite, si ipsi aliquo modo pueri offenderint, maxime cantando, uel legendo negligenter, uel si cantum minus diligenter addiscunt, dignam ab eo disciplinam experiuntur. Summopere tamen obseruat, tam ipse quam alii, quando eos uerberat, non solum ne tangant carnem eorum cum manu, sed etiam ne uestis eius eorum adhereat uestibus; nunquam namque cum palma eorum percutiuntur maxille, sed, si opus fuerit, magister solus, qui eos ducit,  potest eorum capillos excutere; alius, nunquam. Et propter hoc, quandiu ipse uel suffraganeus eius moratur inter eos, magister puerorum principalis, cuius superius memini, non legit, nec aliud quidquam facit, nisi quod armarium et pueros iugiter intuetur. Inter quos et liber in quo legitur ita semper ponitur ut una de columnis claustri media sit inter audientem et audiendos. Lectiones, que legende sunt ad nocturnos et responsoria, rite audiuntur post nonam, et in Quadragesima post sextam; post uesperas uero nunquam. Queque missa maior seu matutinalis fuerit cantanda, ubi sacerdos se cum ceteris ministraturis uestierit, nulla uice armarius per consuetudinem defuerit; primum ut uideat si presto sint omnes persone que sunt obsecuture,  et insinuet si quid nouerit opus esse ut insinuetur. Similiter facit quotiescunque post nocturnos Euangelium est legendum, uel si qui inuitatorium cantaturi sunt albis uestiuntur uel cappis, totius rei est precipuus ordinator. Si quis frater infirmus, infirmorum oleo est ungendus, uel, si obierit, ad sepulturam efferendus, uel si quis de foris allatus est recipiendus; ipsi est cura qui sacerdos induatur, quomodo corpus Domini apportetur, quomodo communicetur; et que collecte, dum obierit, a priore super eum dicantur, et dum lauatur, et dum uestitur, et antequam in ecclesia apportetur, et quid cantetur, et quomodo tumulus benedicatur; et que collecte dum benedicitur, et que dum sepelitur, et que post sepulturam dicende sunt; omnibus  his intererit precipuus monstrator. Ipse superuenientes breues fratrum defunctorum accipit, et in analogio notat, descriptosque alios pergentibus fratribus per diuersas terrarum prouincias distribuit, nec obliuiscitur, si quis frater finierit, missarum que rite uI fratribus triginta commendantur. Quinimo nescio si quis plusquam ille faciat ad omnes processiones, ad quas nichil, nisi quod ipse imposuerit, omnino cantatur.

Postremo quidquid tale quasi nouum superuenerit gerendum, de hoc ille precipue memor et diligens esse debet. Loquor, ut est, quando fabe nouelle, uel nouellus panis, siue mustum in refectorio est benedicendum; uel si talis hospes huius reuerentie aduenerit, ante quem post peractam processionem in  primis, iuxta quod in regula tenetur, lectio est recitanda; uel opere manuum facto, quidquid tunc est legendum, uel si cuiusquam nouitii de professione populari coma et barba est tondenda, ad hec singula et horum similia librum competentem accipit et aportat, et prouidet ne fiat negligentia uel de persona, uel de hoc quod persona est dictura. Et si forte episcopus aderit uel nostri ordinis, uel talis opinionis de quo uel domno abbati uel priori uideatur ut det benedictionem in ecclesia, ipse stolam, librum et baculum ministrat, et imponit hunc uersum: Humiliate uos ad benedictionem. In Natali Domini, in Pascha et Pentecoste, ad officium maioris misse et tenendum chorum sunt notati  de melioribus cantoribus, quantum armario uidetur; qui tamen non presumunt per se accedere, nisi ipse manu sua cappas det, que in capite forme semper de melioribus a principali sacrista preparantur. Addit etiam adhuc illis statutis per ordinem quantoscunque capere potest tota chori latitudo; nec quisquam eorum recedere presumit, uel ad pacem accedere, seu missam cantare, uel de loco statuto secedere, quamuis sint de maioribus personis, preter eius nutum. Et si ita contigerit ut neuter prior nec eorum uicarius sit in choro, tunc, si uiderit opus esse, potest ipse mutare fratres de choro in chorum, et ei qui quesierit exeundi licentiam dare; thuribulum a conuerso sibi primitus apportatur, nisi fuerit abbas noster uel aliquis episcopus seu abbas,  quibus pro reuerentia exhibeatur ordinis. De cetero cuiuscunque ordinis supradictus sit armarius, suum non amittit principatum. Non accedit ad pacem, neque sui suffraganei, sed interim, dum pax datur, cantat Agnus Dei cum uersibus ad hoc congruentibus. Nec de illis qui fuerunt ad gradualem uel alleluia notati, aliquis se intromittit, nisi ipsi quibus libellos innuendo tribuerit. Sacerdoti quoque intimat quo tono incipiat Gloria in excelsis Deo, et, si opus fuerit, diacono Ite Missa est. Prosas cantant quatuor, duo in una parte, et duo in altera, id est sinistra et leua; additur et ipse quintus, maxime his duobus qui sunt ad dexteram, qui semper primum uersum adoriuntur, ut, si forte discordauerint, ipse in promptu sit ad suffragandum. Preuenit  quoque ceteros aliquantum in exuendo cappam, et in agendo ante et retro, ut festinet deponere singulorum uestes, et ut ipse primus imponat manum ad sonandas scillas, sicut et fecit in initio misse. Si quando talis imbreuiatio est agenda, non agitur in illa tabula quotidiana, sed in alia, que aliquantulum est maior, et proprie deputata ad festiuitates. Solet etiam apud nos et alia imbreuiatio non inutilis fieri, sed quia armarius alias adeo est occupatus, committitur aliquando alii fratri memori et diligenti, scilicet ut qui seruierint in coquina omnes per ordinem conscribantur, ne forte per obliuionem contingat ut quisquam frequentius quam alius eo munere fungatur.



CAPUT XI. De camerario.


Camerarius noster, quantum habere possumus denariorum ex uillis nostris, ipse pergit et recipit eos tempore suo, de quibus tamen tertiam partem reddit decanis, pro eo quod tam multa sunt quibus opus habent, non solum propter agricolationem, sed etiam propter semetipsos, quia sepius ibi morantur, et maxime propter hospites, qui nimirum si non reciperentur omnino esset inhumanum. De his autem uillis que tam longe sunt posite ut nec uinum nec annona que ibi nascitur possit ad nos peruenire, ibidem uenditur, et pretium camerario defertur. Postremo quidquid auri uel argenti uel bestiarum undecunque donatur nobis, totum ipse habebit,  excepto quantum sum hic dicturus. Si quis dederit nobis decem solidos aut pauciores, hi semper cellerario sunt deputati, ad hoc tantum ut fratribus infirmioribus et aliquantulum delicatis, absque hoc quod generaliter omnibus datur, aliquam impendere possit caritatem. Et si euenerit ut aliqua uacca donetur nobis, hanc quoque habebit ad subsidium uaccarie que est in manu eius: oues et boues decanis ipsius uille; oues, propter fimum quo arua sunt condienda; boues, ad arandum. Pallia, et uasa aurea et argentea, que esse possunt ad usum et ornamentum ecclesie accipit sacrista. De cetero, ut premissum est, omnia ueniunt ad manus camerarii, nec immerito, quia frequenter accidit ut de omnibus rebus annuatim nascentibus nichil omnino habeamus  ad subsidium uite temporalis, preter quod de denariis est comparatum; quod cum per uices eueniat de uictu, quidquid ad uestitum pertinet, hoc non per uices, sed semper et ex toto est comparandum.

Cuilibet autem fratri unoquoque datur anno frocus nouus et noua cuculla, ita ut ambo habeat parata et consuta ante Natiuitatem Domini; nouum pellicium secundo datur anno, et in festiuitate S. Michelis; interim, dum conuentus fuerit in refectorio ad prandium, ponitur in eius lectum. Iterum in festiuitate S. Martini pedules; de calceamentis alio loco dixi quomodo dantur in Cena Domini. De stamineis et femoralibus, uel si que sunt alia huiusmodi, nichil aliud est constitutum quam quod, cum  fuerint inueterata, nec magis proficua, eis ablutis et per ipsos fratres ad cameram redditis, alia sunt tribuenda. Et ut hoc semel dicam quidquid ad amictum uniuscuiusque fratrum haberi potest regulariter et pro consuetudine generali: primo sunt duo froci, et due cuculle, duo staminea, duo quoque femoralia; duo paria calceorum cum corrigiis: unum par uiltronum ad hiemem in nocte, et alterum sine uiltrono ad estiuas noctes; duo paria caligarum, tria pellicia, uel unam pro tertio gunellam, capellum de pellibus, quinque paria pedulum. Ad lectum capitale, coopertorium, cottum, stragulatum, brachiolineum quo femoralia succinguntur, corrigia ceruicina, quod stamineum, et in quo pendet cultellus cum uagina, pecten ligneus cum uagina, acus  cum filo et uagina. Sacerdos et diaconus habere solent tria femoralia, ut si tale quid eis in nocte contigerit, in promptu sit ea mutare Et camerarius, si cui habenti tria pellicia, adhuc pro misericordia addit et gunellam, et si cui dedit unum par caligarum de pellibus ouinis, aut fasciolas propter tibias infirmantes, et propter hoc non meretur et largiens uel accipiens multum reprehendi. Sed super hec quicunque amplius quid de hoc genere habere uoluerit, hoc profecto nec pro iustitia, nec pro misericordia, sed pro magna censetur surperfluitate. Omnia pellicia sunt uelleris ouini, coopertoria uero aut ouini aut catini aut leporini, et nunquam de ullo genere maioris estimationis; froccus et cuculla de tali sunt  panno ut ambo non magis quam octo solidos ualeant, talis monete que plus habet eris quam argenti.

Si quando tale quid comparauerit uel uendiderit camerarius, negotiatione sua ex toto peracta, mercatori cum quo negotiatus est, secundum quod negotium est et persona, aliquantos adhuc addit uel reddit sua sponte denarios, propter illud S. Benedicti precipientis ut res nostra semper uilius uendatur quam aliorum hominum. Quoties loquuntur in claustro, camerarius uel eius iunior qui clauem camere portat, nunquam debet deesse; tunc enim auditurus est a singulis quid ille aut ille opus habeat, et nec ad ipsos pueros uenire negligit, ut ab eis si quid sit quo indigeant sciscitetur. Ergo ea uice dat  quidquid est dandum, ne, si fratres ab eo ad horam aliam, qua silentium est, quesierint, silentium tenere non possint. Frater cuius pellicium, uel cuius stamineum, uel cuius femoralia ita sunt rupta ut adhuc ualeant emendari, diliculo ponit ea in unum arcum capituli ad hoc deputatum. Et ueniens iunior camerarii portat foras ad sartores. Post uesperas reportans ponit in eumdem locum, ut ab eo ad quem pertinent recipiantur. Item qui opus habet ut calcei sui ungantur, primum ipse lauat eos aqua per canalem de aque ductu dimissa; quos rursus iunior camerarii accipiens, quod de aliis, hoc ipsum et de calceis facit. At si frater uult ut a seipso ungantur, accepta sagina ungit eos in regulari coquina ante primam, uel si prima simul cum matutinis  laudibus est cantata, ante tertiam, uel post refectionem fratrum, quando semel comedunt. A maioribus nostris est traditum ut intrante Quadragesima quanticunque pauperes superuenerint, omnes eleemosynam et benedictionem de carne consequantur; et camerarius preter illam sollicitudinem quam habet pro uestimentis fratrum, non est quod magis eum sollicitet quam hec ipsa eleemosyna; ad quam nimirum non multum facit porcaria nostra uel lardarium nostrum, quia nunquam ita est refertum, nisi tantum soli denarii et de manu solius camerarii prodituri; ut non aliud dicam quam quod contigit hoc ipso anno: illi qui pauperes recensuerunt testati sunt septemdecim millia fuisse, quibus et in Christi nomine ducenti quinquaginta baccones  diuisi sunt.



CAPUT XII. De apocrisiario.

Apocrisiarius est qui custodit ecclesie thesaurum, et in cuius manu est quidquid a popularibus ad altaria offertur. Qui officium suum digne ut possit adimplere, adhibentur ei aliquantorum solatia fratrum, inter quos tamen solet unus prestantior esse, et ad quem potissimum pertinet ut uicem eius absentis agat, uel extra conuentum aliud quid agentis. Porta quoque ecclesie uni specialiter committitur, qui eam semper claudat et aperiat tempore suo; et hic studiose talis eligitur qui grauis sit in moribus, nec ad risum facilis, ne quam in eo leuitatem  intrantes uel exeuntes deprehendant; et hoc est ei omnino interdictum, quando claudit et aperit, ut pro nulla occasione uel pedem extra portam protendat. Hic, cum semper in ecclesie moratur excubiis, ibi dormit et legit; ac preter ceteros hoc est soli iniunctum officium ut omni Sabbato conchas, et candelabrorum pateras, in quibus candele ardent, diligenter abradat, ne aliquid de decurrente cera remaneat. Simili quoque studio totum pauimentum quod circa maius altare est purgat, nec pretermittit ut eiusdem et ceterorum altarium pauimentum scopa emundet. Claudit quoque et aperit ecclesie fores uariis modis per diuersa tempora; nam cum ad nocturnos tam in hieme quam in estate semper aperiat, in hieme tamen post officium quod  in nocte cantatur, semper eas claudit, atque ita permanent usque dum scilla sonetur ad tertiam. Finitaque missa matutinali claudit, clauseque permanent usque dum scilla pulsatur ad sextam; tunc aperiuntur, et missa finita usque ad uesperas clauduntur. Post uesperas uero regulares clauduntur, ita usque ad nocturnos permansure. In estate autem cum statim post matutinas regulares claudantur, ad primam aperiuntur, et usque dum missa matutinalis finiatur patent; que tunc clause ad missam aperiuntur, post quam usque ad uesperas obserantur, quibus finitis usque ad nocturnos omnino clauduntur. In Quadragesima priuatis diebus post missam matutinalem clauduntur, et post sextam mox ut scilla sonauerit reserantur, nec clauduntur usque dum uespere  finiantur. In XII uero lectionibus, tam in hieme quam in estate, ad scillam, que post capitulum sonatur, aperiuntur; studiose tamen agit ut, si quis eas tam in die quam in nocte percusserit, paratissimus sit ad aperiendum. Ac per hoc conuentus ad S. Mariam procedit, ille semper in ecclesia manet, ne eo absente aliqua intercidat negligentia. Ceteri suas septimanas in qualibet ad nocturnos Dominica incipientes, uicissim faciunt eo modo quo eis est prefinitum, et unusquisque opus habet ut quid facturus sit diligenter attendat.

Primo namque, ut dixi, ad nocturnos postquam horologium cecinerit, pulsat scillam, et tandiu usque dum pueros uiderit uenire; factis tribus orationibus pulsat unum de maioribus signis usque ad psalmum  Letatus sum. Secundo signum, quod minus est, aliquantulum ad Kyrie, eleison, usque dum sit finita Oratio Dominica cum collecta. Tertio similiter. Quarto pulsantur omnia signa, uel si est priuata dies, duo ad ultimam incisionem canticorum graduum; ad penultimum psalmum hebdomadarius accendit duos cereos candelabris affixos ante altare, tertium post illum qui prius ardebat in concha, exstinguit. Item ad lectiones obseruet ut candelam, cum qua legendum est, semper ad ultimum nocturnorum accendat. Ergo ad nonam lectionem, que est de Euangelio, est adhuc et tertius ante altare cereus, et post altare alterum accendit; altarisque tabulam detegit auream huc usque panno coopertam, accipit  textum de altari et portat ad uestiarium, lectoque Euangelio, dum sacerdos reuertitur, accipit de manu eius, et unde prius accepit, reponit. Cum ad hoc uentum fuerit ut sacerdos matutinalis dicturus sit collectam, huic etiam candelam prouidens apportat, mox etiam, exstinctis omnibus illis cereis in circuitu altaris, eum, qui prius ardebat in concha, reaccendit, tam in die quam in nocte arsurum, nisi propter alios accensos exstinguatur. Accendit et alium cereum et affigit candelabro, ut portetur ad processionem que fieri solet ad S. Crucem et ad S. Mariam. Ad S. Crucem preuenit conuentum, ut ad singulas columnas candelulas affigat ardentes usque dum abscesserit conuentus. Ad S. Mariam accendit cereum in concha, et alterum ante fores ecclesie. Aurora  apparente sacerdotes priuatas missas incipiunt cantare, ad quas singula que necessaria sunt hebdomadarius prouidebit, ut, cum primum sacerdotes accesserint, omnia inueniant parata. Armarium reserat quod non minori diligentia est constructum quam et illud quod est ante maioris faciem altaris, cuius in alio loco nonnichil memini; et in isto ad priuatas missas reconduntur calices cum corporalibus, plus minus septem hostie, et candele, sine quibus nulla missa est cantanda; ampulle maiores et minores: maiores ad uinum, minores ad aquam; et amphora stannea, cum qua uinum apportatur forinsecus; due alie cum aqua, ut de una manus abluantur, et de altera calices. Nec de alia funditur quantum ad sacrificium de aqua est miscendum, de qua et ille  minores ampulle sunt implende; uinum autem de quo sumendum est ad sacrificium, non alio quam in cellario seruatur, sed in tali cuppa que est serata, et de qua nichil trahi potest nisi claue reseretur. Ad hanc quoties hebdomadarius accesserit, diligenter lauat non modo manus, sed etiam spinam et fundum cuppe in circuitu spine, priusquam quid accipiat de uino; et, sicut dixi, in sua est prouidentia ne aliquando uel aqua uel uinum in ecclesia desit, et propter hoc in nocte ut, si cui opus fuerit infirmo, in promptu sit, ut possit communicare. Si est eo tempore eaque die qua prima cum ipsa die incipiente uel ante diem cantatur, tunc se rite ad uII psalmos diurnalibus calceat, ut coci manus faciemque lauat, et reuersus ad litaniam cum amphora maiore plena  aque, antequam ipsa tota finiatur, leuat se et accelerat uinum et aquam apportare. Altaris tabulam tali die non discooperit, usque dum pulsauerit scillam, qua signum datur fratribus ad calceandum; in estate, uel etiam in hieme, si bis comeditur, differt usque ad primam.

Signa que pulsanda sunt ad singulas horas, sollicitus est ut pulset tempestiue, ita tamen ut nichil presumat nisi iussus a maiore, et secundum quod per usum est constitutum. Quando fuerit hora ut fratres ante tertiam uel nonam lauerint manus, stat ipse iuxta introitum ecclesie, et cum pueros iam se uiderit lauasse, pulsare signum amplius non tardat. Eodem modo quoties post missam et ante sextam  accepto iam misto audierit eos legentes. De ceteris horis significandis non se intromittit, nisi in quantum ei, ut premissum est, imperatur. Ad utramque missam singula, quibus opus fuerit, prouidebit et apportabit; et primo quidem calicem aureum, cum quo sacerdos est oblaturus, lauat, cuius in alio loco iam memini. In die Dominica, uel in alia qualibet festiuitate, quia ad ambas missas non offertur nisi ab uno, ad hoc etiam non amplius quam unam patenam, et unam cum uino apportat ampullam, quam, lecto Euangelio, leuat, et priori dat in manus ut offerat accedenti. uerum ad maiorem missam prior innuit his qui sunt albati, ut pro se offerant, et propter eos quibus libuerit communicare, mittuntur in die Dominica hostie quinque; in aliis siue sint priuati,  siue solemnes, non nisi tres, excepto quod in illis maioribus festis, ut est festiuitas S. Ioannis Baptiste, prouidetur a priore ut tante mittantur ex quibus omnes possint communicare. In priuatis diebus ad missam matutinalem, quia cuncti offerunt, curat hebdomadarius ut inter calices mediocres ad hoc solum factos, et inter ampullas cum uino habeat quinque, et totidem patenas cum hostiis, quas ordinatim ponit forinsecus prope chorum super tabulam desuper coopertam, et panno intrinsecus amictam, ut inde fratres eas accipiant, cum offertoriis oblaturi. Ad maiorem missam, quia non offertur nisi ab uno choro, tantum tres calices seu ampulle preparantur, et hebdomadarius stat in choro sinistro tenens in manu auream patenam, et ampliorem hostiis refertam,  quas cum aureo cochleari offerentibus distribuit sigillatim. Cum sacerdos et diaconus ceterique ministri in uestiario conueniunt ut cantetur missa uel maior uel minor, ipse semper preparat textum Euangelii, quem subdiaconus portat inter procedendum. Cum uenerit hora refectionis, ut non amplius ulla missa cantetur in illo die, recenset calices si habeat omnes; recenset etiam missales libros, et sacerdotalia uestimenta que econtra in armario iacent. Portat pyxidem cum hostiis non consecratis in refectorium, de quibus singulis, ut superius dixi, prelibant qui noluerunt aut non potuerunt communicare. Refectione transacta, cum ipsa pyxide in primis de refectorio exit, ut scillam pulset in choro. Ad uesperas accendit candelas sicut ad nocturnos; quibus  finitis cum primum fratres exierint, uno de sodalibus suis assumpto, auream altaris tabulam cum panno contegit. Si quando collatio tam sera fuerit ut opus sit ignis, portat ad eam tres cereos accensos, et mittit in conchas propter hoc ibi suspensas; et ad Mandatum nunquam omittit ut non unum cereum apportet ardentem. Post completorium, cum circuit, omnium signorum, que ad nocturnos tantum pulsanda sunt, circulos ordinate in imum dentem colligit, ut ad nocturnos non possit errare aliud pro alio arripiendo. In Iu feria et Sabbato omnes ampullas maiores et minores portat ad aqueductum, et diligentissime lauat, uno etiam tali ferramento ad hoc prouiso, cum quo possit eas in ipso fundo fricare.

 Tunc, ut de ipso apocrisiario aliquid dicam, de hoc quod a populo offertur ad altaria, decimum denarium et panem totum eleemosynario dat, caseos et oua cellerario. Est etiam ei commissum ut aliquos anniuersarios faciat ut, uerbi gratia, Henrici imperatoris. Talique die prouidet ut fratres in refectorio bonum generalem habeant, maxime, si potuerit inuenire, piscibus bene piperatis, et pigmentum. De cetero quecunque ad manus eius uenerint, expendit precipue ad sarta tecta ecclesie instauranda, ne aliquo modo dilabantur, et ad luminaria, et ad reliqua, si que sunt ecclesie necessaria et utilia. Ad refectorium dat candelas, et ad infirmariam, quantum fuerit opus, et camerario et custodi hospitum,  domino quoque abbati, et priori, quantum opus fuerit, qui nunquam sine lumine dormiunt. Ad hec omnia ne aliquando facultas deficiat, habet etiam idem apocrisiarius unam uillam satis bonam, cum decimis, uineis et agris.



CAPUT XIII. De hostiis quomodo fiant.

Quod pertinet ad eucaristiam et ad corpus Domini, quia dignum est ut cum summa reuerentia et diligentia geratur, expedit ut ipse modus gerendi non taceatur. Primo  quotiescunque fieri hostias necesse fuerit, precipue tamen ante Domini Natalem, uel sancte Resurrectionis diem fieri solent. Cum enim brumali in tempore prolixiores sint noctes, licet ante prandium fratribus operari amplius; nam  post prandium huiusmodi opus gerere non licet. Frumentum, de quo faciende sunt hostie, quantumlibet bonum sit naturaliter et purum, tamen granatim eligitur, et lauatur studiose, nec per alias personas quam per ipsos fratres. Colligitur deinde in saccum non qualemcunque, sed qui ad hoc solum de bono panno consutus est et reseruatus; in quo colligatum commendatur uni famulo non lasciuo; qui portans illud ad molendinum, molam lauat utramque, operitque sursum et deorsum cortinis, se ipsum induit alba, et super caput mittit, et alligat superhumerale, id est amictum, ut nichil de facie preter oculos possit apparere. Ita ergo molit, ita farinam cribrat, primo cribro quoque diligenter abluto. Maior ecclesie custos, si non est sacerdos uel diaconus,  uicarium sibi querit ad hoc opus perficiendum. Duos etiam alios de his ordinibus huius rei gnaros perquirit, accepta licentia a priore, et unum conuersum. Hi quatuor finitis nocturnis, se calceant, facies manusque lauant, et capita pexunt. Secedunt deinde ad altare S. Benedicti, et ibi cantant matutinas laudes; primam quoque simul, et septem psalmos cum litania, reliqua psalmodia interim dilata. Deinde illi tres qui sunt alicuius ordinis, induunt se albis et humeralibus, ut supra dictum est de famulo , quorum unus farinam conspergit et uehementissime compinguit  super tabulam nitidissimam habentem limbum in circuitu, aliquantulum  in circuitu superficiem altiorem, ne aqua effluere possit. Conspergunt cum aqua frigida, quia inde fiunt hostie candidiores. A duobus uero reliquis hostie formantur; aqua uero non in alio uase defertur quam in quo solet ad missas deferri. Ferramentum, in quo sunt coquende, charactetatum tenet conuersus, manusque induit chirothecis. In ferramento possunt simul hostie uI poni; unde inter baiulum ferramenti et formatores hostiarum ponitur tabula, et super hanc duo sunt pali infixi super quos lignum habetur transuersum, super quod ponitur ferramentum ad hostias imponendas. Que non fuerunt cocte, cultello abraduntur, et  eadunt in disco deorsum in tabula imposito, et linteo iugiter cooperto, nisi quando hostie abraduntur.

Canunt psalmodiam que remansit, et, si uoluerint, horas de S. Maria. Ad alias omnino horas tenent silentium, et summopere cauent ut non modo saliua, sed nec flatus eorum aliquo modo ad hostias pertingere possit. Solus conuersus, si quid opus fuerit, breuiter famulis innotescit, qui faciunt focum non nisi de aridis lignis, et ad hoc de industria preparatis. Ipsi autem hostiarum operarii eo die non cum fratribus, sed potius cum seruitoribus reficiunt; et pro tanti laboris leuamine habent de apocrisiaria ad prandium pitantiam et pigmentum.



CAPUT XIu. De corporalibus abluendis.


Corporalia sacrosancti ministerii quotiescunque abluenda sunt, eo studio eademque diligentia qua superius definitum est oblationes fieri debere, per sacerdotum uel Leuitarum ministeria maximo cum honore lauantur. Ad huius etiam rei officium rite explendum uernale tempus siue autumnale eligitur, eo quod uernali tempore remota hiemali asperitate, er iam purior habeatur. Autumnali uero, id est post Idus Septembris, quia iam muscarum tanta non est insolentia, ut in tempore estatis, quarum macule difficilius abluuntur. Ad hoc sane ministerium habentur uasa enea altissima, nullis aliis usibus dedita, in quibus post uesperas in ecclesia bis corporalia intinguntur aque frigide, et teruntur in manibus;  iterum aqua tertio infunditur, ita per noctem mansura; mane uero infunditur sicut et prius in piscinam super quam calices lauantur. Portantur deinde foris ad officinam secretarii, in qua sunt abluenda; ibi namque famuli lexiuiam  temperant limpidissimam et diligentissime colant, et tamen nequaquam effunditur, nisi prius in superficie panno sint inuoluta, ne si quid tale in lexiuia remansit, ad sacra pertingat uelamina. Que postquam bene lota fuerint, et aliquantulum siccata, rursus intinguuntur aspersioni que fit clara et liquida de optima farina, et ita siccantur ad perfectum. Interim uero minime carent custode, maxime qui muscas et uermiculos insidentes ab eis abigat. Chorda, in qua extenduntur  ad siccandum, non negligitur ut sit lota, que etiam in marsupio ad hoc solummodo opus iugiter seruatur. Quando uero leuigantur eadem corporalia cum uitreo hemispherio, unus eis substernitur pannus, nec ponuntur unquam super lignum nudum.



CAPUT Xu. De reliquiis sanctorum; quomodo prosequantur siue recipiantur.

Quoties aliqua urgente necessitate reliquie sanctorum extra monasterium alicubi sint ferende, huiusmodi officiis sunt prosequende. Primum denique sacrista in ornato eas feretro componit. Deinde  fratri ad cuius obedientiam sunt portande, alii etiam seniori, cui a priore earumdem custodia reliquiarum specialiter committitur, omnia necessaria, id est, candelabra duo, crucem, thuribulum, urceolum aque benedicte, uexilla tria, cortinam quoque, et tintinnabulum quod a duobus fertur hominibus, uestimentum, et reliqua ecclesiasticis usibus accommoda prebet. Cum ab ecclesia fuerint producende, omnes albis induuntur; deinde sanctum corpus a priore incensatum duobus albatis cantoribus committitur usque ad portas castelli ferendum. Omnia signa pulsantur; responsorium competens a cantore incipitur. Precedente processione sequuntur baiuli pigneris sacri, deinde infantes, postremo cantores, ad ultimum conuersi.  Cum uentum fuerit ad portas, laici suscipiunt commendatum; finitoque responsorio, et incipiente priore psalmum Ad Dominum, cum tribularer, processio eodem reuertitur ordine. Item quando reducitur, primum cuncti fratres albis induuntur, et duo signa maiora pulsantur, ac deinde precedente processione, id est, aqua benedicta, thuribulo, cruce et candelabris, simili per omnia modo usque ad portas castelli cum omni silentio progrediuntur. Ibi denique prior accepto thuribulo sanctas incensat reliquias, impositoque a cantore responsorio, cunctisque resonantibus signis, eodem quo exierat suscipitur modo. Imago autem beati Petri quando suscipitur, antiphona primum, id est, Tu es Pastor  ouium, a cantore incipitur, ad cuius initium omnis conuentus, submissis usque ad terram manibus, altius inclinat, deinde ab abbate uel priore uersiculus, Exaltent eum in Ecclesia plebis pronuntiatur, et subsequenter collecta Deus, qui apostolo tuo Petro dicitur; qua completa, incipiente cantore responsorium, eo quo supradictum est ordine defertur ad ecclesiam.



CAPUT XuI. De rasura fratrum.

Inter cetera que camerarius habet curare, est opere pretium ut non obliuiscatur quoque prouidendorum rasoriorum, quibus se fratres radant. Ergo ad hec seruanda specialiter unus frater ordinatur,  qui seruat ea in scrinio modico et serato, positoque secus introitum dormitorii sursum; quod cum uoluerit, et opus esse uiderit, portat in claustrum, et tamen in una parte sedet extra conuentum ipsa rasoria acuendo et propriando. Et ad hoc, preter alias horas quibus conuentus sedet in claustro ad missas et ad officium, licet ei uacare. Cum ad hoc uentum fuerit ut rasura generalis sit gerenda, faciunt fratres quasi duas lineas sedendi, scilicet in cancellis claustri et prope murum. In una linea rasoria, in altera per eleemosynarium scutelle singulis dantur, a loco se mouere nequaquam audentibus, sed cum disciplina prestolantibus usque dum ad se ueniat qui scutellas et rasoria portat. Quisquis radit alterum, frocum exuit, et in cuculla  radit; qui raditur in froco suo, cucullam exuit, et prope se ponit. Quod si forte pro aqua calida apportanda perrexerit, ipsam cucullam decenter complicatam secum in brachio portat. Inter radendum cantatur psalmodia, uerba mea, premissa eodem modo quo in coquina, et insuper in fine, psalmi familiares usque ad uesperas; qui sunt de uesperis, hi non cantantur. Ceterum usque dum psalmodia sit consummata, alias summum silentium est, nisi qui radit in primis dicit Benedicite. Prius quoque capillos nemo cum forcipe tondere presumit, nec sine cuculla reinduta. Priusquam ex toto sit rasus, si ad aliquam horam signum fuerit pulsatum, cucullam induit super frocum, indutoque capello pergit ad ecclesiam, non tamen ingreditur  chorum, sed stat seorsum. Si quis post horam radendi superuenerit, non raditur nisi cum licentia prioris, uel post nonam quando loquuntur in claustro, et non nisi in calefactorio, ubi tamen, sicut in claustro, infirmi prius uno die raduntur quam conuentus. uices radendi he sunt per annum: I, ante uigiliam Natalis Domini, inter quem et Septuagesimam, quia diuerso modo septimane sunt nunc plures, nunc pauciores, ibi nullus terminus est prefixus, nisi prior uiderit quomodo conuenientius fieri possit; ueniente Septuagesima, de uice ad uicem tres septimane semper intermittuntur; ante Pascha, in illa tertia feria est radendum, maxime quia eo die in claustro licentiam habent loquendi; post Pascha, ad illam Dominicam,  Misericordias Domini; ante Rogationes, in illa feria quinta, si tamen nulla festiuitate interueniente impeditur; ante Pentecosten, de quo die, quia rursus diuerse sunt septimane usque ad solemnitatem SS. Petri et Pauli, rursus quoque rasura permittitur in deliberatione prioris. Postea non erratur de ulla uice, quia ita est consuetudinaliter ordinatum ut semper se radant ad Translationem sancti Benedicti, ad uincula sancti Petri, ad Assumptionem S. Marie, ad eius Natiuitatem, ad festiuitates S. Michelis, S. Luce euangeliste, S. Martini, ad Aduentum Domini.



CAPUT XuII. De balneis.

 Hoc omnibus est familiare, postquam se raserint, continuo etiam balneare. Sed de nostris balneis non est multum quod loquamur. Duabus enim tantum uicibus in anno balneamus: I, ante Natalem Domini, et ante Pascha. Ad quod decanus uille per totam illam precedentem septimanam famulos et ligna subministrat, ut unusquisque lauet in cuppa, uel sine cuppa cum aqua calida. Ad alterutrum quod maluerit facultas datur. Ad sonum signi si balneum iam intrauit, et propter hoc unam horam regularem omiserit, non imputatur.



CAPUT XuIII. De cellerario.

Cellerarius eadem benedictione qua prior ordinatur et absoluitur. Ordinatus scire debet quanta  diuersitate in refectorio sit fratribus seruiendum. De quo, ut non taceam quantum a me sciri potuit, omitto quid referre de fabis quotidie dandis, et non sine adipe, si non est dies ieiunii, seu de oleribus comminutis et coctis que, secundum quod haberi potuerint, dantur. Preter hec in septimana tres dies, II, Iu et uI feria, non nisi pitantiam habemus, alios quatuor generale, et hoc quod die Dominica et u feria est de piscibus, si tamen equo pretio inueniri possint. Et si non sunt olera, continuabitur generale. Item quotiescunque fiunt XII lectiones, generale. In talibus festiuitatibus, ut est, uerbi gratia, Translatio sancti Benedicti, utrumque et generale, et pitantiam, et adhuc etiam in illis principalibus u festis fabe sepiis aut fladonibus mutantur.  In quibus et preter panem solitum, dari solent una tortula de ouis farinaque conspersa. Sunt et plerique anniuersarii, qui si in tali die euenerint quo ex more datur pitancia, propter eos quoque mutatur cum generali. Tales dies habet cellerarius apud se imbreuiatos, omnique Sabbato collationem facit cum priore et camerario, uel cum eorum uicariis, de singulis diebus uenientis septimane, ut quidquid in illo et in illo die dari debuerit, tempestiue prouideatur. Item in breui notat summam porcorum et arietum qui debentur de obedientiis nostris, ut confestim de his questionem moueat si quid de summa per incuriam cuiusque obedientiarii decedat; ad ipsam quoque cellerarii obedientiam pendent alique uillule in uicino apposite. De his  pascit cellerarius caballos suos; ibi moratur pisces comparaturus, uel ingenia structurus quibus pisces capiuntur. Si quis fratrum adeo est infirmus ut de lecto surgere non possit, ad hunc quotidie summo diluculo simul cum infirmario uenit, et de omnibus que habere potest sciscitatur ab eo quid sit quod sibi uideatur, ut preparet ad eius recreationem. Quoties generale piscium datur, statim post sextam, uel si tandiu ieiunatur, post nonam, totum esse debet dispositum et ordinatum in scutellis super tabula que est in uestibulo cellarii, ut prior ueniens antequam consideat ad scillam, uidere possit quod est in singulis scutellis, si est equale et ita diuisum ut prioribus non ueniant maiores et meliores  partes, multumque in hoc genere personarum acceptio cauetur. Eo die quo sententia cellerarii legitur in capitulo, habent de illo fratres bonum generale, aut pitantiam et pigmentum, ubi dum legitur, semper presto esse debet. In sequente rursus capitulo ueniam petit, seque reum de multis negligentiis per occasionem obedientie confitetur. Absoluit eum prior, et imperat ut psalmus L cum collecta pro eo ad sanctam Mariam communiter ab omnihus cantetur. Si forte contigerit quod ad horam refectionis ut panis uel aliud quid non sit coctum, pertinet quoque ad cellerarium ut auferat malleum ne cymbalum percuti possit, et interim fratres sedent in choro ad lectionem. Hi sunt autem quos cellerarius suffraganeos habet. Primus qui  per omnia uices agit eius absentis, et de omnibus respondet de quibus solet et ipse respondere. Secundus est qui annonam recipit, quem et granatarium uocamus. Huic, quando messis est tota collecta, prior innotescit quanti modii de illa et de illa obedientia sunt uenturi, et quod semel audit, usque dum sit redditum, in computo suo tenebit. Pistores sunt sub eius manu; qui, cum frumentum acceperint, duas species panis sunt reddituri, ut quidquid sit de alio conductu, panis tamen qui dandus est fratribus possit optimus esse. Ergo de modio panis huiusmodi fiunt CXX libre, sequentis L. Si quam negligentiam ipsi pistores commiserint, uel consuetum numerum librarum non reddendo, uel ipsum panem non tam bonum quam oportet faciendo,  prefatus magister eorum adducit eos in presentiam prioris et cellerarii; cuius imperio nudati uerberibus emendantur, eodemque momento pane et uino reficiuntur. Quodque alio dixi loco de decano, semper tenetur ab omnibus, ut nunquam disciplina fiat super quemquam famulorum nisi ante prandium. Sed eodem modo granatarius preest et fullonibus pannos fratrum lauaturis; quos omni tertia feria lecto misse matutine Euangelio ducit in claustrum ad arcam in quam, foramine desuper aperto, panni desuper ingeruntur. Occurrit ei et alius frater, cui commissum est ut uideat et in memoria teneat quid illi fullones accipiant, uel quid iterum uenientes Sabbato post nonam reddant, uel in Quadragesima post cenam. Ibidemque rursus sedet ut intueatur  ne quis fratrum, et maxime aliquis idiota, ita sit negligens ut accipiat alios pannos quam quibus nomen suum inscriptum est; nam et hoc est edictum Patrum nostrorum, ut nullus omittat stamineo suo suum nomen cum incausto inscribi, et femoralibus cum filo. Adhuc autem sub manu granatarii sunt et lignarii, qui cum asinis afferunt ligna de siluis, non solum ad furnum, sed etiam ad coquinam. Quotidie quoque post capitulum sonatur scilla, uel, si non nisi semel comeditur, post sextam, et tunc quicunque de familia panem sunt accepturi, omnes ad granatarium occurrunt. Ille quoque curat ne deficiant fabe. Non in dormitorio, sed in infirmaria iacet, quia frequenter ei contingit ut necessario  tardius se collocet quam alii. Item, solet ibi dormire frater ille qui cum asinis uadit per obedientias, ut colligat et adducat annonam.



CAPUT XIX. De custode uini.

Tertius est suffraganeus eiusdem cellerarii, qui uinum recipit et custodit. uindemia consummata, sicut granatario de annona, ei quoque indicatur a priore quantas uini carratas de illo et de illo debeat exspectare. Quando pigmentum fratres habere debent, ipse que ad hoc necessaria sunt, a camerario querit et recipit, speciesque singulas ipse conteri et commisceri facit. In cellario dormit cum cellerario, et nunquam sine lucerna, ad quam camerarius  dat adipem, sicut etiam in dormitorio et in domo infirmorum.



CAPUT XX. De hortulano.

Et hortulanus debet cellerario esse subiectus, ut si quid fuerit in horto quod ipse uoluerit, et expedire nouerit ad seruitium fratrum, obedienter habeat ab illo, et sine mora. Cui etiam nullo modo est concessum utcunque meridianam unquam horam regularem audeat supersedere, nisi aliquando in uno die ei talis necessitas remanendi; tunc a priore licentiam querit.



CAPUT XXI. De refectorario.

Ad refectorium sunt due claues, quarum unam  semper habet cellerarius, ut, si forte contigerit ut aliquis frater ad meridianam uel post completorium superueniat, possit ei humanitatem exhibere. Item postquam prior et omnes se collocauerint, si quis pro aliqua causa completorium nondum cantauit, talemque sitim perpessus fuerit, cum licentia cellerarii bibere potest; at si erat infra septa monasterii, ad uesperas bibat, ut dictum est, si opus habuerit; sed ut quid comedat post completorium nulla unquam ratione cuiquam fratri permittitur incolumi.

Refectorarius uero habet sub se tres alios fratres, qui primum omni die post capitulum statim mensalia ponunt. Ponunt cochlearia et panes, qui, si sint aliquantulum ambusti, ad hoc habent cultellos quibus  eos radant, et ad hoc mappulas quas prius ad collum suspendunt, ut radendo ipsos panes possint honeste contra pectus reclinare. Lecto misse maioris Euangelio apportant uinum ut per iustitias  partiantur; uerum quidquid apportauerint, quidquid tale fecerint, semper tamen id cauent ut nullus famulus pro illorum inuitatione in refectorio compareat. Quod si duabus uicibus comeditur, post uesperas qui libram suam totam manducauit et uinum compotauit, ei tunc apponitur dimidia libra; sed de iustitia nichil minuitur, que et ea uice semper est danda. Quod si aliquando denuo non reficiunt, tamen denuo bibere nunquam omittunt. Hoc est autem quod specialiter pertinet ad refectorarium  maiorem. Quoties pigmentum datur, ipse modiolis infundit, ipse scillam pulsat, que ad hoc solum in extremitate refectorii pendet, que etiamsi pulsatur ad benedictionem pigmenti in qualibet festiuitate et in quolibet anniuersario, tunc tamen non pulsatur, si pigmentum datur, uel pro domno abbate de uia ueniente, uel de domo infirmorum in conuentum redeunte, uel pro aduentu prioris, uel pro sententia celleraii, uel si quis alius familiaris impendit eis caritatem. Item ad eum pertinet ut omni die Dominica, et omni u feria, mutet illa tria manutergia, que in claustro iugiter pendent ad tergendas manus. Item ut sciat in quibus  diebus mense omnes refectorii ex toto sunt cum mensalibus cooperiende, et hoc est quoties uniuersi fratres ad maiorem missam albis induuntur, et in quinque Dominicis  et in uigiliis quinque principalium festiuitatum, in quibus et semper generale datur. In aliis uero diebus non nisi dimidie preter mensam principalem cooperiuntur, et ita ut nec scutelle nec iustitie super mensalia ponantur.



CAPUT XXII. De custode hospitii.

Hospites qui sunt peregrini, uel qui non pro alia causa quam animarum suarum adueniunt, custos hospitii cum omni recipit benignitate. Quidquid eis  opus fuerit a cellerario querit, et si cellerarius forte non habuerit, querit a camerario ut absque omni excusatione comparetur. Sed, ut primum dicam de personis huius uite habitusque nostri, si aliquis abbas uel etiam priuatus monachus de longinquo loco aduenerit, et non bene nouit ordinem nostrum, hunc inducit in claustrum; sed prius ei humiliter ostendit de consuetudine nostra, scilicet ut, si ei placet, intraturus ecclesiam ad limen ueniam petat, et prosternat se ad orationem, etiam si dies est festus. Adheret ei iugiter, et monstrat in quibus locis debeat orare; primo ad Sanctam Crucem, in choro ad altare principale, ad Sanctam Mariam; aut, si ecclesia non est clausa, et intus sunt aliqui populares, tantum ad altare S. Ioannis, quod est in membro dextro  ecclesie, et ad S. Mariam. Cum uentum fuerit ad horam reficiendi, abbas sedet ad mensam principalem, non tamen ad scillam, pro eo quod, ut supra memini, non est eruditus nostri ordinis. In ecclesia uero defertur ei ut det lecturis benedictionem, et ponat incensum in thuribulo. At si ea superuenerit hora qua seruitores iam ad reficiendum consederunt, tunc non sedet ad mensam principalem, nec tamen petit licentiam comedendi ad gradum ab eo qui sedet ad scillam, sicut alii, sed tantum dicit uersum ante tabulam ad quam est sessurus. Et quia tardius uenit, seruitoribus recedentibus ipse remanet, et secundum uersum finit ibidem. Si societatem nostram quesierit, postquam disputatum fuerit in capitulo  de ordine nostro quantum priori nostro uidetur, mittetur pro eo. uenienti assurgit conuentus, petit ueniam pro ipsa societate, et recipit cum libro, rogatur ut sedeat, nec permittitur ut amplius ueniam petat. Socii uero eius ternas petunt uenias, super manus et genua contra priorem, ad dexteram, et ad sinistram fratribus e contra inclinantibus. At si est talis homo qui cum processione recipiatur, siue sit professionis nostre, siue de alia, postquam receptus fuerit, legitur ante illum aliquid de pagina diuina. Quod si est ordinis clericalis, et si uidetur ut comedat in refectorio, habitum quoque clericalem induitur. Adductus ad ostium claustri, exspectat, usque  dum inuitetur, ut domnus abbas, uel, si ille non affuerit, prior ei aquam prebeat ad manus, qui et procedit ut scillam pulset, qua audita inducit hospitem custos hospitii, et sedet ad mensam principalem. Si est episcopus, dat lectori benedictionem. Qualiscunque sit fratrum uictus, tamen hospiti simul cum priore liberaliter est seruiendum. Cum autem de mensa fratres surrexerint, custos hospitii nouissimus de refectorio exit cum ipso; cum quo etiam incedens pedetentim, et psalmum L cantans extra ostium claustri, finit eodem modo quo conuentus cum uersu et inclinatione.

Si laicis uel clericis societas datur in capitulo, hi ueniam non petunt. Si uidere gestiunt officinas claustri, quesita a priore licentia ad alterutram missam,  cum fuerit conuentus in ecclesia, inducit eos custos hospitii, primum in domum eleemosynariam, in cellarium, in coquinam, in refectorium, in cellam nouitiorum, in dormitorium, in domum infirmorum, ubi fratres non loquuntur, nec ipse uerbum facit. Cauet autem omni modo ne quis aliquando intret uel calcaria portans, uel osis de corio factis indutus. Ut autem deesse non possint qui hospitibus honeste obsequuntur, constitutum est ut famuli domni abbatis et famuli prioris et camerarii, qui cum eis solent equitare, omnes accipiant libram suam, et iustitiam de manu custodis hospitii, et quotidie ueniant ad eius presentiam, ut quod ipse iusserit obseruent. Et si quis illorum quoque abierit absque eius licentia, illo die iustitia carebit. Preterea ad ipsum hospitium  duo asini sunt deputati, qui ligna quotidie apportent, ut, cum hospites superuenerint, in promptu sit copia lignorum, et, cum tales affuerint, cereus in hospitio arsurus per totam noctem solet non deesse. Quod si tanti sunt hospites, de reliquiis ciborum custos hospitii famulis suis qui seruierunt aliquam exhibet caritatem, et quod superfuerit, eleemosynarius totum accipere debet. Ostium claustri unaquaque nocte post completorium per ipsum est claudendum, et porta uestibuli ecclesie, sicut etiam per famulum suum exterior porta murorum. Et claustrum quidem nequaquam ante diem aperitur, et quando fratres in meridie pausant, similiter obfirmatur.



CAPUT XXIII. De stabulario.

 Est frater cui commissa est obedientia ut de solis curam habeat caballis et mulis, quem et stabularium appellant. Qui cum uiderit hospites in hospitio esse receptos, statim cogitat de caballis eorum quid eis sit tribuendum, et, si forte defuerit, accedit ad camerarium, ut faciat comparari. Prius quoque quam ipsi hospites abeant, quotquot bestias habent non ferratas, ad omnes dat noua ferramenta, et ut malleus sit semper ad manum, cum ferrea catena est connexus ad portam.



CAPUT XXIu. De eleemosynario.

Quemadmodum a custode hospitii recipiuntur  omnes peregrini qui faciunt iter equitando, eodem modo quotquot pedites uadunt, ab eleemosynario sunt recipiendi, excepto si legatus est et litteras apportat, hunc colligit custos hospitii. Receptis autem singulis, querit eleemosynarius a granatario unam libram panis, et sequenti die abituris ad prandium dimidiam. Mensuraque simili uenientibus et abeuntibus dat uinum, scilicet iustitiam dimidiam. Ergo in aduentu Domini, exceptis his diebus quibus bis comeditur, et in Quadragesima, exceptis Dominicis, et per totum annum quoties pro canonicis institutis ab adipe abstinetur, ut in Rogationibus, in uigiliis apostolorum, et aliorum sanctorum, et in quatuor Temporibus, quidquid de uino superfuerit fratribus in refectorio, totum accipit eleemosynarius,  sicut etiam de pane, et per totum annum de pigmento; hoc uinum colligit et reseruat, ut peregrini superuenientes semper de hoc habere possint. Illo quoque die quo ita panem recipit de refectorio, non tantum querit a granatario, sed de ipso pane dat quantis potuerit peregrinis; et quod sibi uiderit deesse, hoc a granatario querit. Item accipit quotquot defunctorum fratrum est anniuersarius, prebendas etiam totidem integras, in pane, in uino, in fabis et generalibus. Pro quolibet nuper defuncto fratre, qui professus est nostre congregationis, ubicunque obierit, prebendam per XXX dies. Et si fabas de regulari coquina habere non potest, rursus a granatorio querit. Et pro generali cellerarius aliquando dat carnem. Et ipse quoque eleemosynarius  comparat cum denariis qui sibi pro decima de ecclesia dantur; sicque prouidet ut et carnem dare possit frequentius peregrinis, et recedentibus singulis dat unum denarium, si tamen aduertere potest quod amplius in loco nostro non fuerint, aut infra unum non uenerint annum. Sunt et XuIII pauperes prebendarii, pro quibus quotidie famulus eleemosynarii accipit de cellerario totidem quoque iustitias uini, et a granatario totidem libras panis, et fabas ad quatuor dies septimane, reliquos tres non habent nisi olera de horto ad eleemosynam deputato. Sed in maioribus festis habet etiam carnem pro fabis, et per annum erunt XXu dies in quibus habebunt carnem. Igitur ad uestitum annuatim in Pascha nouem cubitos lanei panni, et in Natiuitate  Domini par calceorum. Qui et in ea sunt disciplina ut simul in una dormiant officina, nec audeant omittere omnibus nocturnis interesse, nisi quis eorum adeo sit infirmus ut de lecto non possit surgere, alias qui non uenerit, eo die iustitiam non habebit. Quod ille frater explorat qui facit circam ad nocturnos per altaria in secundo nocturno, cum absconsa exit ad eos in nauim ecclesie, et diligenter notans si quis eorum defuerit, eleemosynario innotescit.

Sed et ipse qui nouit quod aliquando talis est eorum prebenda, solet eis per uices pitantiam exhibere. Habet enim adhuc quotidie de refectorio quidquid fratribus supererit, et de generali, et de pitantia medietatem, altera parte cocis popularibus  deputata; et de hac que sibi contingit, solet et famulis suis similiter dare, quibus et dimidiam libram panis addit, excepto eorum maiore, ei dat integram: sed et singuli habent integram de granatario. Sunt autem sex, unus, ut dixi, maior, qui seruit prebendariis, et aliis pauperibus et peregrinis; alter est ostiarius eleemosynarie domus; duo uadunt quotidie cum duobus asinis pro lignis ad siluam; duo sunt prouisores duorum furnorum, de quibus per uices aliquid subsidii uenit ad eleemosynam, iuxta morem gentis et patrie. Preterea trium fratrum prebende dantur ad eleemosynam, scilicet pro beatissimo Patre dom. Odilone, pro Henrico primo imperatore, pro Fredelando et eius uxore, et regibus Hispaniarum. Mandatum etsi non per totum annum  geratur a fratribus, tamen eleemosyna non remanet unquam; famulus enim eleemosynarii in hieme cum aqua calida pedes trium pauperum lauat, datque libram et iustitiam singulis de tali pane qualem habent in refectorio fratres. Super hec omnia quotidie dantur et XII torte, quarum unaqueque tres libras appendit. He uero pupillis et uiduis, claudis et cecis, seniculis et aniculis, cunctisque superuenientibus egenis sunt erogande.

Hoc etiam pertinet ad officium eleemosynarii ut semel in septimana totam uillam perlustret, querens sic ubi pauper aliquis iaceat egrotus, et si masculus est, ipse uisitaturus intrat; si femina, stat ad ostium et famulum suum mittit ad eam cum pane et uino, et cum aliis speciebus quas meliores potuerit  habere. Iuncus qui spargitur in ecclesia et in claustro, per eleemosynarium est prouidendus. Sex enim uicibus per annum scopari facit utraque, totumque cum iunco recens acquisito contegi pauimentum, id est ad Natalem Domini, ad Pascha, ad Pentecosten, ad Nat. S. Ioannis, ad Assumpt. S. Marie, ad festum Omnium Sanctorum. Propter quod etiam singulariter priusquam ipsa ueniant festa, dantur ei sex torte in hieme per tres septimanas, in estate per duas, eo quod iuncus tunc facilius ualet acquiri. Sed et in cunctis festiuitatibus in quibus duo et duo cantamus responsoria, sicut in supradictis sex, totam ecclesiam et claustrum recenti conspergit iunco; in ceteris uero solemnitatibus,  ut est Translatio S. Benedicti, quas in cappis agimus, sed et in his quas in albis, seu per omnes Dominicas Quadragesime per ecclesiam, et ubi schola sedet, et in claustro, et in medio capitulo non negligit iuncum conspergere.



CAPUT XXu. De infirmario.

Infirmarius ad obsequium infirmorum separatim habet cocum et coquinam; et ipse quoque non ab alio quam a cellerario querit quod habuerit opus, eaque nunquam caret opera ut quod infirmis ad refectionem est preparandum, tempestiue preparetur. Nam si conuentus duabus uicibus comedit, tunc qui in lecto non iacuerint, non omittunt ad maiorem  missam interesse usque dum Euangelium sit lectum; recedunt ad S. Mariam ut cantent sextam, nec ulterius ex more prandere morantur. At si conuentus usque ad nonam ieiunauerit, ipsi post capitulum, uel si capitulum est ante tertiam, ut ab Idibus Septembris usque ad Kal. Octobris, post tertiam statim cantant sextam, et reficiunt. Ergo quicunque carnem comederint, ad prandium tria habent fercula, ad cenam unum, et ad cenam quidem accedere omni tempore sic accelerant ut non sit necesse ulla uice supersedere collationem; qui absque comestione carnis tamen morantur in domo infirmorum, nec sunt huius ualetudinis ut cum aliis in refectorio comedere possint, eisdem quoque reficiunt momentis. In Quadragesima uero omnes infirmi  post nonam statim cantant uesperas et cetera que sequuntur, et sine mora accedunt ad mensam. Extra Quadragesimam si euenerit generale ieiunium, ut in Quatuor Temporibus, iterum post misse maioris Euangelium cantant nonam et reficiunt. Tales sunt aliquando infirmi qui per annum integrum uel amplius non exeunt de infirmaria; et his, si tantum ualuerint, conceditur ut mane sedeant in conuentu, et ad matutinas missam offerant, ueniant in capitulum, et ad collationem, et tamen comedant cum aliis infirmis. Si uero manifeste talis est alicuius fratris infirmitas que non multum impedit uirtutem ieiunandi, ut est, uerbi gratia, luminis amissio, et orbitas oculorum, conuentu semel comedente, ipse quoque semel comedere non prohibetur.

 Sed, ut adhuc redierim ad ipsum infirmarium, ad nocturnos factis orationibus accipit absconsam, et circuit lecta omnium infirmorum, ut cognoscat, si quis eorum nondum surrexit, propter quid remanserit. Ad eum quoque pertinet ut, si quis de lecto surgere non potest, summo diluculo cum cellerario ueniat , ut cum eo concordet quod preparetur ad eius recreationem. Ad horam competentem accurrit ad coquinam officii sui, ut cocum faciat que preparanda sunt preparare. Ad horam competentem inuitat infirmos ad reficiendum, fercula que apponenda sunt ipse apponit: quidquid non comederint, si est huiusmodi quantitatis, ipse non reponit; habet enim armariolum  in quo talia recondit, et adhuc candelas, et poma; raroque aut nunquam defuerint in eo piper, cinnamomum, gingibrum, alieque radices que sunt salubres, ut sit semper in promptu quod ualeat infirmo, fortassis ut aliquando contigerit subita passione percusso, uel, si expedit, ut pigmentum ei conficiatur. Camerarius enim non inuitus prebet infirmario huiusmodi facultatem. Famulis autem qui infirmis obsequuntur, de reliquiis ciborum pitantiam impendit, de reliquo reddit granatario panem, et cellerario carnem; aut si quid est tale quod infirmis honeste possit redhiberi, eis seruat. Nunquam horam omittit regularem absque licentia, nisi forte domnus abbas uel prior sint in infirmaria; si propter eos omiserit, hoc non notatur. Post completorium  apportat aquam benedictam, et aspergit per omnia lecta infirmorum. Et cum hora fuerit ut omnes iam se debeant collocasse, cum absconsa diligenter necessarias perlustrat.



CAPUT XXuI. De famulis ad domum infirmorum pertinentibus.

Famulorum qui ad domum infirmorum pertinent, quia superius memini, ut de his quoque magis aliquantulum dicam, tres sunt ex more; duo qui coram eis dormiant et ad mensam seruiant. Qui et huius sunt discipline ut, quandiu comedunt infirmi, nunquam coram eis sedeant aut consistant, ne forte audiant si quis eorum tale quid dixerit, ut sunt homines inter comedendum, quod non expediat a famulis sciri uel per eos propalari. Quisquis illorum  foris stat procul, aut sedet, et, cum opus fuerit, a quolibet infirmo cum sonitu uocatur. Cum fecerit propter quod uocatus est, rursus celeriter exit. Tertius famulus ad hoc est maxime deputatus, ut lauet pannos ad cocturas omnium, ut aiunt, fratrum coctorum necessarias, focum faciat, et aquam calefaciat qua scutelle sunt lauande. Omnes autem aliquando pariter, aliquando uicissim pergunt ad siluam, incidunt ligna; cum uno asino afferuntur, ut infirmi, cum uoluerint, focum habere possint, et ad hoc solum asinus optimus semper est a granatario pascendus, nec alius famulus minat eum quam unus de supradictis.



CAPUT XXuII. De infirmis.


Frater qui inceperit ita infirmari ut conuentum tenere non possit, petit ueniam in capitulo, et monstrat quod sit infirmus. Iubetur foris chorum stare, ut pro uoto suo possit sedere, et cellerarius curat ut in refectorio non absque pitantia eum dimittat. Cum ita biduum uel triduum transierit, si non erit melior eius ualetudo, inuitat eum prior ad domum infirmorum. Secundo die uel tertio, si necdum etiam aliquantulum conualuit, rursus prior ad horam prandii eum inuisit, carnem facit apportari, precipit ut comedat. Ab ea uice nusquam absque baculo incedit, et nisi caput capello coopertum. Ad utramque missam matutinalem et maiorem uenit ad ecclesiam, quanquam ad maiorem non nisi usque  post Euangelium intersit. Si in capitulum non intrat, tamen quod in capitulo legitur auscultat, scilicet sententiam regule, uel de Euangelio, et ad collationem. Si conuentum fuerit ut agatur de negligentiis fratrum, ad hoc audiendum non debet esse curiosus. Mox enim de ostio recedit ubi accubans auscultatur; silet tamen ex more usque dum capitulum sit peractum. Priusquam sedeat ad mensam, lauat manus ad lauatorium infirmorum. Inter comedendum, si non est indictum sibi silentium ex toto, ut in refectorio, tamen nec licentiam multiloquii habet. Post prandium quoque non licet ei uacare loquacitati; sed continuo se ponit in lectum, aut si est eo tempore quo fratres non meridiantur, tunc, si  maluerit, uadit ad capellam S. Marie: ubi rursus post cenam sedet aut iacet, quando Fratres in claustro sederint ad lectionem. Circatores autem frequenter uisitant domum infirmorum, et diligenter explorant quomodo ipsi se habeant infirmi. Et iterum infirmarius si quam uiderit negligentiam, maxime in loquacitate, reclamat in capitulo. Prior autem de capitulo mittit ad eos, et ipse postmodum uenit semel ad eos, et secundo castigans; talisque infirmus esse potest ut, si non emendauerit, aliquando etiam uirgam experiatur. uerum qui ita conualuerit ut redire possit ad conuentum, redeundi licentiam querit a priore. Unguntur calcei eius diurnales, et sequenti die induit eos rediturus. Cum primo signum pulsatur ad primam, uel si est eo tempore  eaque die qua tertia cantatur ante capitulum, stat prope ostium ad S. Mariam, et pueros prestolatur: quos cum uiderit transeuntes, sequitur eos in ecclesiam, et ita se coadunat conuentui. Cum uenerit in capitulum, et post lectionem prior iusserit ut de ordine loquantur, statim surgit, et ueniam petens, ita persequitur: In domo eram infirmorum, ordinem nostrum, ut debui, non ita custodiui. Et prior respondet: Deus indulgeat uobis. Inclinat altissime contra priorem, contra dextram et sinistram, et ei similiter a singulis partibus inclinatur; tunc in loco penitentie iniungit illi ut cantet septem psalmos, uel si nescit, septies Orationem Dominicam. Si quis est adeo infirmus, in ipso Aduentu Domini, seu in Septuagesima, non  permittitur a carne abstinere. Et quandocunque conualuerit, etiamsi sit in media Quadragesima, uel in Ramis palmarum, petit ueniam in capitulo, sicut fieri solet pro comestione carnis.



CAPUT XXuIII. De unctione cuiusque fratris.

Frater qui se infirmitate ingrauescente senserit in proximo ab hoc seculo migraturum, de omni conscientia sua domno abbati, uel priori confitetur, et rogat ut oleo infirmorum ungatur. Adducunt eum prius in capitulum duo fratres inter manus, si est adeo infirmus, et petit ueniam, reumque se de multis negligentiis contra Deum, et contra illos confitetur. Imprecatur ei prior absolutionem, cunctis  respondentibus, Amen, et ipse eis similiter. Reducitur, et collocatur in lecto tali submisso, ubi fratres possint undique circumstare. Post capitulum sacerdos hebdomadarius indutus alba et stola, procedit cum oleo infirmorum, cum aqua benedicta, cum cruce et cum duobus cereis in candelabris, et conuentus sequitur; L psalmo imposito, dicenda est primo hec collecta a sacerdote: Omnipotens sempiterne Deus, qui per B. apostolum tuum dixisti: Infirmatur quis in uobis, etc. Imponuntur uII psalmi cum istis antiphonis, Sana me, Domine, quoniam, etc. Psal. Domine, ne in furore tuo. Antiphona, Erat quidam regulus; psal. Beati quorum; antiph. Domine, puer meus; psal. Domine, ne in furore; antiph. Cor contritum;  psal. Miserere; antiph. Domine, descende; psal. Domine, exaudi; antiph. Domine non sum dignus; psal. De profundis; ant. Cum sol autem occidisset; psal. Domine, exaudi. Interim sacerdos hoc modo facit unctionem, pollicem oleo illinit, et cum pollice signum crucis imprimit super utrumque oculum ita dicendo: Per istam unctionem, et suam piissimam misericordiam, indulgeat tibi Dominus quidquid peccasti per uisum. Item, super utramque aurem, Per auditum; super utraque labia, Per gustum; super nasum, Per odoratum; super manus, Per tactum ; super pedes, Per incessum; de subtus super inguines, Per ardorem libidinis. Lauat manus; et lauatio non nisi in loco mundo et abdito solet effundi. Tunc si infirmus non  communicatur, sacerdos ipse subiungit has omnes collectas, his uersibus premissis: Saluum fac, etc. Mitte ei, etc. Nihil proficiat, etc. Esto ei, etc. Orat. Deus, qui famulo tuo Ezechie, etc. Respice, Domine, famulum tuum in, etc. Alia, Deus, qui facture tue, etc. Deus, qui humano generi, etc. uirtutum celestium Deus, etc. Domine sancte, Pater omnipotens, eterne Deus, qui fragilitatem, etc. Exaudi, Domine, preces nostras, etc. Preueniat hunc famulum, etc. Domine Deus noster, qui offensionem nostram, etc. Adesto, Domine, supplicationibus, etc. Presta, quesumus, Domine, huic famulo tuo, etc. Deus humani generis, etc. Si autem communionem sacram percepturus est, tunc ab alio dicuntur prefate collecte; et ipse interim sacerdos, cruce et aqua benedicta remanentibus,  redit cum geminis candelabris ad ecclesiam, ut corpus Domini apportet; quod accepturus prius ueniam petit, et prius incensat, frangit, et partem quam allaturus est, super calicem tenet, et tam ipse calix, quam manus sacerdotis, linteolo candidissimo cooperitur. Quicunque illi obuiauerint, ueniam petunt. Interea curatur ut infirmi bucca lauetur, recepturi ipsum corpus Domini, quod recipit uino intinctum; quo epotato, ebibit quoque ablutionem calicis, et secundo ablutionem digitorum sacerdotis, et adhuc tertio calicis. Adhibetur illi crux ut eam osculetur; osculatur etiam, quasi ultimum uale facturus, primo sacerdotem, deinde omnes fratres, ipsos quoque pueros. Redit conuentus rursus imposito L Psalmo.



CAPUT XXIX. Quid agendum est in fine exitus.


Postquam autem frater ad huiusmodi uenerit infirmitatem, prouidetur ei unus famulus, qui non habet aliud facere, nisi ut obsequatur infirmo. Sed et in nocte famuli qui sunt in domo infirmorum, omnes diligenter excubant, ne obitus eius improuisus possit euenire. Crux est contra faciem eius affixa, et lumen cerei usque ad clarum diem non defuerit. Si quis frater est ita religiosus cui hoc pro singulari libuerit affectu ut ipse quoque remaneat excubans cum infirmo, libenter ei acquiescitur a priore, maxime si est huiusmodi qui infirmo horas cantet regulares,  et uenienti ad extrema legat passiones. Famuli autem qui sunt in talibus multum exercitati, multumque periti, cum uiderint iam eius exitus horam imminere, cilicium expandunt, cinerem desuper aspergunt, et infirmum de lecto leuatum in cilicium submittunt; ab uno eorum percutitur tabula contra ostium claustri crebra et quasi continua percussione. Quod cum signum sit obituri, illico ut auditum fuerit, fratres omnes accurrunt; nam quamuis homini nostri ordinis omnino sit prohibitum ut ullius rei gratia grauem et temperatum incessum aliquando excedat, tamen ad morientem et ad incendium etiam preceptum ut currat. Sed si hec tabule percussio euenerit uel quando alterutra missa, uel quando regularis hora cantatur, quotquot stant foris chorum  accurrunt, qui in choro, minime, nisi quibus prior innuerit, et obedientiarii qui ad exsequias aliquid sunt facturi. Quod si in refectorio adhuc sedent, et lectio necdum est finita, iidem quoque prosiliunt, quanquam, defuncti corpore lauato, et in ecclesiam deportato, denuo sit illuc redeundum, ut lectio finiatur, et psalmus consuetus cantetur. Accurrentes autem cantant et recantant maiorem Symbolum fidei, ut fraterna fides suffragium conferat migraturo. Sed si exitus eius tardior aliquantulum fuerit, agenda est ipso domno abbate uel priore pronuntiante litania; et unicuique nomini sanctorum subiungendum est, Ora pro eo. Est autem prolonganda, prout permiserit temporis ratio, et secundum quod in causa migraturi prospici potuerit uel estimari.  Finitis uero sanctorum nominibus confestim subinfertur: Propitius esto, Parce ei, Domine. Propitius, etc. Libera, etc. De gladio maligno, Libera eum, Domine. A morte perpetua, Libera, etc. A pondere peccatorum, Libera, etc. A tetra caligine, Libera, etc. Per crucem tuam, Libera, etc. Per intercessionem omnium sanctorum, Libera, etc. Peccatores, Te rogamus, audi nos. Ut iracundie tue flagella ab eo amoueas, Te rog. Ut spiritum eius a loco angustie liberes, Te rog. Ut cum fiducia diem iudicii exspectet, Te rog. Ut eum in numero placentium tibi recenseri facias, Te rog. Ut eum a numero discerni facias malorum, Te rog. Ut eum in regione uiuorum eternis gaudiis foueri iubeas, Te rog. Ut eum premia eterne  uite adipisci facias, Te rog. Ut eum a mortifero uastatore defendere digneris, Te rog. Agnus, etc. Parce. Agnus. Dona ei requiem. Agnus. Miserere eius. Quod si necdum finiuit, conuentus recedit, et aliquanti qui remanent Psalterium incipiunt. Cum autem iam eum non dubitauerint obiisse, dicuntur a sacerdote he collecte: Pie recordationis affectu, fratres. Alia, Deus cui omnia uiuunt. Suscipe, Domine, animam serui tui. Conuentus exiens ut consideat ante capellam S. Marie, cantat uesperas pro defunctis, officium et matut. non alia collecta quam ea sola, semper sequente: Omnipotens sempiterne Deus. Et si frater obierit interim dum conuentus est ad regularem horam, uel ad missam, postea non ita currendo  uenit, sed moderato incessu, et cantando uesp. defunctorum.

Mox autem ut obierit, ultro procurrunt conuersi ut pulsent omnia signa, et prolixe, ut apportent adhuc aliam crucem, et rursus aquam benedictam, candelabra et thuribulum; que cum fuerint apportata, incenso super defunctum facto aspergitur etiam aqua benedicta. Post modicum, simul cum ipsis que apportata sunt effertur in atriolum ubi lauetur. Sed eum nec portant, nec lauant, nec in sepulcrum ponunt alii fratres quam qui eius sunt similes uel in ordine uel sine ordine. Ad infirmarium pertinet aquam calidam prouidere; ad camerarium ea quibus est induendus. Ponitur super tabulam ad hoc solum destinatam, nudatur, lauatur a uertice usque  ad plantam pedis. Sola uerenda ueteri stamineo sunt cooperta. uestitur stamineo, cuculla, caligis nocturnalibus, et sudario quod est de eodem panno de quo est stamineum, sicut et calige, que et longiores sunt quam alie calige, nec in extremitate patule sunt consute. Capellum cuculle desuper faciem ex utraque parte consuitur contra pectus, super quod etiam manus supra cucullam complicantur, ipsaque cuculla per loca consuendo ita constringitur, ut in nulla parte sit laxa. Item nocturnalia consuuntur ad inuicem. Inter lauandum lauatores quotquot sciunt psalmos, non cessant a psalmodia, et sacerdos dicit hanc collectam: Suscipe, Domine, animam serui tui. Postquam uestitus fuerit, incensum, quod interim semper erat continuum,  mittitur super eum, et aspersus aqua benedicta ponitur in feretrum, et desuper opertorium leuatur, portatur usque ad ostium contra conuentum; qui cum uenerit ad finem alicuius psalmi, hoc prior obseruat, et percutit tabulam semel tantum. Dimissa psalmodia, ab omnibus inclinatis dicitur Oratio Dominica, et prior, Et ne nos inducas, etc. A porta inferi. Orat. Deus uite dator, etc. Alia, Deus, qui humanarum animarum eternus amator es. Imponitur respons. Subuenite. Item, Heu mihi, etc. In processione crucem sequuntur pueri, postea priores, postea conuersi, et defuncti portitores nouissimi, ipseque defunctus ante altare S. Marie collocatur, usque dum pro eo hec collecta dicatur, Deus, uenie largitor. Rursus imposito resp. Ne recorderis, et  postea, Peccantem me quotidie, et pulsatione omnium signorum iam incepta, portatur in ecclesiam maiorem, ponitur super formas. Crux cum candelabris ad caput eius affigitur. Ab illa hora, quousque portetur ad sepulcrum, non omittitur absque psalmodia, nisi missa generalis aut hora regularis cantetur; ad quam cum primum pulsatur signum, cessat psalmodia, preter ad solos nocturnos, tunc tenetur usque ad introitum puerorum. Quando conuentus est in capitulo, uel in refectorio, prior precipit aliquantis fratribus remanere. Si est tempus quo fratres circa medium diem dormire solent, illo die non dormiunt. Et defunctus si aliquantulum prius obiit quam sonitus in dormitorio fieret, ipso die  sepelitur; alias minime. Et nox alia in tres uigilias est diuisa, quarum primam chorus agit dexter, secundam sinister, nouissimam post matutinas pueri cum magistris. Si est nox hiemalis, ut a Kalendis Octob. usque ad Cenam Domiui, ad unamquamque uigiliam Psalterium ex toto est dicendum, uesperi off. et mat. laudes pro defunctis, addito semper uerba mea. At si est estiua, tunc de Psalterio non nisi centum psal. sunt dicendi. Et si post completorium obitus fratris contigerit, Psalterium non est incipiendum, nisi prius ex toto sint expleta, postea quam frater obiit, et uesp. pro defunctis, et off. et matut. laud. et uerba mea. Missa matut. cantatur pro eo, ad quam omnes ut offerant debent interesse. Diaconus postquam incensauerit altaria, incensat  et defunctum. Sepulcrum cum factum fuerit, dicenda est hec collecta super illud: Deus, qui fundasti. Maiore missa finita, uel si est Quadragesima, scilla ad uesp. pulsata, et oratione uesp. premissa, prior unum de maioribus signis aliquantulum pulsat per tres uices. Conueniunt fratres, et cerei per custodes ecclesie distribuuntur. Sacerdos defunctum sepulturus, indutus est alba et stola. Armarius adscito alio fratre incipit, Kyrie, eleison, Christe, eleison, Kyrie, etc. Ad quod cum omnes simul responderint, submittunt se inclines, et sacerdos absque salutatione dicit has collectas: Non intres. Fac, quesumus, Domine. Inclina, Domine. Quibus interponitur resp. 1 Induta est. 2 Scio, Domine. 3 Libera me, Domine. uersus, etc. Toties  quoque sacerdos incensat altare principale et corpus defuncti, imponitur antiph. In Peradisum, cum psal. CXuII. Hoc mutatur in processione, quod pueros sequantur nouitii et conuersi, et postea priores. Stant etiam in ecclesia S. Marie cum cereis infirmi. Conuentus autem preueniens in cemeterium, expandit se in modum corone, et inter sepeliendum ea psalmodia cum antiph. cantatur ab eo. antiph. Aperite; psal. Confitemini; antiph. Ingrediar; psal. Quemadmodum; ant. Hec requies; ant. Memento; ant. De terre; psal. Domine, probasti me; ant. Non intres; psal. Domine, exaudi; ant. Omnis spiritus; psal. Laudate; ant. Absolue, Domine; cant. Benedictus. Sacerdos cum primum uenerit ad sepulcrum, has dicit collectas: Obsecramus misericordiam. Alia,  Deus apud quem. Sepulcrum et prius et posteaquam defunctum receperit, incensatur, et aqua benedicta aspergitur. Collocatur operculum ligneum super defunctum, et sacerdos primum pala mittens aliquantulum terre super illum, subiungit has collectas: Oremus: Fratres karissimi. Deus, qui iustis supplicia. Debitum humani corporis. Temeritatis quidem. Quibus factis recedit a sepulcro simul cum cruce, et procedit in medium cemeterium, in quo stant pueri, qui uersis ad orientem uultibus cantauerunt psalmos, sicut et totus conuentus. Ibi sub silentio premissa Oratione Dominica, subinfert: Et ne nos inducas. uers. Non intres. Collect. Tibi, Domine, commendamus. Cereis exstinctis sequitur psal. L. Rursus  cum Oratione Dominica uers. A porta inferi; collecta, Deus, cuius miseratione, facta inclinatione consueta, et uII psalmis impositis, redditur ita ut post pueros priores ea uice sint anteriores; eo denique ordine cum peruenerint in chorum, prosternent se cum ipsis psalmis, quos sacerdos iam albam et stolam exutus claudit hac collecta, Absolue, Domine, animam famuli tui. Signa, que defunctum efferendo statim pulsari sunt inchoata, non prius omittunt quam sacerdos recesserit a sepulcro.

Ipso die quo defunctus sepelitur, omnes sacerdotes cantant missam pro eo. In sequente autem die quidquid ad cenam panis aut uini remanserit, ad eleemosynam pro eo datur. Inchoatur et septenarius eius et tricenarius. Septenarius ita, ut per  septem dies officium et missa cantetur a conuentu pro eo generaliter. Tricenarius uero ita ut per triginta dies detur ad eleemosynam eius prebenda plena cum fabis et generali; et psalmodia que dici solet post matut., et psalmus uoce mea, qui solet dici ad omnes horas; tunc pro eo dicatur et uerba mea, et XXX missas pro eo cantandas a sex sacerdotibus, priore incipiente, quorum unusquisque cum suas finierit in capitulo pronuntiat, ut alius incipiat in crastino, quod nunquam intermittitur pro qualibet festiuitate, exceptis per annum quinque diebus, id est in Natiuitate Domini, in eius Resurrectione, et illis tribus diebus qui eamdem Dominicam resurrectionem antecedunt. Sua quoque uestimenta cum primum abluta esse potuerunt, omnia excepto coopertorio  portantur in capitulum, ut fratribus, si opus habuerint, diuidantur; et qui de eis quid acceperit, precipitur a priore ut defuncti recordetur cum huiusmodi psalmodia, uel cum tot missis si est sacerdos, secundum quod tunc precipienti uidebitur. Coopertorium ideo non apportatur, nec ibi datur, quia id magis habent fratres pro misericordia, quam pro illa regulari constitutione, cuius nec meminit S. Benedictus. Finitis omnibus, rursus ei prior imprecatur absolutionem. Et de cetero, quoties uenerit anniuersarius eius, iterum prebenda sua dabitur ad eleemosynam. Missa uero que tunc cantanda est pro illo, aliquando aliqua impeditur festiuitate. Quecunque tamen proxime cantantur pro defunctis, non minus pro illo, quam pro  aliis cantantur, sed ea psalmodia, uerba mea non differtur.



CAPUT XXX. Si quis obierit in aliqua cella.

Frater qui ad aliquam cellam propriam missus, ibi obierit, ibi quoque habebit XXX missas, quarum supra memini. Et cum ad nos uenerit breuis eius depositionis, agitur pro eo officium, et missa signis omnibus pulsatis; et de reliquo utrinque, et ibi ubi sepultus est et apud nos agendus est eodem modo eius septenarius, eius tricenarius, et anniuersarius eius.



CAPUT XXXI. Quid agatur pro quolibet fratre in singulis obedientis.


Ut autem fatear quod uerum est, quid fiat in cellis nostris pro quolibet fratre qui apud nos uel alibi obierit, non facile dixerim, nisi quando breuis euenerit, agitur officium, et quicunque sacerdos est cantat missam pro eo, et qui non est sacerdos, quinquaginta psalmos, aut toties Orationem Dominicam. Tamen rara sunt loca illa in quibus prebenda non detur pro eo; nam et in quibusdam datur uII diebus, in quibusdam etiam XXX et semper in anniuersario eius; hoc totum dispositum est et ordinatum per domnum abbatem, secundum quod ipse cognouit possibilitatem et facultatem cuiusque loci.



CAPUT XXXII. De obitu domni abbatis.


Super hec omnia domno abbati ab hac uita decedenti ista sunt addenda. Deponendus in tumulum, uestitur omnibus sacerdotalibus uestimentis. Quatuor fratres qui cantant uersus illorum trium responsoriorum, uestiti sunt cappis, et quatuor qui portabunt eum ad tumulum, albis. Per annum integrum addatur ad eleemosynam eius prebenda, non solum apud nos, sed etiam in omnibus monasteriis et cellis nostris, et XXX misse cantantur pro eo, si tanti sunt sacerdotes qui possint hoc explere. Eius quoque anniuersarius hoc modo agitur: Primo omnia signa pulsantur prolixius ad uesperas pro  defunctis, qui ea uice cantantur in choro priusquam processio fiat ad S. Mariam. Item ad officium et ad missam, que et festiue nec absque tractu a duobus cantando celebratur; ipso die habebunt fratres in refectorio generale piscium, si ualet acquiri, et pigmentum, et duodecim pauperes in hospitali reficiuntur, non solum pane et uino, sed etiam carne, si tamen est ea dies carnem comedendi; alias prouidetur quod tantumdem ualet.



CAPUT XXXIII. De eo qui in Quadragesima obierit, et sepeliendus est in XII lectionibus.

Si quis fratrum in Quadragesima obierit, et in tali die est sepeliendus qui cum XII lectionibus fuerit solemnis, pro illo post primam cantatur missa  defunctorum, et cum tribus tantum collectis: Omnipotens sempiterne Deus. Deus, uenie largitor. Fidelium, Deus. Propter quod tamen nec illa missa de festiuitate post tertiam, nec illa de ieiunio post nonam remanebit; sed si in die Dominica sepultura euenerit, additur et quarta collecta, id est, Sanctorum tuorum. Item si quis sepeliendus est in quolibet die trium, qui proxime Pascha antecedunt, sepelitur absque missa pro defunctis in presenti. Item qui sepeliendus est in Rogationibus, pro illo cantatur post primam missa defunctorum, et illa de Rogationibus post tertiam; ad quam etiam non offertur, nec pax recipitur, nisi ab uno. Item qui sepeliendus est eo die, quo non bene mutare possumus  rasuram, post capitulum statim percussa tabula sepelitur, quia quandiu est insepultus, non licet in claustro uel loqui uel aliud quid facere, nisi tantum psalmis ad exsequias uacare. Solus armarius tantum facit de scriptura, quod defuncti nomen scribit in Memoriali fratrum, et breues qui mittendi sunt pro eo per cellas.

Nonnulle sunt congregationes non solum monachorum sed etiam clericorum, que habent societatem nostram et fraternitatem, ut cum Breuis eorum uenerit ad nos de defuncto, uel ad illos noster, officium et missa geratur, et postea septenarius cum officiis et missis. Item sunt plerique fideles Christi, tam pauperes quam diuites, qui, cum adducti in capitulum nostrum uenerint, petunt ut ipsi  quoque mereantur habere fraternitatem nostram. Annuitur, et cum libro eis datur, ut partem et communionem habeant de omnibus bonis que ullo modo fiunt uel in orationibus uel in eleemosynis, non solum apud nos, sed etiam in cunctis locis que nostri iuris esse uidentur. Pro his omnibus, quandiu sunt in hac temporali uita, specialiter cantatur  per singulas horas psal. LXuIII et ea collecta Pretende, Domine, famulis, etc. quoties ad maiorem uel ad matutinalem missam dicitur, pro eis apponitur. Postquam autem obierint, ad missam et officium defunctorum ea collecta Omnipotens sempiterne Deus, cui, quando non est in ordine collectarum prima, illis proprie deputata est. Et similiter ille matut. laudes pro defunctis, que post quamlibet diem XII lectionum solemnem in sequente nocte absque officio cantantur. Preterea quatuor uices in anno, id est, post primam Dominicam Quadragesime, post Natal. SS. apostolorum Petri et Pauli, post festiuitatem Omnium Sanctorum, in quibus specialem eorum commemorationem facimus cum officio, cum missa, cum septenario, et tricenario, et prebende  eodem modo quo solet agi pro quolibet absente fratre qui obierit in aliqua cellarum nostrarum. Quod cum satis manifeste relatum sit in superioribus, non est opus secundo referre. Et hoc est quod superadditur, quod duodecim pauperes reficiuntur; hoc minus agitur, quod non a singulis sacerdotibus missa cantatur.




ANNO DOMINI MLXXXuII.
WILLELMUS CALCULUS GEMMETICENSIS MONACHUS.





NOTITIA HISTORICA.


Willelmus Calculus, Northmannus, cenobita siue monachus Gemmeticensis ord. S. Bened., scripsit Historie Northmannorum libros octo  , quorum primis quatuor Dudonis Historiam De moribus et actis primorum Northamannie ducum misit in compendium; libro quinto, sexto, septimoque a Richardi I obitu, siue ab anno 996, eamdem continuauit usque ad Angliam a Willelmo I Conquestore an. 1066 subactam, atque hos septem libros, eidem dedicauit Willelmo, quem orthodoxum summi Regis nutu Anglorum regem appellat. Deinde aliquot annis interiectis, preter clausulam libri uII, de Willelmi I obitu, qui in an. 1087 incidit, adiunxit librum octauum de actibus fratrum Willelmi II regis Anglorum, Roberti ducis Northmannorum, et Henrici I regis Anglorum Northmannorumque ducis, atque de initio regni Stephani, qui an. 1135 Henrico successit.  Prodierunt in Wil. Cambdeni Anglicar. Northmannicar. et Cambricarum rerum Scriptoribus, Francof. 1602, fol., pag. 604, 691, atque ex duobus codicibus mss. castigatiores in Northmannicis Andree Du Chesne, Paris, 1619, fol., pag. 215, 317. Codex ms. qui fuit in biblioth. Hohendorfiana, III, pag. 246, iam perlatus est cum aliis illius thesauri librarii cimeliis in bibliothecam Cesaream.





WILLELMI CALCULI GEMMETICENSIS MONACHI HISTORIAE NORTHMANNORUM LIBRI OCTO.




EPISTOLA AD WILLELMUM ORTHODOXUM ANGLORUM REGEM De Northmannorum ducum gestis.

 Pio, uictorioso atque orthodoxo, summi Regis nutu Anglorum regi, WILLELMO, Gemmeticensis cenobita omnium cenobitarum indignissimus WILLELMUS, ad conterendos hostes Samsonis fortitudinem et ad discernendum iudicium Salomonis abyssum.

Opus hoc, prudentissime rex et serenissime, in Northmannorum ducum gestis, de diuersis excerptum codicibus, iuxta mee exiguitatem industrie contexui; uestreque dicans idem celsitudini, ob recolenda priscorum patrum, inter precipuas laicarum dignitatum administrationes, piissimorum actuum exempla, chronicorum bibliothece delegandum decreui. Quod non rhetorum uenusta exornatum grauitate, non politi sermonis uenali lepore seu nitore;  sed inelimato stylo, tenui oratione per plana deductum cuilibet lectori ad liquidum elaboraui. uestreque quidem Maiestatis latera ambiunt preclari uiri, litterarum peritia admodum eruditi, qui strictis gladiis ciuitatem circumeuntes, eliminatis prauorum insidiis, tectum Salomonis diuine legis peruigili munimine satagunt tueri. Subtilissimi quoque ingenii uigorem celici dispensatoris prerogatiua uobis collati, qualiter in armorum regimine, sic in cunctis, quibus intendere, que perpendere proponitis, mira ualere efficacia, multi multimode probauerunt. Munusculum igitur tantilli nostri laboris placida manu sumite, nobilissima gesta celebri memoria dignissima, uestra et antiqua per has paginas recolite. Principium namque narrationis usque ad  Richardum II e Dudonis periti uiri historia collegi, qui quod posteris propagandum charte commendauit, a Rudolpho comite, primi Richardi fratre diligenter exquisiuit. Reliqua uero, que partim relatu  plurimorum ad corroborandum fidem eque idoneorum annis et rerum experimentis, partim certissimo iudice proprio uisu didici; priuatim mea dono. uerum, qui sacris mancipatum scholis forte presumptionis aut alia qualibet culpa tali pro studio notauerit, hanc huius opusculi nouerit causam, quam non superuacaneam arbitror; ut uirtutes optimorum uirorum tum in secularibus tum in diuinis excellentissime, que feliciter in oculis Dei uiuunt, utiliter et in hominum notitia uiuant. Non enim populari aura leni sed pernicioso arrisu blandiente delectari, atque illecebra mundo implicari condecet, quem angustie maceriarum, pro superna Ierusalem amplitudine deuotissimo corde amplectende, includunt; quem tam habitus reuerentia,  quam uite professio a mundo secludunt. En habetis uestram, sapientissime regnorum dominator, et pacem, et bella simul, piissimi genitoris uestri gloriosissimi ducis Roberti, superiorumque parentum; terrene militie nominatissimi principes, sincerissima tamen fide, alacerrima spe, feruentissima caritate ad celestia tendentes, Christi maxime strenui milites ac studiosissimi cultores exstiterunt. Imperator eterno presidens imperio, in quo confidens plurima seuissimorum periculorum obstacula admirandis prouentibus ouantissime triumphando protriuistis: ipse potentissimus tutor in cunctis gerendis uos tutetur; prudentie uestre, quam contulit, gubernando patrocinetur: quoadusque felicissimo cursu sub mundano diademate consummato, in aulam  uere summeque beatitudinis patriam assumamini, perennis glorie annulo ac stola adornatus, pie rex, uictoriose atque orthodoxe.



HISTORIAE NORTMANNORUM LIBER PRIMUS. Quomodo Hastingus oppressit Neustriam ante aduentum Rollonis



CAPUT PRIMUM. Quomodo fortitudo Francorum, que diu uiguerat, immutata sit, unde et ipsi feritati paganorum minus resistere ualuerunt.


Ex quo Francorum gens resumptis uiribus Romane feritatis iugum a ceruice propria depulit, ferinaque colla sub regum dominio flexit, Christi Ecclesia uehementer adulta, odoriferos fructus ferens, ad usque occiduos limites floruit. Qua denique tempestate ipsi reges rebus bellicis strenui, ac christiane fidei uigore fulti, circumquaque de inimicis ualidissimos semper reportabant triumphos. Sub quorum moderamine Christi uinea succrescens innumeros fidelium protulit ramos. Ex hac quippe quamplurima monachorum proruperunt ouilia, que uelut apes ex suis alueariis multimodis, ex diuersis  mundi uiolis in celestibus sedibus intulerunt fauos. De his etenim perennis Ierusalem fabrica erecta, coram regis eterni obtutibus ut stelle lucide fulgent in perpetuas eternitates. Que uidelicet ecclesia multis Francorum temporibus sub diuersis regibus ualida uirtute pollens uiguit, donec a pace quatuor Ludouici imperatoris filiis dissidentibus ex magna gloria regnum Francorum quati cepit: in tantum ut, collectis undequaque uiribus, in territorio Autisiodorensi apud Fontaneticum uicum duo aduersus duos diabolo instigante confligentes, cruentissima christianorum inter se cede infelicissimo satisfacerent odio. Qui patriam pene omni munimine militum frequentia preliorum destituentes,  inualidam et barbarorum seu cuiuslibet hostis inuasioni opportunam eam reliquerunt. Quo tempore pagani, cum Lothroci regis filio, nomine Bier, coste quidem ferree, procurante eius expeditionem Hastingo omnium paganorum nequissimo, a Noricis seu Danicis finibus eructantes, maritima littora incolentes continuis cladibus uexauerunt, ciuitates diruentes, atque abbatias concremantes. Quis uero iste Lothrocus, uel ex cuius stirpe oriundus exstiterit, infra dicemus. Sed modo prius de situ Dacie pauca dicamus.



CAPUT II. De tribus partibus orbis terre, et in qua earum sit Dacia et de situ ipsius.

Totius namque molis orbe descripto, ambituque et superficie terre sagaciter permenso, omnem terram perpetuo Oceani limbo undique secus circumseptam, ethereo quadripartiti celi cardine intellectu cosmographi dimensi in tres partes diuiserunt, Asiam, Europam, Africamque reputantes. Sed quia  hic mentionem de partibus terre fecimus, non inutile uidetur si breuiter commemoremus quid de illis beatus Augustinus in XuI libro De ciuitate Dei dicat: »Asia, inquit, a meridie per orientem usque ad septentrionem peruenit: Europa uero a septentrione usque ad occidentem, atque inde Africa ab Occidente usque ad meridiem. Unde uidentur orbem dimidium due tenere, Europa et Africa, aliud uero dimidium sola Asia. Sed ideo ille due partes facte sunt, quia inter utramque intrat ab Oceano quidquid aquarum terras interluit et hoc mare magnum nobis facit. Quapropter si in duas partes orbem diuidas, Orientis et Occidentis, Asia erit in una, in altera uero Europa et Africa.« His succincte intimatis, ad propositum redeamus. Europa quamplurimis  fluminum alueis interriuata, uariisqueprouinciis denominata, termino diremptionis limitatur patriis. Harum quedam spatiosissima multiplici innumerabilium hominum frequentia ceterarum copiosissima, nuncupatur Germania. In qua Hister fluuius de cacumine montis Athne ortus, in sexaginta amnibus augmentatus profusius et a meridie ad orientem means procellosus, Germaniam et Scythiam usque eo, quo ponto Scythico recipitur discriminatus, uocitatur Danubius. In copiosa igitur intercapedine a Danubio ad Scythici ponti usque confinium diffuse commorantur fere gentes et barbare, que ex Scanza insula Oceano, hinc inde circumsepta, uelut examen apum ex canistro, seu gladius e uagina, diuersitate multimoda dicuntur prosiluisse  consuetudine barbarica. Est namque ibi tractus quamplurimus Alanie, situsque nimium copiosus Dacie, atque meatus multum protensus Getie. Quarum Dacia exstat medioxima, in modum corone, instarque ciuitatis premagnis Alpibus emunita. Quos protente anfractus amplitudinis furentes incolunt populi, premonente marte bellicosi; scilicet Gete, qui et Gothi, Sarmate et Amaxobii, Tragodite et Alani, quamplurimeque gentes Meotidibus paludibus excolendo commorantes.



CAPUT III. De origine Gothorum, et ubi primum habitauerunt.

Tres etenim Ne filios habuisse, sacre ad liquidum testantur pagine. Quarum iunior nomine Iaphet filium genuit, quem proprio uocabulo Magog nominauit. Cuius Gothica soboles de similitudine ultime syllabe paterni nominis uocabulum trahens adeo pullulauit, ut per diuersa terrarum interstitia multimode se dilataret, predictamque insulam Scanzam  intra maris fretum sibi uindicaret. In qua per succedentia temporum curricula admodum multiplicata, duos ex se in armis robustissimos produxit Gothorum populos. Ex quibus unus cum rege suo Thanause de uagina sua egressus, ulteriorem Scythiam inuasit, sibique usurpauit: multum post aduersum uesosem Aegyptiorum regem contra se bella attentantem, diutissime se armis et preliis extendens. Quorum uxores postmodum uocate Amazones, diuturnam eorum moram moleste ferentes, repudiata uirorum copula arma capessunt: duas reginas Lampeto scilicet atque Marpessam ceteris audaciores principatui subrogantes. Que dextris mamillis ob telorum iactus adustis, totam Asiam aggresse, per centum fere annorum uolumina grauissime dominationis iugo eam domuerunt. Sed de  his hucusque. Qui uero scire cuncta desiderat, Gothorum gesta percurrat, et noster stylus uertatur ad proposita.



CAPUT Iu. Quod Dani de Gothorum progenie descendant, et quare dicantur Dani uel Northmanni, et cur eadem gens sic multiplicetur.

Igitur alter Gothorum cuneus ex Scanza insula, que erat quasi officina gentium, aut uelut uagina nationum, cum rege suo nomine Berig egressus, mox ut e nauibus exeuntes terras attigerunt, nomen loco dederunt, Scanzamque ob illius memoriam, de quo eruperant, illum uocauerunt. Inde denique prolixius tendentes intra Germanicos sinus, Meotidas  occupauerunt paludes, plurimas regiones diffuse metantes. Quarum in secunda sede Dacia, que et Danamarcha, sistens, reges habuit multos, mire philosophie eruditione uehementer imbutos, Zeutan scilicet, atque Dicineum, necnon Zalmoxem, aliosque plures. Unde et pene omnibus barbaris Gothi semper exstiterunt sapientiores, Grecisque ferme consimiles. Nam Martem deum apud se autumant fuisse exortum, quem humani placabant effusione sanguinis. Iactant enim Troianos ex sua stirpe processisse, Antenoremque ab urbis exterminio cum duobus millibus militum et quingentis uiris, ob proditionem illius ab eo perpetratam, euasisse; ac per multimodos ponti anfractus Germaniam appulisse, atque postmodum in Dacia regnasse,  eamque a quodam Danao sue stirpis rege Danamarcham nuncupasse. Hac igitur de causa Daci nuncupantur a suis Danai uel Dani. Northmanni autem dicuntur, quia lingua eorum Boreas North uocatur, homo uero Man: inde Northmanni, id est, homines boreales, per denominationem nuncupantur. Sed siue hoc siue illud exstiterit, originem tamen a Gothis noscuntur ducere Dani. Qui tantis post hoc adoleuerunt incrementis, ut, dum replete essent hominibus insule, quamplures sancita a regibus lege cogerentur de propriis sedibus migrare. Que igitur idcirco sic multiplicabatur, quoniam nimio dedita luxui mulieribus iungebatur multis. Nam pater adultos filios cunctos a se pellebat,  preter unum, quem heredem sui iuris relinquebat.



CAPUT u. Quomodo Bier, filius Lothroci regis Dacie expulsus est de patria more solito, cum Hastingo pedagogo suo.

Que denique lex per multorum tempora regum inconuulsa mansit, quoad usque Lothrocus rex, de quo supra prelibauimus, patri in regno successit. Is etiam rex patrum legibus excitus, cum ingenti iuuenum agmine sorte cogente filium, nomine Bier Coste Ferree, a suo abdicat regno, cum eius pedagogo Hastingo per omnia fraudulentissimo; ut, peregrina regna petens, exteras sibi armis acquireret sedes. Qui ideo Costa Ferrea uocabatur, quia non ei  clypeus obiiceretur, sed inermis in acie stans, armorum uim quamcunque sperneret illesus; uehementissimis matris eius uenenis infectus. Hastingus uero a patria cum suo adolescente exsul proscriptus, missa legatione milites de finitimis prouinciis animo leues, bellique cupidos, ad hanc expeditionem inuitans, innumerabilem pugnantium tironum congregauit exercitum. Quid plura? fabricantur naues, innouantur scuta, resarciuntur thoraces, poliuntur lorice et galee, acuuntur enses et lancee, omnique telorum apparatu accurate munitur exercitus. Inde uero statuto die pelago impelluntur naues, ad eas propere festinant milites, eleuantur uexilla, librant uentis carbasa; uehuntur lupi pernices ad lacerandas dominicas oues, deo suo Thur humanum sanguinem  libantes.



CAPUT uI. Quomodo uenerunt in regnum Francorum et uermandensem pagum prius depopulati sunt.

Cuius cruore libaminis unanimiter potati, uento flante secundo, uermandensem aggrediuntur portum, anno ab incarnatione Domini 851. Exsilientesque e nauibus, totum illico uulcano tradunt comitatum. Sancti quoque Quintini monasterium ferali rabie comburunt, de christiano populo nefarium exercentes ludibrium. Nouiomensis quoque Emmo episcopus cum suis diaconibus eorum gladio obtruncatur; fitque cedes in plebe proprio orbata pastore. Dehinc Sequanica ora aggrediuntur et apud Gemmeticum classica statione obsidionem  componunt. Qui locus iure Gemmeticus uocatur, quia pro suis offensis illuc gemunt, qui in flammis ultricibus gemituri non erunt. Quidam uero a gemma illum uocatum arbitrantur, quia, ut gemma in annulo, rutilat situ et ubertate fructuum. Hic nempe Clodouei Francorum regis tempore, a beato Philiberto, opitulante regina Baltilde constructus, in tanto incremento adoleuit, ut in nongentorum monachorum numero eius quantitas suppleretur. In quo quamplurima multitudo episcoporum, seu clericorum, uel nobilium laicorum, spretis secularibus pompis, collecta, Christo regi militatura, propria colla saluberrimo iugo subegit. Cuius loci monachi siue incole, paganorum aduentum comperientes, fuga  lapsi, quedam suarum rerum sub terra occulentes, quedam secum asportantes, Deo iuuante, euaserunt. Pagani, locum uacuum reperientes, monasterium Sancte Marie Sanctique Petri et cuncta edificia igne iniecto adurunt, in solitudinem omnia redigentes. Hac itaque patrata euersione, locus qui tanto honoris splendore diu uiguerat, exturbatis omnibus ac subuersis domibus, cepit esse cubile ferarum et uolucrum: maceriis in sua soliditate in sublime porrectis, arbustisque densissimis, et arborum uirgultis per triginta ferme annorum curricula ubique e terra productis.



CAPUT uII. De excidio Neustrie, que ab Aurelianensi urbe per transuersum Lutetiam usque Parisiorum pertingit.


Abhinc denique Sequane sulcantes alueum, Rothomagum adeunt, igneque comburunt; horrendum de Christiano populo exercentes ludibrium. Enim uero Francie interiora petentes, prolixius omnem fere Neustriam, que a Genabensi urbe per transuersum Lutetiam usque Parisiorum pertingit, Northmannica feritate inuadunt. Irruptionibus namque creberrimis cuncta uastando circumeuntes, primo quidem pedites, eo quod equitandi peritia deesset: deinde equis uecti more nostratum per omnia uagantur. Interea stationem nauium suarum, ac si asylum omnium periculorum, in insula quadam cenobio Sancti Florentii supposita componentes, magalia instar exedificauere burgi, quo captiuorum  greges catenis astrictos asseruarent, ipsique pro tempore corpora a labore reficerent expeditioni illico seruitura. Ex qua inopinatos discursus agitantes, modo nauibus, modo equis delati, totam circumcirca deleuere prouinciam. Et primo quidem aduentu urbem Nanneticam incendio cremauere. Dein Andegauensem percurrentes regionem, ipsam quidem ciuitatem concremant. Pictauorum uero castella atque uicos, omnemque patriam a mari usque ad eamdem Pictauensem urbem populantur, uastant, cedibus replentes omnia. Sequenti namque tempore, nauigio Turonum adeunt ciuitatem, eamque de more stragibus opplentes, ad postremum ignibus tradunt, populata omni circumquaque regione. Haud longo post, superiora Ligeris amnis  nauibus expetentes, Aurelianis perueniunt, captamque urbem auro distrahunt; sicque ad tempus recedentes, secundo aduentu eamdem combustione dissipant. Quid denique solius Neustrie clades memorando, stylum protraham? aut sole quinque supra memorate urbes excidii damna sensere?



CAPUT uIII. Quomodo destructa sit urbs Parisius et Beluacus, nec non Pictauis et alia contigue urbes ab ipso Oceani littore, orientem uersus, usque Aruernum.

Quid Lutetia Parisiorum nobile caput, resplendens quondam gloria, abundans opibus, fertilitate soli, incolarum quietissima pace, quam non immerito emporium dixero populorum? Porro, quid Beluagus, quid Nouiomagum, et ipse quondam Galliarum prestantissime  urbes? Num et ipse eorumdem barbarorum irruptionibus atque hostili gladio concidere? Piget referre nobilissimorum cenobiorum, tam uiuorum quam feminarum Deo deuote seruientium excidia, stragesque non ignobilium plebium, captiuitates matronarum, uirginum ludibria, ac cuncta que uictis uictores inferre ualent infanda tormentorum genera. Quid Aquitanice gentis ingentem referam afflictionem, que olim bellorum nutrix, nunc frigidam bello preferebat dextram? Etenim ipsa optimos quosque genitalis soli in sese elidens, tunc patuit preda gentibus alienis. Ab ipso quippe, ut ita loquar, Oceani littore uersus orientem usque Aruernum clarissimam ueteri tempore Aquitanie urbem, nullam libertatem retinere ualuit regio, non oppidum aut  uicus, non denique ciuitas, que non strage ferali conciderit horum paganorum. Testatur id Pictauis fecundissima urbs Aquitanie, hoc Sanctonum, hoc Engolisma, hoc Petragoricum, hoc Lemouicas, hoc certe Aruernus, ipsumque Auaricum caput regni Aquitanici.



CAPUT IX. Quod postquam Francia paganorum oppressione afflicta est fere XXX annis; Hastingus nauigans Romam, ut eam subderet Bier domino suo, tempestate compulsus, appulit Lunis urbem Italie.

His atque huiuscemodi calamitatum malis, ut prelibauimus, Galliis non absque piaculo quorumlibet per XXX fere annorum spatium lugubre detritis, Hastingus dominum suum ad altiora cupiens prouehere  de imperiali diademate cum agmine complicum cepit attentius tractare. Postremo, inito consilio ueliuolum permeantes mare, Romam deliberant clandestina irruptione obtinere. Sed nimia exorta tempestate, ad urbem Lunis deuoluuntur, uento impellente, que pro sui decore hoc uocabatur nomine. Porro ciues tanta attoniti classe, ciuitatis repagula portis inducunt, propugnacula et iaculis muniunt, atque semetipsos hortantur ad resistendum. Quorum audaciam Hastingus ut comperit, ratus hanc Romam fore, omni conatu cepit attentare quo pacto possit eam dolo inuadere. Denique episcopo et comiti sue perfidie ministros dirigit, mandans non sua sponte illuc appulisse, sed suam repetere patriam uoluisse: pacificos se esse, pacem deinceps querere, et se  lethali pressum langore, ab eis Christianum fieri supplici prece deposcere. His episcopus et comes auditis, gaudio exhilarati, pacem cum nefandissimo pacis inimico firmant, fitque communis utrique populo urbis ingressus.



CAPUT X. Quomodo Hastingus reputans Lunis esse Romam, quia ui non poterat, dolo cepit eam, et destruxit.

Tandem scelestus ad Ecclesiam fertur Hastingus, sacro baptismo mergitur homo uersutus et exit rapacissimus lupus. Quem ad sui perniciem a fonte excipiunt episcopus et comes, hincque baiulorum manibus refertur ad nauim chrismate delibutus. Post hoc, intempesto noctis medio, loricatus locatur in  feretro: innuens ceteris ut suas induerent loricas sub tunicis. Proinde Fit intolerabilis luctus per exercitum, Hastingum obisse neophitum. Resonat maris littus tanti ducis excessu. Dehinc naui effertur, ad Ecclesiam baiulatus. Sacra uestitur antistes indumenta, sacrosanctam pro defuncto mactaturus hostiam. Fit commendatio anime, ut corpus scelerum et perditionis in barathro iam sepultum tradatur sepulture. Sed ecce prosilit de feretro, episcopusque et comitem obtruncat gladio. Dehinc lupina rabie cum suis grassatur in plebe. His a funesto perpetratis, theatrum efficitur Dei domus, iugulantur iuuenes, trucidantur senes, depopulatur ciuitas, diruuntur a fundamentis menia.



CAPUT XI. Quod pagani, comperientes illam urbem non esse Romam, diuisi sunt, et Bier uolens redire Danamarcham apud Frisiam obiit: Hastingus uero pacificatus cum Carolo rege, accepit ab eo loco stipendii urbem Cartis, in qua et habitauit.


Huius itaque peracta urbis subuersione, comperientes  pagani se Romam nullatenus cepisse, ueriti ne ulterius [haud] quidquam proficerent, quippe cum Romanas aures, fama uolante, eorum profana opera iam occupassent, inito consilio de regressu disponunt. Nam Bier totius excidii signifer, exercituumque rex, dum natiuum solum repeteret, naufragium passus, uix apud Anglos portum obtinuit, quampluribus de suis nauibus submersis. Indeque Frisiam repetens, ibidem obiit mortem. Hastingus uero Carolum Francorum regem adiens, pacem petiit, quam adipiscens, urbem Carnotensem stipendii munere ab ipso accepit. Et sic Francia a tumultuum fragoribus aliquandiu respirauit: sententia ultionis ob enormitatem scelerum debite suspensa, propitiata piissimi Christi clementia, cum Patre et Spiritu sancto mundum  ineffabiliter regentis per secula.



HISTORIAE NORTHMANNORUM LIBER SECUNDUS. Continens gesta Rollonis, primi ducis Northmannie,



CAPUT PRIMUM. De nobilitate et uirtute patris Rollonis, et quomodo iuuenes Dacie, qui descripti erant iussu regis ut expellerentur, uenerunt ad Rollonem et Gurim fratrem suum, ut ferrent illis auxilium contra regem.


Post emensis plurimorum annorum interstitiis, Francia ab his tumultuum fragoribus paulisper sopita, iterum Danamarcha flammiuomos exterminii iure titiones spargens, plurimos tirones a se iuuenili flore uernantes, priscorum patrum lege, a genitali solo eliminandos decernit. Illis uero in diebus senex quidam erat in partibus Dacie omnium rerum affluentia locupletissimus, innumerabiliumque militum frequentia undiquesecus constipatus, qui nunquam colla sue ceruicis cuipiam regi subegit,  nec cuiuslibet manibus gratia seruitii manus suas commendando commisit. Qui Dacie, regnum pene uniuersum possidens, affines Dacie et Alanie terras sibi uindicauit, populosque sibi preliis quamplurimis ui et potestate subiugauit. Erat enim omnium Orientalium prestantiore uirtute prestantissimus, cunctorumque exaggerato omnium uirtutum cumulo precellentissimus. Defuncto uero illo, superstiterunt duo filii eius armis strenui, bellis edocti, corpore pulcherrimi, animositate robustissimi. Quorum maior natu Rollo alter uero iunior Gurim nuncupabatur. Quos regali iussione descripti iuuenes ad exterminationem aggredientes, genuque flexo, uultuque submissso, atque humili uoce obnixe poscentes inquiunt unanimes: »Ferte nobis auxilium, subuenite  nobis in adiutorium. Sub tutela uestre protectionis morabimur, uestrumque seruitium incessanter faciemus. Rex autem noster uult nos a Dacia exterminare, fundisque nostris atque beneficiis nos per omnia priuare.« Tunc duo illi fratres suppliciter precantibus responderunt, dicentes: »Auxiliabimur optime uobis, uosque regalium minarum securos morari in Dacia, atque res uestre proprietatis faciemus quiete tenere.« Illi autem hec audientes, Rollonis et Gurim osculo expetiuerunt pedes, atque illico super dictis principum remearunt gratulantes. Interea ueridice opinionis promulgatur fama, regis Dacie aures pulsans, quod dux prepotentissimus, pater scilicet Rollonis et Gurim sorte frueretur suprema. Tunc rex ante malorum, que sibi ille dux  intulit, reminiscens, cunctis sui imperii accersitis principibus inquit: »uos non latet patrem Rollonis et Gurim esse defunctum. Aggrediar ergo fines illorum, et capiam urbes et castra atque munitissima loca, ulciscarque facta patris in filios, eosque conterendo satiabor super malis illorum. uos uestrosque, precor, preparate ad talia negotia adimplenda. Denominatiuo igitur termino profectionis, undecunque uenerant repedarunt cum suis. Mox effera Dacie iuuentus nimio curarum inhians estui, que commoda sunt preparat in illo profectu. Hi leues clypeos lucidaque spicula fabrili adiuti arte componunt. Hi tela ensesque atque secures cote exacuunt. Huius rei inopinata fama Rollonis et Gurim aures perlabitur et talis relationis sermone perturbantur. Qui  conuocata copiosa manu, congruentique pubertate florentium, congregataque multitudine medie etatis, senum, atque ad exterminandum descriptorum, elatis dextris, mandant silentium.



CAPUT II. Quomodo Rollone rebellante contra regem per quinquennium, rex ab eo pacem expetit dolose.

Tumultuantes populi, murmure penitus sedato, sedisque decentis suggestu sublimiter Rollone suffecto, infit ore mellifluo: »uos, quibus incalescit iuuenilis ardor, quique flore prestantiores estis uirtutis alloquor. Solerti proposito reuerendos patres auosque et proauos imitaminor. Conualescite uiriliter et confortaminor, et ne equiperis uicibus illis ualeatis congruenter conuenire dedignaminor. Rex siquidem  huius regni molitur nos supergredi, nostreque monarchiam ditionis inuadere, nosque et uos omnes perdere, et, antequam hereditariam nostre dominationis terram mancipet, sui regiminis terram anticipando preoccupemus, hostiliter resistendo aduentui eius.« Illico omnes his dictis exhilarati regiam terram conglobatis exercitibus inuaserunt, totamque seuiente uulcano depopularunt. Hec autem rex audiens, contra Rollonem et fratrem eius Gurim pergit ad prelium, diuque dimicando terga uertit, fugiens ad presidia urbium. Tunc Rollo sui exercitus mortuos sepeliuit, regis autem inhumatos reliquit. Unius uero lustri spatio perseuerante inter regem et Rollonem duello, misit rex pacificis uerbis ad eum huiusmodi in dolo. »Nihil mihi et tibi, nisi gratia  propinquitatis. Ut requiescat respublica, precor, permitte, ut quod mei iuris est, meusque pater tenuit, liceat me sapienter possidere; tibi autem quod tui iuris est, quodque tuus. Sitque inter me et te pax et concordia inextricabili federe compacta [pacificata].« Tunc Rollo et Gurim, illorumque milites, atque descripti ad exterminandum, pacem collaudauerunt. Determinato igitur coniurande amicitie tempore, uterque uenit ad placitum, mutuisque muneribus ditati federati sunt.



CAPUT III. Quomodo rex aggressus est noctu ciuitates Rollonis, et de morte Gurim fratris eius et de aduentu Rollonis in Scanzam insulam cum sex nauibus.

Denique perfidus rex dolositatem concepte fraudis  infesto corde ruminans, conuocato quondam exercitu suo, et nocte pergens contra illos, inuadensque fines illorum, abscondens insidias prope menia ciuitatis, oppugnare cepit. Tunc Rollo et Gurim frater eius et qui cum eo erant, exsilientes de ciuitate, persequebantur regem terga uertentem, fugamque simulantem. Transgresso igitur locum insidiarum Rollone, pars quedam illarum de latibulis egressa petit urbem. Quam armigeris uacuam inueniens, incendit, omniumque supellectilium spolia sibi detulit. Quedam uero sequebatur Rollonem, regem hostili immanitate fugantem. Cernens autem rex incensam urbem, insidiasque preualere, retrogressus preliabatur contra illum. Cesis uero ex parte  Rollonis quampluribus, cecidit Gurim frater eius in prelio. uidens autem Rollo se inter utrumque exercitum, unum fugam simulantem, alterum latebris egressum, fratremque mortuum; uix liuoribus plurimis laceratus, cum paucis diuertit ab eis. Tunc rex obsidens et capiens urbes, populum contra se obiurgantem sibi subiugauit. Rollo uero morari non ualens in Dacia propter regem, diffidens sui Scanzam insulam cum sex nauibus aggressus est. Tunc Dacia pio duce, patricioque atque robustissimo aduocato priuata, magno eiulatu concussa cepit nimium flere.



CAPUT Iu. De admonitione facta in somnis Rolloni ut Angliam peteret, et de uictoria eius de Anglis.

 Cumque diu Scanza insula mestus moraretur, sollicitaque contorquentis animositatis cogitatione estuans, moliretur ut uindicaret se de inimicis suis, plurimique quos fugarat de Dacia regalis immanitas, ad eum reuerterentur, fessis labore artubus, sopore oppresus, uox diuina illi sonuit, dicens: »Rollo, uelociter surge, pontum festinanter nauigio transmeans ad Anglos perge: ibi audies quod ad patriam sospes reuerteris, perpetuaque pace in ea sine detrimento frueris.« Hoc somnium cum cuidant sapienti uiro et Christicole retulisset, huiusmodi sermone interpretatus est: »Tu uergente uenturi temporis cursu, sacrosancto baptismate purificaberis, predignusque Christicola efficieris, et ab errore  fluctuantis seculi ad Anglos, Angelos scilicet, usque olim peruenies, pacemque perennis glorie cum illis habebis.« Illico uela nauibus aptans, remisque eas exornans, atque frumento, uino, tergisque suum eas onerans, ueliuolum mare celeriter permeans, Anglos aggreditur, ibique morari quiete diu suspicatur. Audientes autem illius territorii pagenses quod Rollo Dacus adueniret, aciem magnam contra illum construxerunt, eumque ab illis finibus fugare conati sunt. Qui more solito indubitanter pergens ad prelium, illis occurrit, plurimosque illorum prostrauit, atque ceterorum fuga uertentium dorsa hasta fatigauit. Denique pagenses prioribus plures coaceruantes, contra Rollonem iterum aciem dirigunt, eumque occidere, aut fuga labi [f. supplendum facere] conantur.  Ille uero studiis belli edoctus, certaminisque necessitate asperrimus, galea auro mirifice compta, triplicique [trilici] lorica indutus, contra obiurgantium et proficiscentium in se turmas armigeras uelociter atque indubitanter perrexit, milliaque illorum imma niter prostrauit uictrice manu, celerique cursu pro fugos persequens, multosque principum capiens. Inde ad locum prelii reuertens, occisorum corpora terra condit, ceterosque plagis infectos deportauit, captosque nauibus connexuit. Tunc trimodo errore estuans, si Daciam repeteret, an Franciam pergeret, aut Anglicam terram preliis affligeret et sibi uindicaret, cepit anxiari, nimium que tristari.



CAPUT u. De somnio eius et de expositione ipsius somnii a quodam Christiano facta.


Cum autem huiuscemodi perturbationibus sollicitus hereret, hominesque regionis illius ditioni sue fidelitatis gratia uinculoque sese subiugarent, quadam nocte soporifera, lethee molis quiete per membra leuiter serpente, uidere uidebatur precellentissimus quodam precelsiore Francie habitationis monte se positum, eiusque montis in cacumine fontem liquidum et odoriferum, seque in eo ablui et ab eo expiari contagione lopre et prurigine contaminatum. Denique illius montis cacumine adhuc superstes, circa basim illius hinc inde et altrinsecus multa millia auium diuersorum generum uarii coloris,  sinistras alas quinetiam rubicundas habentium, quarum diffuse longe lateque multitudinis inexhaustam extremitatem perspicaci et angustato obtutu non poterat comprehendere. Ceterum, congruenti incessu atque uolatu eas sibi alternis uicibus inuicem cedentes fontem montis petere, easque se conuenienti natatione, sicuti solent tempore future pluuie abluere. Omnibusque mira infusione delibutis, congrua eas statione sine discretione generum et specierum, sine ullo contentionis iurgio, mutuo uicissim pastu quasi amicabiliter comedere, easque deportatis ramusculis festinanti labore nidificare; quin etiam sue iussionis imperio uoluntarie succumbere. Mox exspergefactus et uisionis quam uiderat reminiscens,  accersitis maioribus principum, captisque prelio principibus simul ascitis, omnem huius uisionis seriem incunctanter disseruit, et quid huius uisionis mysticum sentirent ab eis inquirit. Tunc cunctis conticentibus, captorum unus Christiane religiositatis fide imbutus, presagio diuine inspirationis aspersus, mysticum illius uisionis intellectum explanauit, dicens: »Mons Francie, quo stare uidebaris, Ecclesia illius designatur. Fons, qui in summitate montis erat, baptismus regenerationis interpretatur. Per lepram et pruriginem, quo infectus eras, commissionis tue scelera et peccata animaduertes. Te in eo ablui et ab eo lepre pruriginisque morbo expurgari, te lauacro sacri baptismatis regenerari et ab omnibus peccatis emundari. Per uolucres diuersorum  generum leuas alas habentes puniceas et quarum infinitissimam extremitatem exhaurire uisu non poteras, homines diuersarum prouinciarum scutulata brachia habentes, tuique effecti fideles, quorum innumeram multitudinem coadunatam uidebis, animo deprehendas. Per alites fonte infusas et in eo alternatim ablutas, communique comestione edentes, populum antique fraudis contagio pollutum, typico baptismate abluendum, sacrosancti corporis et sanguinis Christi alimonia saginandum. Per nidos quos circa fontem faciebant, uastatarum urbium menia reedificanda intellige. Tibi aues diuersarum specierum obtemperabunt, tibi homines diuersorum regnorum seruiendo accubitati obedient.« His  igitur mirabilium interpretationum sermonibus Rollo exhilaratus, uisionis sue interpretem ceterosque quos bello ceperat, uinculis soluit, uariis muneribus et donis diuersis ditatos ad sua letos remisit.



CAPUT uI. De Alstemo rege Anglorum Christianissimo, cum quo iniit Rollo fedus indissolubilis amicitie.

Eo namque tempore, rex Anglorum christianissimus, nomine Alstemus, omnium bonorum titulis exornatus, sacrosancte Ecclesie predignus aduocatus, habenas regni Anglorum moderabat piissimus. Cui continuo Rollo legatos suos misit et quid dicerent auribus illorum intimauit. Qui uenientes ad cum, pio uocis affectu submissis uultibus dixerunt: »Omnium prepotentissimus patricius, duxque  Dacorum precellentissimus Rollo, noster senior et aduocatus, tibi fidele seruitium, tuisque amicitie munus inconuulsum. Magnum, domine rex, Dacie regno infortunium perpessos et ab eo, heu dolor! fraudulenter exterminatos, Eurus obnoxius nobis penitus intumescentiumque procellarum elationibus afflictos uestris finibus appulit omni spei et salutis presidio priuatos. Cum autem conaremur Daciam repetere et nos de inimicis nostris uindicare, obstitit et interclusit nos glacialis hiems, geluque crustante terram et affligente flexiles herbarum et arborum comas, densa glacialium mole refrenata crustarum, struxerunt nobis murum flumina, nec prebuit nobis prosperum iter unda. Audientes quidam milites in confinio nostri aduentus commorantes, premaximam  aciem contra nos struxerunt, nosque lacessentes inuaserunt. Nos uero, nec sub glacie nec supra nauigare ualentes, illorum audacie restitimus, multosque illorum prelio exarmatos cepimus. Non autem regnum tuum depopulabimus, nec predas usquam raptas ad naues uertemus. uendendi atque emendi sequestram pacem petimus, quia imminentis ueris tempore ad Franciam proficiscemur.« Rex autem hilarem uultum summissus his auditis profatur: »Nulla tellus effert uiros magis quam Dacia precipuos, armisque strenue edoctos; parentelam diffuse generositatis uestri senioris, casusque et labores uestros, quinetiam fraudulentam perfidiam Dacie regis nobis retulerunt plurimi. Nemo seniore in factis iustior uestro, nemo maior in armis. Huius negotii curas  secludite, armorum securi, preliorum impatientes, atque omnium malorum immunes estote. Liceat uobis ubicunque terrarum nostre ditionis uendere et emere. uestrum seniorem, precamur, cogite ut nostre fidei integritate dignetur ad nos uenire; quia eum desidero intueri, superque malis suis solari.« Abeuntes autem missi, quecunque audierant renuntiauerunt Rolloni. Extemplo Rollo audaciter et incunctanter perrexit ad regem contra se uenientem. Qui mutuo amplexati et oscula libati, cedentibus utriusque exercitus turmis sederunt sepositi. Tunc rex Alstemus prior est allocutus:

Prosapia pollens, gestorum lumine fulgens,
Moribus et meritis precelsior omnibus, atque,
 Federe complacito fidei nectamur in uno.
Sis, peto, pars anime semperque mee comes, atque
Finibus in nostris temet deposco morari,
Sicque salutifero baptismate sorde piari.
En quid gestis habe nostre ditionis in orbe.
Sis memor ipse mei, fuero ceu semper in omni.
Et si uelle alias est nunc proficiscier oras,
Si gens torua, ferox, iamiam feritauerit in me,
Improba non seruans fidei retinensque tenorem.
Ut potis es fer opem stabili conamine saluans
Et tibi succurram simili ratione iuuando.
Te teget atque meum mutuo certamine scutum.



CAPUT uII. De tempestate quam passus est Rollo, cum in regnum Francorum de Anglia nauigaret, et quomodo littoribus Walgrorum appulit.


Tunc Rollo super dictis regis letus, dixisse fertur: »Grates tibi, omnium regum prestantissime, super uoluntariis beneficiis rependo, et quidquid inter me et te agenda retulisti, fac ut opto. Diutissime in regno tuo non morabor, sed celerius quam potero Franciam adibo. Ubicunque terrarum fuero, tuus amicus indissolubili dilectionis coniunctus federe permanebo.« His dictis, admodum inextricabiliter federati, alternarumque rerum competentiis mirabiliter ditati, rediit quisque cum suis ad sua. Toto namque hiemantis anni tempore, naues sumptusque qui necessarii erant itineri, preparare Rollo dux solertis cure fecit, Anglosque florentis iuuentutis milites qui erant sui effecti et secum ituri erant,  asciuit. Cum autem prime estatis tempore rutilantium molliter florum arrideret copia, purpureisque blattis lactea et odorifera alberent lilia, memor semper uisionis monentis ad Franciam proficisci, classibus uelis datis nauigium conscendit. Cum uero lenibus uentis congressus nauigii factus esset usque ad medium equoris, nichilque uiderent nisi celum complexum super faciem maris, inuidi spiritus scientes illos baptismate Christi nomine abluendos, gloriamque quam perdiderunt adepturos, ingemiscentes occurrerunt excitantes pericula illis. uenti quin etiam a sedibus suis ruunt et, hiante ponto, a sedibus imis in precipitium fluctus nimios et ad sidera tollunt. Celum crebrescentibus fulguribus intonuit, densarumque tenebrarum nox atra illis incubuit.  Remis confractis, uentorum rabiem uela ferre non possunt. Itaque uiribus exhausti, omnia uentis permittunt. Huc illucque naues quasi per montes et ualles fluctuant, mortemque repentinam omnibus intentant. Tunc Rollo protensis manibus prostratus incubuit naui, humilique uoce talia profudit.

O Deus omnipotens, celestia lumine complens,
Qui celum terramque tenes, per secula cuius
Numen, et eterno complectens omnia gyro;
Infectum uitiis peccati et fece repletum,
Qui me Christicolam fieri uis munere uisi,
Temporis exiguo cursu uoluente futuri,
Suscipe uota libens, precibusque faueto benignus,
Sedatisque feros fluctus compesce ruinis,
 Casibus eripiens istis nos atque labore,
Comprime demulcens, mitescens, atque serena
Undantem nimium uiolento turbine pontum.

Harum uero orationum precibus finitis, mox mare quiescit serenatis procellis, immensosque equoris tractus optato flamine breuiter explicuerunt [uenti], nauesque tempestate diruptas littoribus Walgrorum applicuerunt.



CAPUT uIII. Quomodo Rollo deuicit Walgrenses rebellantes et Rainerium Hainaucensem ducem et Radeboldum principem Frisie; et de XII nauibus onustis uictu et totidem armato milite plenis, quas Alstemus rex Anglorum sibi misit, dum inibi moraretur.

Audientes autem Walgrenses quod gens barbara tempestate maris ferociter quassata suis littoribus  esset aduecta, congregata multitudine pagensium, Rollonem ducem tempestuoso mari uix ereptum assilierunt. Qui solito more concitus, contra illos debellando perrexit, atque plures illorum nece prostratos orco transmisit; residuosque illorum aut fugauit, aut cepit. Cumque diutissime morulans Walgras [forte Walcherem, inter Zelandie insulas, in qua Flushinga] depopularet, reminiscens Alstemus rex Anglorum christianissimus, omnium regum probitate precellentissimus, amicitie qua se et Rollonem colligarat in federa sempiterna, XII naues frumento, uino atque lardo oneratas, quin etiam totidem armato milite repletas, duci precelso transmisit in Walgras. His Rollo donis letus, legatos muneribus premaximis ditatos cum gratiarum actione ad regem  remisit, seque per eos famulaturum regi mandauit. Aestimantes autem Walgrenses propter deportati frumenti copiam omni tempore Rollonem Walgris moraturum, conuocarunt Rainerium Longi Colli Hasbacensem et Hainaucensem ducem, et Radeboldum Frisie regionis principem, et conglobato exercitu aliorum pagorum, inuaserunt Rollonem. Qui sic sepius ad bellum indubitanter perrexit, et multa millia illorum occidit, atque Rainerium Longi Colli et Radebodum Frisonem ad sua castra fugauit. Deinde totam terram Walgrorum deuastauit atque incendio concremauit. Posthinc huius rei causa indignatos Frisones celeriter expetiuit, terramque illorum deuastare cepit. Tunc Frisones multorum congeriem populorum concite coaceruantes, sibique  multitudinem plebium in confinio Fririe commorantium accumulantes, fluuio Almere commorantem, agminibus multis preparatis, accelerata incursione conantur inuadere Rollonem. Rollo uero et qui cum eo erant, genu flexo armorumque ingruente horrore, scutorum tegmine cooperti, stricteque aciei mucronibus coruscis complicati, exspectabant initium certaminis. Frisones ergo paruissimam esse putantes multitudinem illorum, inierunt bellum sibi non profuturum. Daci uero exsilientes et in illos irruentes, usque ad internecionem prostrauerunt, pluresque principes ceperunt, innumerabilemque manum ad naues duxerunt. Frisones igitur residui diffidentes sui, exhinc tributarii effecti sunt, Rollonis  preceptis per omnia obedientes. Congesto et exaggerato atque dato Frisie tributo, illico librat in altum carbasa nauibus data, uertitque proras ad Rainerii Prolixi Iuguli terras; ulcisci se cupiens de ipso, qui adfuit Walgris cum Frisonibus iam prostratis in prelio: Pererrato ponto, intrat Scaldi alueum et cis citraque terram depopulans super Longi Colli Rainerium, uenit ad quamdam abbatiam dictam nomine Condatum. Rainerius uero multa prelia contra eum fecit, sed ex omnibus Rollo uictor potens exstitit. Deuastabatur terra, utriusque exercitus mala perpessa. Preualida fames exoritur, quia terra aratro non scinditur. uulgus penuria affligitur, fame bellisque atteritur. Diffidunt uiuere cuncti, salute uictus priuati. Quadam igitur die Rainerio loco insidiarum  commorante, clam super Dacos cupiente irruere, Daci eum hinc inde congesti uallauerunt, eumque nimium debellantem manciparunt, uinctumque ad Rollonem duxerunt. Ipsa namque die Raineride, Dacorum ut caperent aliquos latebris commorantes, inuaserunt XII milites precipuos Rollonis et constanti uirtute ceperunt. Tunc uxor Raineri flens et eiulans super eo, conuocatis principibus suis misit ad Rollonem, ut pro XII comitibus captis redderet sibi suum seniorem. Illico Rollo, suscepta legatione, remisit ad eam dicens: »Non reddetur Rainerius tibi, sed decollabitur, nisi reddideris prius meos comites, mihi insuper dederis quidquid auri et argenti sui ducaminis, cum iuramento Christiane religionis, quinetiam tributum istius regionis.«  Mox coniux Rainerii lugubri legatione afflicta, comites captos Rolloni remisit, aurumque et argentum quod usquam inuenire potuit. Quin etiam illud quod erat sacris altaribus concessum, pariterque uectigal illius ducaminis, cum iureiurando quod plus metalli non haberet nec exigere posset, supplicibus uerbis et deprecatiuis misit ad Rollonem, ut rederet sibi suum uirum. Ipse uero motus pietate, uocibusque suppliciter petentium, ad se fecit uenire Longi Colli Rainerium, uerbisque pacificis affatur eum: »Rainere dux, milesque asperrime, regumque et ducum atque comitum superbo satus sanguine; quid tibi feceram olim iniurie, propter quod preliatus es cum Walgris et Frisonibus contra me? Si seuire modo uoles, armorum spicula desunt, et  satellites. Si uelis a nobis fuga labi, compedibus intricatus nunc captus non potes euadere. Talionem, sicut Frisonibus, tibi reddidi pro malis que mihi sine re intulisti. Uxor tua et principes tui, quidquid auri et argenti recuperare potuerunt, pro te miserunt mihi. Dimidium exaggerati muneris reddam tibi, teque tue uxori remittam. Hinc mansuescens requiesce, et nullatenus sit discordia, sed sempiterna inter me et te pax et amicitia.« His dictis, Rainerii crura soluuntur compedibus. Statimque Rollo sibi federatum, muneribusque et donis premaximis ditatum, quin etiam reddita medietate legatorum munerum, ad uxorem suam remisit Rainerium.



CAPUT IX. Quomodo anno incarnati uerbi 876. Gemmetias uenit, deinde Rothomagum; et de pace quam Franco archiepiscopus petiuit ab eo et accepit.


His itaque sedatis, Dani cum suo duce Rollone uela uentis librant, Scaldi alueum deserentes, atque permenso ponto, octingentesimo septuagesimo sexto ab incarnatione Domini anno Sequanica penetrantes ora, flante ad uotum uento, Gemmeticum ueniunt, corpus sacre uirginis Ameltrude, quod a Britannia asportauerant, in capella sancti uedasti que trans flumen est, super altare ponentes. Que capella hactenus illius uirginis nomen retinet. Quorum aduentum Franco Rothomagensis archiepiscopus agnoscens et urbis muros solo tenus hostica immanitate dirutos perspiciens ac de iuuamine ad resistendum omnino  diffidens, adiudicauit salubrius ab iis pacem querere, quam in aliquo illos ad sui perniciem prouocare. Qui festinus illos adiens, pacem petit et consequitur optatam, pacto inter se federe firmo. Post hoc uero Daci festinantes, ad urbis menia quantocius propellunt naues, porteque cui innexa est ecclesia Sancti Martini, plurimo milite plenas adiungunt. Cuius urbis presidium sagaci mente terra marique considerantes, compendiorum lucris munitum, totius comitatus caput illud fore concorditer deputant.



CAPUT X. Quomodo Rollo cum suis per alueum Sequane ueniens Archas, que Hasdans dicitur, ibi composuit quoddam castrum ubi pugnauit contra Francos; et, plurimis occisis, Rainaldum ducem illorum in fugam uertit; et de subuersione Mellenti castri.


Rollo igitur Rothomo potitus, de Parisiaca emersione corde uersuto cum suis tractans, Christianorum sanguinem paganico instinctu lupino more sitiebat. Qui classem soluentes, Sequane fluuium sulcant, stationemque nauium apud Hasdans, que Archas dicitur, componunt. Tunc Rainaldus totius Francie dux, agnito paganorum repentino aduentu, cum ualida exercituum uirtute super Authure fluuium eis obuius processit; Hastingum qui adhuc in Carnotena urbe morabatur, ob peritiam lingue cum aliis legatis premittens. ueniens itaque Hastingus iuxta aque decursum, talibus illos adorsus est uerbis: »Heu! inquit, robustissimi milites, quibus ab oris huc aduecti estis, uel quid in hac regione queritis,  aut quo uester senior censetur nomine? edicite nobis. Francorum sane regis sumus legati uobis directi.« Cui interroganti sic Rollo: »Dani, ait, sumus, equali dominio fungimur. Terre huius colonos exturbare uenimus, nostre ditioni patriam subdere cupientes. Tu uero quis es, qui tam facete nobis loqueris?« Ad hec ille: »Audistis, inquit, aliquando de quodam Hastingo, qui a uestris partibus exsul cum multitudine nauium huc adueniens, hoc Francorum regnum magna ex parte pessumdedit et in solitudinem redegit?« Cui Rollo: »Audiuimus, inquit, Hastingus enim bono homine cepit et cuncta malo fine compleuit.« Hastingus ad hec: »uultis,  inquit, Carolo regi subdi?---Nequaquam, ait Rollo, alicui subiiciemur; sed quecunque armis acquiremus, nostro iuri uindicabimus. Regi cuius te legatum gloriaris, audita si uis renuntia.« Hec Hastingus cuncta expedite suo refert duci. Interim Rollo et qui cum eo erant, fecerunt sibi munimen et obstaculum in modum castri, munientes se per gyrum auulse terre aggere, locoque porte relinquentes spatium prolixe amplitudinis, quod apparet ad tempus usque istius diei. Franci uero diliculo uenerunt ad ecclesiam sancti Germani, ibique missam audientes, participantur corpore et sanguine Christi. Abhinc equitantes, in ripa fluminis naues Dacosque in munimine auulse terre uidentes, amplum porte aditum solum inuaserunt. Daci uero intrinsecus hinc  et inde per planitiem castri accubitarunt, atque scutis se cooperuerunt, ut paruissima putaretur summa eorum. Rotlandus signifer Rainaldi, cum acie que preibat exercitum, uiolenter per aditum mire prolixitatis amplum super eos irruit et debellare eos cepit. Daci uero exsurgentes, Rotlandum in momento interemerunt et eius sequaces. Rainaldus et Hastingus, ceterique comites, illic cunctos mortuos considerantes, terga uertentes fugam expetiuerunt hilares. Quibus peractis, Rollo nauibus festine Mellenti municipium occupat. Quo subuerso, omnes incolas gladio necat.



CAPUT XI. Qua fallacia Tetboldus comes Carnotenam urbem ab Hastingo emit, et quomodo ipse Hastingus omnibus distractis peregre profectus disparuit.


Considerans ergo Tetboldus comes se reperisse tempus opportunum ad decipiendum Hastingum, talibus uerbis falso appetit illum: »Cur, inquit, insignissime uir, ignauia torpes? Ignoras regem Carolum te uelle morte appetere, ob Christianorum sanguinem a te olim fusum iniuste? Reminiscitur enim malorum que illi tunc improbe intorsisti, et ideo de terra te exterminare decernit. Manus etiam tua, ut ipse ait, cum Rollone pagano ad delendos Francos sentit. Qua de re in proximo pessime deleberis ab eis. Consule autem tibi, ne inconsultus puniaris.« Quibus uerbis Hastingus territus, confestim Carnotenam urbem Tetboldi uendidit, et distractis  omnibus peregre profectus disparuit.



CAPUT XII. Bellum iterum Ragenoldi principis Francie cum Rollone, et de morte ipsius, et de annua obsidione urbis Parisius, et de destructione urbis Baiocas, in qua cepit quamdam uirginem nomine Popam, ex qua genuit Willelmum et Gerloc sororem eius, et quomodo exercitus eius trucidauit ciues Ebroice ciuitatis, ipso tamen cum quibusdam Parisius obsidente.

Rainaldus ergo fuge dedecus non ferens, iterum congregato exercitu maiore Rollonem aggreditur repente. Cuius conatus ipse preueniens, quosdam suorum gladiis obtruncat, alios indecenter fugientes fugat. Ipsum autem Rainaldum quidam piscator Sequane Rolloni attributus, iaculo transfixum mortuum sternit. Dehinc Rollo anchoris subductis, celeri  remigio Parisium petit, obsidioneque cingit, preda undequaque illico adducta. Quo illic moranti exploratores superueniunt, nuntiantes Baiocacensem urbem a defensoribus uacuam esse et absque detrimento cuiuslibet uictoris facillime capi. Illico auulsis ab obsidione nauibus, Baiocasium ueliuolo uenit cursu. Quam captam aliquatenus subuertit, habitatoribus eius interfectis. In qua quamdam nobilissimam puellam nomine Popam, filiam scilicet Berengarii illustris uiri, capiens, non multo post more Danico sibi copulauit, ex qua Willelmum genuit, filiamque nomine Gerloc ualde decoram. Ea sic urbe demolita, Rollo concite Lutetiam regreditur. Cumque in expugnatione eius arietibus et balistis intenderet, misit exercitum militum ad Ebroicam ciuitatem,  ut eam exterminarent, episcopum nomine Sibor cum suo populo trucidarent. Quo cum uenissent, episcopum fuga lapsum non reperientes, omnes ciues perimunt et cum maxima preda ducem suum repetunt. Talibus itaque exterrite plurime gentes Francie, tributa soluebant Rolloni, plurime uero resistebant ei.



CAPUT XIII. De Elstanno [Alstemo] rege Anglorum, qui per legatos petiit auxilium eius contra rebelles et accepit. Et quod Rollo inde rediens, subiugatis Anglis, ad uotum regis, maximis ditatus donis et auxiliis, diuidens comites exercitus sui, alios alueo Sequane, alios Ligeris, alios Gerunde, interiacentes prouincias predaturos celeri nauigatione direxit.

 Dum hec geruntur, regis Anglorum Elstanni legati adueniunt, deprecatoria uerba Rolloni deferentes, ut illi quantocius auxilium ferat. Conspirauerant enim aduersus eum quidam rebelles, arma mouentes. Cuius anxietati compatiens, de urbis Parisiace expugnatione diffidens, ob uidelicet aditus difficultatem et nimiam alimonie intra eam copiam, dimissa obsidione, Anglos aggreditur. Quo cum uenisset, rebelles expugnans, cum austeritate cercuit, acceptisque obsidibus regi suo pronos effecit. Exhinc iterato electa iuuenum multitudine, cum magnis muneribus a rege sibi collatis, in Franciam remeat, statim comites exercitus sui diuidens, alios alueo Sequane, alios Ligeris fluento, alios amne Gerunde interiacentes prouincias predaturos celeri nauigatione  misit. Ipse autem Parisius iterum ueniens, cepit urbem oppugnare et terram super inimicos suos deuastare.



CAPUT XIu. Quod Carolus audiens reditum Rollonis, pacem ab eo trium mensium petens accepit; quo termino finito, Rollo suos usque Burgundiam predaturos circumquaque misit.

Audiens autem Carolus rex, ab Anglorum partibus rebus prospere gestis, Rollonem rediisse, misit ad eum Franconem, Rothomagensem archiepiscopum, mandans ut a uexatione Francorum cederet, et ei inducias trium mensium daret. Quibus impetratis, paulisper quieuit terra a paganorum rapinis. Expletis autem tribus mensibus, illico Rollo putans se  propter securitatem quam dedit, a Francis uilem estimatum, ferociter et crudeliter deuastando prouincias, cepit laniare et affligere atque delere populum. Sui autem in Burgundiam pergentes, perque Yonam in Sigonam nauigantes, terrasque amnibus affines usque Clarum-Montem undiquesecus deuastantes, Senonis prouinciam inuaserunt, atque cuncta depopulantes ad Sanctum Benedictum contra Rollonem reuenerunt. uidens autem Rollo monasterium Sancti Benedicti, illud contaminare noluit, nec predari illam prouinciam propter sanctum Benedictum permisit. Stampas equidem adiens, totam terram adiacentem perdidit, quamplurimos captiuauit. Inde ad uilemelt ueniens, finitimas terras predauit, hincque Parisius remeare accelerauit.



CAPUT Xu. Quomodo, dum obsideret urbem Cartis, Richardus, dux Burgundionum, cum suo et Francorum exercitu in eum irruit: quo fortiter resistente, Antelmus episcopus ex urbe cum armatis inopinate prosiliens, sancte Dei Genitricis tunicam ferens, eum a tergo inuasit. Cessit itaque Rollo non Burgundionibus, sed diuine uirtuti.


Postremo, Carnotenam urbem obsidione circumdat; quam cum machinis et tormentis impugnaret, Richardus Burgundionum dux cum suo Francorumque exercitu adueniens, super eum irruit. Cum quo congressus, cum suis atrociter resistebat, quousque Antelmus episcopus ex ciuitate cum armis inopinato prosiliens, sancteque Dei genitricis Marie  supparum preferens, a tergo eum inuasit cedendo. Hic tandem uidens Rollo se suosque in extremo mortis, decreuit ad horam hostibus cedere, quam cum suorum detrimento pugnare; et prouido consilio, non tamen ignauia, declinauit a certamine.



CAPUT XuI. De parte exercitus, que in quemdam montem subiit; et de Ebulo Pictauensi comite: qualiter in domo fullonis latuit propter Northmannos.

Quedam autem exercitus sui pars Francis persequentibus recedens, Leugas uenit, ac in cuiusdam montis subiit cacumen. Ebulus uero Pictauensis comes, tarde ad prelium ueniens, comperit paganos montis excelsa occupasse. Quos illico persequens, eius ardua militibus, ne effugerent, cinxit. Sed noctis  medio Northmanni per Francorum castra uiolenter erumpentes, uite dispendium euaserunt. Enim uero Ebulus Rollonem super eos irruisse suspicatus, domum cuiusdam fullonis subintrauit, ibique tota nocte tremebundus delituit. Porro Franci, facto diluculo, paganos euasisse agnoscentes, citatis equis calcaribus, eos insequi ceperunt. Quos repertos expugnare non audentes, eo quod animalium cadaueribus sanguine cruentatis in modum castri se munissent, nulla re prospere acta citius refugerunt; Northmannis ita se liberantibus, ducemque suum gaudenter repetentibus.



CAPUT XuII. Quod Rollone furiis succenso et acriori oppressione Franciam demoliente, Carolus rex filiam suam dedit ei, et maritimam terram ab Epte flumine usque ad Britannicos limites et ipsam Britanniam unde uiueret, quia predata terra erat et deserta [predicta terra erat deserta], ea tamen conditione ut Christianus fieret, et quod rex et Robertus dux Francie et ceteri proceres et episcopi iurauerunt eamdem terram Rolloni et heredibus eius in perpetuum possidendam; et quod Rollo nolens osculari pedem regis, iussit cuidam militi suo ut eum oscularetur.


His itaque Rollo infortuniis, militumque suorum morte furibunde succensus, ad Francorum infestationem reliquos exaggerat et ad demoliendam siue exterminandam patriam ob sociorum perniciem eos  totis conatibus incitat. Quid plura? Ut lupi uespertini uehuntur pagani ad caulas Christi, succenduntur ecclesie, mulieres ducuntur captiue, trucidatur populus, fit omnibus in commune luctus. His denique Franci calamitatibus oppressi, querulis clamoribus Carolum regem appetunt, unanimiter conclamantes Christianum populum ob eius inertiam paganorum incursibus deperire. Quorum querimoniis rex uehementer permotus, ascitum Franconem archiepiscopum Rolloni festinanter dirigit; mandans, si Christianus efficeretur, terram maritimam ab Epte flumine usque ad Britannicos limites, cum sua filia nomine Gisla, se ei daturum fore. Qua legatione Franco suscepta, peracto itinere, pagano duci cuncta per ordinem pandit. Cuius uerba consulto suorum  gratanter suscipiens, a uastatione paganica inducias trium mensium regi indulget; ut in hoc dierum spatium pax inter eos stabiliretur federe firmo. Statuto sane tempore ueniunt ad denominatiuum locum, qui dicitur ad Sanctum Clerum, rex cum Roberto Francorum duce trans Epte fluuium; Rollo uero citra, uallatus cuneis militum. Discurrentibus alternatim nuntiis, pax, fauente Christo, stabilitur inter eos, Rollone regi fidelitatem sacramentis iurante et rege illi filiam cum terra pretitulata donante, superaddita etiam ad sumptuum supplementa tota Britannia, ipsius prouincie principibus, Berengerio atque Alanno, sacramenta iurantibus Rolloni. Nam terra maritima que nunc uocatur Northmannica, ob diurnos paganorum excursus,  siluis undique adultis, a cultro et uomere torpebat inculta. Flandrensem uero prouinciam, ut ex ea uiueret, uoluit rex ei primum dare, sed ille noluit pre paludum impeditione recipere. Rolloni autem pedem regis, cum ab eo ducatum Northmannie susciperet, nolenti osculari, dixerunt episcopi: »Qui tale donum recipit, osculo debet expetere pedem regis.« Et ille: »Nunquam curuabo genua mea alicuius genibus, nec osculabor cuiuspiam pedem.« Francorum igitur precibus compulsus, iussit cuidam militi pedem regis osculari. Qui statim pedem regis arripiens, deportauit ad os suum, standoque defixit osculum, regemque fecit supinum. Itaque magnus excitatur risus, magnusque in plebe  tumultus. Ceterum, Carolus rex, duxque Francorum Robertus, comitesque et proceres, presules et abbates, iurauerunt sacramento catholice fidei patricio Rolloni uitam suam et membra et honorem totius regni; super terram denominatam, quatenus ipsam teneret et possideret, heredibusque traderet et per curricula cunctorum annorum successio nepotum haberet et excoleret in progenies progenierum. Quibus nobiliter expletis, rex letus ad sua regreditur, et Rollo cum Roberto duce ad Rothomagensis urbis menia proficiscitur.



CAPUT XuIII. Quod anno incarnati uerbi 912 baptizatus est Rollo et exercitus eius, et quod uenerabilioribus ecclesiis sue prouincie dedit partem terre, antequam suis eam diuideret satrapis; et de Brenneual, quam dedit Sancto Dionysio Areopagite.


Anno igitur incarnationis Dominice 912 benedicto fonte nomine Sancte Trinitatis, Rollo a Francone archiepiscopo baptizatur; quem Robertus dux a fonte accipiens, ei suum nomen imposuit. Rollo autem postquam baptizatus est, per septem dies, quibus in albis mansit, Deum et sanctam ecclesiam deuote datis muneribus honorauit. Nam primo die dedit terram premaximam Sancte Marie Rothomagensi ecclesie; secundo Sancte Marie Baiocensi ecclesie; tertio, Sante Marie Ebroicensi ecclesie; quarto, Sancti Michelis archangeli ecclesie in periculo maris supra montem posite; quinto, Sancti Petri et Sancti Audeni in suburbio Rothomagensi ecclesie; sexto, Sancti Petri et Sancti Aichadri  Gemmeticensi ecclesie; septimo, Brenneual cum omnibus appendiciis Sancto Dionysio dedit.



CAPUT XIX. Quomodo diuisit terram suis hominibus et ecclesias destructas et muros ciuitatum reedificauit; et de Britonibus quos sibi rebellantes subiugauit.

Octauo die expiationis eius, uestimentis chrismalibus exutus, uerbis cepit acquisitam terram metiri, comitibusque suis et ceteris fidelibus suis largiri. uidentes autem pagani ducem suum Christianum esse, relictis idolis Christi nomen suscipiunt, ac unanimes ad baptismum conuolant. Dehinc Robertus Francorum dux, rebus, pro quibus uenerat, competenter gestis, Franciam repetit hilaris. Porro Robertus  Northmannorum dux, preparato nuptialium rerum magno apparatu, supra nominatam tanti regis filiam in consortium sui tori Christiano more duxit. Securitatem omnibus gentibus in sua terra manere cupientibus fecit. Illam terram sui fidelibus funiculo diuisit, uniuersamque diu desertam reedificauit; atque de suis militibus aduenisque gentibus refertam restruxit. Iura et leges sempiternas uoluntate principum sancitas et decretas plebi indixit, atque pacifica conuersatione morari cegit simul. Ecclesias funditus fusas statuit, templa frequentia paganorum destructa restaurauit. Muros ciuitatum et propugnacula refecit et augmentauit. Britannos rebelles sibi subiugauit, atque de cibariis Britonum totum regnum sibi concessum sufficienter pauit.



CAPUT XX. De lege quam statuit, ut nullus assensum preberet furi, et de rustico et uxore eius quos affigi patibulo propter cultrum et uomerem furatum precepit.


Post hec intra Northmannicos limites legem statuit, ut nullus assensum furi preberet. Quod si deprehenderetur, ambo patibulis appenderentur. Contigit autem non multo post in Longapetentis uilla, quemdam agricolam reficiendi causa, labore suspenso, domum redire, dimissis loris in campo cum cultro et uomere. Que tam infelix quam uesana uxor ipsius clam cuncta sustulit, experiri uolens edictum ducis. Rusticus uero ad campum regressus, rebus non inuentis, uxorem an eas haberet inquirit. Qua negante, ducem aggreditur petens ut sua sibi utensilia reddantur. Qui motus illico pietate,  damnum uiri datis quinque solidis releuare et populum per circuitum ad examen calibis cunctum iussit compellere. Quo Deo iudicante liberato, uxor rustici a ministris arctatur. Que coacta uerberibus reatum profitetur. Dux autem rustico ait: »Noueras antea hanc furem esse?« Et rusticus ait: »Noueram.« Ad hec dux intulit: »Tuum os te condemnat, serue nequam.« Et continuo ambos iubet suspendi patibulo. Dicuntur etiam alia multa digna relatu uulgo de eo, quorum unum breuiter hic intimabo. Dum post uenationem in siluam, que imminet alueo Sequane iuxta Rothomagum, stipatus obsequentium turbis comederet, sedens super lacum quem usu quotidiano loquendi Maram uocamus, armillas aureas  in quercu pependit. Que per tres annos ob timorem ipsius intacte ibidem fuerunt. Et quia iuxta Maram illud factum memorabile fecit, ideo ipsa silua usque in hodiernum diem Rollonis Mara uocatur. His et huiusmodi Rollo dux terroribus populum frenans, tum ob amorem iustitie, quem diuinis debuit legibus, tum pro subditorum concordi et quieta uita, tum pro sui honoris tranquillo statu, ducatum sibi a Deo attributum tempore longeuo pacifice gubernabat.



CAPUT XXI. De duobus militibus Caroli regis quos fecit puniri.

Carolus Simplex, filius Ludouici cognomento Nihil-fecit erat socer Rollonis; quodam tempore  misit duos milites Gisle filie sue. Quos illa apud se occulte diu morari fecit, nolens eos manifestare Rolloni. Quod cum ille cognouisset, iratus et reputans eos exploratores, iussit illos educi, et eductos in foro rerum uenalium iugulari. Audiens autem Robertus dux Francorum, patrinus Rollonis, quod pro nece duorum militum, colligate pacis inter regem et Robertum ducem Northmannorum uincula soluta diruptaque essent, contra eum rebellauit, et regnum Francie inuadens, in regem III Kalendas Iulii unctus est. Carolus uero antequam annus compleretur, contra regni inuasorem Suessionis pugnauit, ipsumque Deo adiuuante uincens peremit. Sed ei, dum a bello uictor reuerteretur, nequissimus comes Herbertus occurrit, et sub ficta pacis simulatione  ad Parronam castrum hospitandi gratia diuertere compulit, et ibi eum dolo captum usque ad mortem retinuit. Robertus enim dux sororem Herberti in coniugio habuit, ex qua Hugonem magnum genuit. Carolus autem ubi captus est, Rodulphum filium nobilem Richardi Burgundionum ducis, quem de sacro fonte susceperat, consilio procerum Francorum in regnum sublimauit. Ogiua uero coniux Caroli, filia Elstanni regis Anglorum, infortuniis mariti sui territa, ad patrem suum cum Ludouico filio suo in Angliam fugit, animositatem Herberti et Hugonis magni nimium metuens.



CAPUT XXII. Quod, mortua uxore eius absque liberis, iterum Popam, quam ante baptismum habuerat, sibi copulauit, et de fidelitate quam fecit Northmannos et Britones iurare Willelmo filio suo, et de morte eius.


Rollo autem dux, qui et Robertus, postquam uxor  eius morte preuenta absque liberis mortua est, repudiatam Popam, ex qua filium nomine Willelmum iam adultum genuerat, iterum repetens sibi copulauit. uerum fractus iam uiribus, laboribus et preliis, in quibus omne iuuentutis robur consumpserat, de ducatus sui dispositione apud se toto conamine, cui uel qualiter illum relinqueret, deliberabat. Conuocatisque totius Northmannie proceribus, cum Alanno et Berengerio Britonibus, Willelmum filium suum pulcherrime iuuentutis flore uernantem illis exponit, iubens ut eum sibi dominum eligerent, sueque militie principem preficerent. De cetero cunctos suasibilibus demulceus uerbis, sub sacramento fidei filio illos subegit. Post hec uno uiuens lustro, consumptus senio hominem exuit in Christo,  cui est honor et gloria in secula seculorum. Amen.



HISTORIAE NORTHMANNORUM LIBER TERTIUS. De secundo duce Willelmo filio Rollonis.



CAPUT PRIMUM. De honestate morum Willelmi ducis, et quod Franci inuidebant ei, quod in circuitu dilataret terminos ducatus sui; et quomodo Berengerium et Alannum Britonum comites, sibi rebellantes deuicit.


Igitur duce Roberto carnis ab onere iam liberato, Willelmus filius eius totius monarchiam Nortmannici ducatus sagaci moderamine regens, inconuulsam Christo regi fidem seruare corde ultroneo satagebat. Erat quippe statura procerus, uultu decorus, micantibus oculis, mansuetus beneuolis, quasi leo inimicis terribilis, et ut gigas fortis in preliis, terminos sui ducatus per circuitum dilatare non desistens. Que res inuasionis et audacie Francorum proceribus, odii et inuidie fomitem ministrauit. Sub eadem sane  tempestate Berengerius et Alannus Britones, a tenore fidei quam cum eo pepigerant dissidentes, ab eius dominio presumptiuo ausu conati sunt recedere, regi Francorum ulterius disponentes militare. Quorum temeritatem dux festinato impetu comprimens, Britanniam tandiu hostili expeditione uastauit, plurimaque eorum municipia subuertit, quoadusque Alannum totius nequitie incentorem a regno exturbaret et Anglos adire compelleret, Berengerio sibi clementer reconciliato.



CAPUT II. Quomodo quidam Northmannorum duce Riulfo quodam perfido, uolentes eum funditus a regno extrudere, dum obsiderent suburbana Rothomagensis urbis, ab eo cum parua manu militum sunt deuicti in loco qui hactenus dicitur Pratum belli; et quod, dum a bello uictor rediret, cognouit sibi ex Sprota nobilissima puella filium natum apud Fiscannum, quem Richardum iussit in baptismate uocari.


His ita deuictis, diabolo agitante iniquorum quamplures, iterum intestina aduersus eum insurgunt molimina. Nam quidam Riulfus perfidie succensus furiis, plurimis ueneno discordia infectis, arma arripiens, a regno adorsus est eum funditus extrudere; adeo ut undequaque collecta uirorum multitudine, circa Rothomagensis ciuitatis suburbana transmeato Sequane alueo obsidionem componeret, quatenus ducem ab ea propelleret, aut captum nequiter perimeret, Northmannia sibi uindicata. uidens itaque dux se a suis sic obsessum, multimode meditari cepit, qua uia sue consuleret saluti atque honori, et milites suos a tam audaci conspirationis metu  cohiberet. Ad extremum, a quodam Bothone procuratore suo indecenter lacessitus conuiciis, arma sumit et cum trecentis loricatis militibus temeraria castra irrumpens, maximam eorum multitudinem gladiis prostratam orco transmisit, aliosque per diuersa siluarum lustra se occultantes in fugam uertit. Riulfus autem commilitonum fiducia destitutus, inter profugos delitescens, fuge subsidio euasit. Dux ergo, profligatis inimicis, suorum recensens numerum, reperit ex eis interiisse nullum. Locus in quo fuit hic conflictus, hactenus Pratum-belli nuncupatur. Regresso eo igitur de prelio, a prefecto Fiscannencis castri legatus dirigitur, deferens ex qaudam nobilissima puella Danico more sibi iuncta, nomine Sprota, filium esse natum. Qui letus ualde effectus, sub festinatione Baiocas illum episcopo Henrico  mandauit dirigere, ut per ipsius manus sacro lotum fonte, proprio nomine uocaret eum Richardum. Cuius iussa presul gratanter complens, puerum chrismate delibutum Fiscannum remittit nutriendum.



CAPUT III. Quod multi comites et duces exterarum regionum, exciti fama bonitatis et uirtutis eius, frequentabant curiam eius et maxime Hugo magnus dux Francorum, et Willelmus comes Pictauorum, et Herbertus uiromendorum; quorum Willelmus sororem eius Gelroc sibi coniugem petiit et accepit, Herbertus uero filiam suam hortatu Hugonis Magni ipsi per coniugium sociauit.

Triumpho de rebellibus potitus dux conspicuo, atque uiribus conualescens, per exteras nationes multimode cepit preclaram suarum uirtutum spargere  famam, in tantum ut ex diuersis mundi partibus comites et proceres regnorum illius curiam frequentantes, multis munerati donis, sedes suas ouanter repeterent. Quibus summe ingenuitatis rumoribus Hugo dux Francorum et Willelmus comes Pictauensis ac Herbertus excitati, cum apud Leonis siluam petulantium ceruorum in uenatu exercitiorum ludis insudaret, ad eum ueniunt eius commodis congratulantes. Quos ille cum magno sumptuum apparatu suscipiens, de compluribus secularium rerum dispositionibus frequenter cum eis disputabat. Inter quos secretorum tractatus, Willelmus Pictauensis comes sororem eius, nomine Gelroc, petiit, quatenus maritali lege illius connubio iungeretur. Cuius perorantis gratanter fauens uotis, consultu Hugonis  Magni descriptis sponsalibus et celebratis nuptiis, cum multis xeniis gaudentem illum ad propria remisit. Oblectatus denique Herbertus super hac nuptiarum festina et magnificia hilaritate, cupiens et ipse magni ac liberalis uiri affinitate suum et nomen et posteritatem propagare, adhortante Hugone Magno, filiam suam ei donauit. Quam a paterna domo sublatam, cum innumera militum manu idem Northmannorum dux Rothomagensibus intulit arcibus.



CAPUT Iu. Quomodo rogatu Elstanni regis Anglorum, restituit paterno regno Ludouicum, eumque, fauente Hugone Magno cum episcopis et ceteris Francorum primoribus, sancto inunctum oleo diademate regio insigniuit; et quod Franci, post quinquennium iterum in ipsum conspirantes, moliti sunt eum a regno expellere.


Audiens autem Elstannus, rex Anglorum, tam magnificam inclyti ducis famam, cum donariis multis legatos illi mittit, orans ut Ludouicum, suum uidelicet nepotem, Caroli regis filium, paterno restituere regno satageret, atque Alanno Britoni sibi infenso commissa pro suo amore ignosceret. Cuius precibus dux libenti animo annuens, Alanno debita indulsit, atque ad sua redire iussu concessit; et Ludouicum transmarinis partibus reuocatum, Hugone magno fauente, cum episcopis, ceterisque Francorum primoribus sancto inunctum oleo regno sublimauit. Quod cum lustro uno sub quiete disponeret, iterum  Franci aduersus eum conspirant, molientes a regnis illum pellere.



CAPUT u. Quomodo Ludouicus necessitate compulsus, uolens inire fedus amicitie cum Henrico Trans-Rhenano rege, noluit eidem rex acquiescere, nisi mediante Willelmo Northmannorum marchione. Unde Ludouicus ducem suppliciter expetens, per ipsum quod querebat fedus et auxilium apud Henricum regem obtinuit.

Qui coactus eorum improbitate, Henrico Transrhenano regis nuntios mittit, mandans in colloquio cum eo quedam conferre uelle, pactumque amicitiarum stabile firmare. Quibus rex respondit se nullo modo ad hoc fedus ineundum acquiescere, nisi Willelmi ducis apstipulatione. His Ludouicus per internuntios auditis,  illico ducem aggreditur, aduersum Francorum conatus auxilium petiturus. Quem dux honorifice, ut regem decet, excipiens, spopondit se per omnia iuuamen ei prebiturum fore. Insuper, in regalibus epulis aliquandiu iucundum tempus pariter exegerunt. Premisso quoque Tedgerio milite ad regem Henricum, illi ambo cum magno exercitu e uestigio expedite post eum proficiscuntur ad colloquium, additis etiam pro eodem negotio Hugone Magno et Herberto principibus Francorum. Itaque accelerato itinere super Mose fluuium, in loco qui ueusedus uocatur, ambo reges conuenerunt; Henrici ex una fluminis parte, Ludouici uero ex altera e regione exercitu tabernacula figente. Inter quos Willelmus tam fidelissimus quam prudentissimus, consilia et utilia et honesta  dictans, amicitiarum tenorem prout disposuit, ambo reges inter se sacramentis confirmarunt. Abhinc Ludouicus cum suis iter conuertens Franciam repetit, et maximas de rebus strenue gestis duci gratias egit.



CAPUT uI. Quomodo dux Willelmus, dum a colloquio regum rediret, rogatu Ludouici filium eius ex sacro fonte apud Laudunum suscepit, cui nomen impositum est Lotharius.

Regredienti igitur a colloquio regi legatus superuenit, et ex Gerberga coniuge illi natum esse filium nuntiauit. Qui nimio exhilaratus gaudio, Willelmum ducem exorat continuo ut ex sacro fonte suscipiens  illum proprio nomine uocaret Lotharium. Quibus uerbis dux congratulanter affectu obtemperans, Laudunum proficiscitur, postulata factis expleturus. Quibus regaliter patratis festinato regressu cum suis Northmannicos limites appetit. Cuius aduentum cunctus prenoscens clerus Rothomagensis, ad portas urbis cum laudibus processit obuiam illi, ciuibus utriusque sexus acclamantibus in propugnaculis, Benedictus qui uenit in nomine Domini. Sic inter consonas clericorum seu populorum uoces, intra Dei genitricis Marie ecclesiam a cunctis inducitur, fusisque Deo precibus, ad domum propriam epulaturus properat, multo comitatu stipatus.



CAPUT uII. Qua occasione dux Willelmus restaurauit cenobium Gemmeticense, a paganis antea destructum.


Sub eodem tempore, duos a Camberacensi territorio, ex uilla que Hespera uocatur, monachos, Balduinum uidelicet atque Gunduinum contigit Gemmeticum repetere. Qui uastam loci eremum ingressi, cum maximo labore terram, prout posse erat, exstirpatis arboribus, ceperunt complanare, ac suarum laboribus manuum inibi insudare. Dux uero Willelmus, dum uenatus gratia superueniens illic eos reperisset, percunctari cepit ab eis, quibus ab oris illuc aduenissent, uel que tam precipua edificia forent. Mox serui Dei seriem rei per ordinem ei detexerunt, et caritatem panis hordeacei et aque obtulerunt. Quam cum pro uilitate panis et aque  sumere contempsisset, saltum ingressus, immanem aprum reperit, quem festine insequi cepit. Porro, aper molossis post eum admissis cursum retorquens, hasta uenabuli fracta prepeti impetu in ducem irruit, eumque prostratum uehementer attriuit. Qui post paululum, sensu recepto ac sana mente, monachos repetit, et caritatem, quam incaute spreuerat, ab eis recepit, et locum se restauraturum spopondit. Immissis ergo auctionariis, eum a ramis et sentibus purgauit; Sanctique Petri, quod aliquantisper deciderat, monasterium resarciens, competenter texit. Claustrum uero et omnia receptacula muniuit, ac a sui magnitudine breuiata habitabilia reddidit.



CAPUT uIII. De duodecim monachis cum suo abbate Martino a cenobio Sancti Cypriani sumptis, quos comitissa Pictauensis soror ipsius ducis ei misit secundum petitionem suam, ut eos supradicto loco subrogaret; et quomodo dux monachus fieri uolens prohibitus est ab ipso abbate; et de fidelitate quam fecit iurare Northmannos et Britones Richardo filio suo.


Interea legatos Pictauis sorori sue quam Willelmus comes sibi in matrimonio iunxerat, dirigit, mandans ut monachos illi mitteret, quos prefato loco subrogaret. Soror autem eius petitioni gratanti animo fauens, itineris sumptus ordinauit, et XII monachos cum abbate suo, nomine Martino, a sancti Cypriani cenobio sublatos, fratri destinauit. Dux uero, aduentu eorum nimis exhilaratus, eos Rothomagi  cum maximo gaudio recepit et cum omni honore, militum cuneis septus, Gemmeticum duxit, abbatique locum cum tota uilla tradidit, quam ab alodariis auro redemit, et se inibi monachum fieri uoto obligauit. uotis quoque satisfecisset, nisi idem abbas eius animositati obstitisset, eo quod filius eius Richardus adhuc puerulus esset, uerens ne, propter illius imbecillitatem, quorumdam iniquorum molimine patria turbaretur. uerumtamen cucullam et stamineam ab eo extorquens, secum asportauit; que in scrinio reposuit, et clauim eius argenteam cingulo suo appendit. Inde denique digressus, Rothomagum repetit, abbatis prohibitum moleste ferens. Cunctos quoque Northmannicos et  Britannicos principes asciuit, animique sui consultum enucleatim pandit. Cuius uerbis uehementer stupefacti, herebant quid responderent, pre nimio stupore elingues effecti. Nam spiritu uix tandem resumpto, in hanc uocem queruli prorumpunt: »Cur nos, serenissime domine, tam repentine dimittis? uel cui dominium ducatus tui committis?« Quibus dux ait: »Est mihi filius, nomine Richardus. uos autem rogo ut, si quando amoris affectum erga me habuistis, mihi nunc equo animo ostendatis, quatenus illum uice mei uobis preficiatis; quia quod Deo uoui ineuitabiliter a me complebitur factis.« Cuius uoluntati obsistere non ualentes, ei quamuis mesti assensum prebuerunt, in his concordes. Missis quoque nuntiis, puerum Richardum a Fiscanno reductum illis exponit. Cui fidelitatem sacramentis prono animo  cunctis firmantibus, dux totius Northmannici seu Britannici ducatus est prelatus. Quem confestim pater Baiocas mittens, Bothoni militie sue principi nutriendum tradidit; ut ibi lingua eruditus Danica, suis exterisque hominibus sciret aperte dare responsa. Hec de Gemmeticensis loci pretitulauimus relatu, ostendere uolentes quantam deuotionem, quam pium animi propositum dux Willelmus habuerit circa eum.



CAPUT IX. Quomodo Heroldus [Aigroldus], rex Danorum, a filio suo Sueno de regno pulsus, cum 60 nauibus Northmanniam petens, a duce Willelmo cum honore congruo susceptus est, Constantiensi comitatu ad presidium ei ab ipso duce concesso.

 Interea tanti principis fortitudinem et pietatem fama promulgante, Heroldus, rex Danorum, a filio suo Sueno de regno pulsus, cum 60 nauibus armato milite plenis Northmanniam supplex adiit. Quem potens et liberalis dux cum honore congruo recipiens, Constantiensem comitatum ei ad presidium concessit, donec fabricatis nauibus exercitum multiplicaret, et amissum cum ualidiore militum manu repeteret regnum.



CAPUT X. Quomodo dux Willelmus, compassus calamitati Herluini comitis, castrum monasterioli ab Arnulfo Flandrensi sibi ablatum obsidione cingens cepit, illudque Herluino reddidit.

Ea tempestate Arnulfus Flandrensis comes, homo uersutus, intra sui iuris terminos cupiditate illectus  non se ualens cohibere, plurimos in uicino positos fastu dominandi studuit conturbare. Unde inter cetera sue nequitie molimina, cuidam comiti nomine Herluino grauissimum inferens detrimentum, castrum quod Monasteriolum uocatur, fraude abstulit. Qui ab Hugone Magno, suo uidelicet domino, subuentu penitus destitutus, petendi auxilii causa Northmannie dominum lugubris aggreditur. Cuius calamitati princeps tam bonitate quam amplitudine preditus, beneuolo animo compassus, congregato exercitu, ad expugnandum municipium festinato proficiscitur. Quod mox obsidione occupauit et concitatis militibus per uim cepit, iterumque alimoniarum sumptibus uallatum Herluino reddidit. A quo  regressus, Rothomagum rebus strenue gestis ouans dedit. Quo tempore Franco Rothomagensis archiepiscopus moritur, cui domnus Gunardus [Gimardus] successit.



CAPUT XI. Quomodo Arnulphus, de ablato municipio tristis, mandauit uerbis pacificis in dolo Willelmo duci ut Pinchiniacum ueniret, cum ipso de federe amicitie tractaturus.

Interea Arnulphus Flandrensis, dirum perfido sub pectore uirus efflans et de ablato municipio efferatis animis condolens, cum multis Francorum principibus de ducis morte corde tenus cepit tractare. Qui inhumani hominis et nefandi homicide cauillatione subdola infecti, unanimiter conspirant in mortem optimi principis, tantum ad nefas sacramento  sese constringentes. Porro Arnulphus quod fraudulento animo conceperat opere explere cupiens, missis legatis duci Willelmo mandat se amicitiam cum eo uelle habere, pacemque indelebilem firmare, et Herluino comiti pro eius amore infensa indulgere, et, nisi podagrico chiragricoque detineretur languore, ob hoc ad eius curiam desideranter ire; denique toto annisu rogat ut locum denominare satagat quo ei occurrere ad mutuum colloquium ualeat. Cupiens quoque dux suum ducatum reddere pacatum, eo quod monasticum toto conatu sitiret habitum, determinato loco apud Pinchiniacum cum innumera manu electissimorum militum super Somne fluuium tanti ob negotii spem proficiscitur,  ubi Arnulphi ex una parte fluminis, Willelmi uero ex altera regione sedit exercitus.



CAPUT XII. Quomodo quatuor traditores, scilicet Henricus, Balzo, Robertus et Riulfus, in quadam insula Somne fluuii ipsum ducem iussu Arnulfi interemerunt; et de claue argentea inuenta in strophio eius, sub qua seruabat in scrinio cucullam et stamineam monachilem; et quomodo corpus eius relatum est Rothomagum.

Erat quippe insula in medio aluei, in qua libatis osculis ambo duces consederunt, de rebus pro quibus uenerant tractaturi. Arnulpho etenim proditoris  Iude morem imitato, neniis et ambagibus diutius telam aranee texente, nouissime post iurata amicitiarum sacramenta et plurima pacis oscula, sole ruente ad occasum ab inuicem dirimuntur. Sed ecce meante Willelmo fluuium, Henricus, necnon Balzo, Robertus quoque atque Ridulphus [Riulphus], quatuor diaboli filii, clamoribus illum reuocantes, referunt dominum suum melioris consilii omisisse secretum. Quem nauim ad ripam retorquentem, mox ut terram tetigit, extractis gladiis, proh dolor! interimunt innocentem, nullum iuuamen de suis habere ualentem, ob decurrentis aque profunditatem. Inde protinus petentes subsidium fuge, corpus piissimi uiri reliquerunt exanime. Berengerius atque Alannus Britones, necnon Northmannorum  principes, dominum suum cernentes perimi, clamore et ululatu littora implentes, nullo iuuamine ualuerunt illi subuenire. Cuius corpus post paululum ad se relatum cum deuestirent, argenteam clauim in eius strophio reperiunt dependentem, satis ditissimum thesaurum sub se habentem, stamineam scilicet et cucullam monachilem. Que, si comes ei uita fuisset, ab hoc conuentu rediens, apud Gemmeticum factus monachus procul dubio sumpsisset. Imponentes autem illum feretro, quantocius cum multiplici luctu retulerunt Rothomagum. Cui obuiam procedens clerus et populus utriusque sexus ad portam urbis, cum mestis singultibus intulerunt eum in ecclesiam Sancte Marie perpetue uirginis. Mittentes itaque ad Baiocasinam urbem, puerum  Richardum asciscunt ad patris tumulationem. Ibique ei iterato renouantes unanimiter tenorem fidei, tradiderunt illum sub tutela Bernardi Dani, ut sub eius tam prouida quam fideli cura tutius custodiretur intra muros ciuitatis. Compleuit autem sacratissimus dux Willelmus uite sue cursum XuI Kal. Iunuarii, rege Ludouico regnum Francorum tenente, anno Dominice incarnationis 943, regnante eodem Domino nostro Iesu Christo, qui uiuit et regnat in secula seculorum. Amen.



HISTORIAE NORTHMANNORUM. LIBER QUARTUS. De primo Richardo, filio Willelmi ducis.



CAPUT PRIMUM. Quod Richardus adhuc puer Willelmo patri suo successit.


Piissimo atque beatissimo duce Willelmo inter electos Dei, ut credimus, translato; filius eius Richardus summe ingenuitatis titulo, uelut surculus ex dulciflua abscissus arbore, in primeuo flore radicem figens, cepit odoriferos gratissime pueritie  flosculos emittere, et liberales sub pedagogi disciplinis animos innormare. Ab illicitis uero teneri pectoris motus nobili reprimens continentia, spretis imbecillis etatule discursibus, sapientum tractatibus ultraneo corde inherebat. Si quid probitatis uel prudentie aure captabat, prout tempus dictabat, sagaci memorie protinus committebat. Audientes quoque Francorum optimates  tam nefariam Flandrensis Arnulphi proditionem et lugubrem Willelmi ducis necem, plurimi condoluerunt.



CAPUT II. Quod Ludouicus rex Francorum, Rothomagum ueniens et Richardum puerum secum fraudulenter in Franciam ducens, ducatum Northmannie iuri proprio, quasi tutor pueri, subdidit.

Aliquanti tamen complices ipsius homicide, qui se amicissimos ficte antea fatebantur, detectis arcanorum intimis, uirus diu absconsum in propatulo denudarunt. Ludouicus etenim rex estimans sibi magni honoris ianuam patuisse, immemor beneficiorum et fidei a duce semper illi impense, quasi consulturus apud Northmannos super illius morte, accelerato itinere Rothomagum uenit concite. Quem  Rodulphus et Bernardus atque Anslech totius Northmannici ducatus tutores, cum regali honore suscipientes, ut tanto regi congruit, eius se subegerunt famulatui, pro fidelitate scilicet sui tantilli domini. uidens autem rex terre ubertatem et aquarum salubritatem ac siluarum plenitudinem, cupiditate irretitus, fraudulenter cepit eis promittere quod aliter disponebat sibi retorquere. Mittens enim, Richardum puerum suis iussit aspectibus presentari; quem egregia forma perspiciens decoratum, cum cetaneis pueris in suo palatio decreuit educandum. Interea durus rumor totam urbem concussit: Richardum sue spei depositum sub captura regis indecenter detineri. Qua de re ciues misti cum militaribus turmis, strictis gladiis per ciuitatem  discurrentes, curiam regis irrumpunt, ferinis conatibus illum interimere festinantes. Quorum tumultus ut comperit, uehementer territus, consilio Bernardi Dacigene puerum in ulnis arripuit, eumque furentium conspectibus exhibuit, et sic efferos eorum motus compressit. uolens ergo rex tumultuantes Northmannorum animos omnino sedare, consultu suorum puero Richardo paternam hereditatem, pacta sibi inde fidelitate, concessit. Quem in sua fide suscipiens spopondit se eis, licet subdole, eum redditurum, palatinis disciplinis decenter imbutum.



CAPUT III. Quod Ludouicus muneribus Arnulphi cecatus, Richardo puero duci Northmannorum adurere poplites minatus est.


His ita sedatis, rex dedecus quod a Northmannis perceperat sub occulto pectoris ira feruente egre ferens, cum Richardo puero, quasi patris eius mortem de Arnulfo Flandrensi hostiliter ulturus, Franciam repetit. Arnulphus itaque metuens ne rex Ludouicus cum hostica manu super eum irrueret, et a crimine traditoris se expiare cupiens, missis legatis cum decem libris auri, a Willelmi nece se coram rege fatetur immunem esse. Peremptores uero illius, si iubeat, procul dubio a patria se exterminaturum pollicetur. Attamen reminisci debere contumeliarum et opprobriorum que tam longeuo tempore a Northmannis ipse et pater eius  perpessi fuissent. Et, ne diuturna egrimonia langueret, optimum fore consilium, ut Richardum puerum adustis poplitibus graui custodia arctaret, et gentem Northmannicam grauissimis uectigalibus tam diu affligeret quoadusque Danamarcham, ex qua eruperat, coacta repeteret. Rex igitur, muneribus uersutisque proditoris decipulis cecatus, ipsum suspendio dignum a scelere absoluit, et iram in innocentem puerum reflexit; exemplum Pilati imitatus, qui uirum homicidam dimisit et Christum crucis supplicio damnauit. Unde, cum apud Laudunum Clauatum moraretur, puerum ab aucupio regredientem, acerbissimis confutatus conuiciis, meretricis filium ultro uirum alienum rapientis eum uocauit, et, nisi a talibus resipisceret, cauteriatis  genibus omni illum honore priuari minatus est. Deputatis autem aliis custodibus, ne elabatur, sub magna cautela seruari iubetur.



CAPUT Iu. Qua cautela Osmundus procurator ipsius pueri eum ab arcta custodia liberauit, et a Lauduno Clauato exemptum, Siluanectis usque ad Bernardum comitem auunculum ipsius perduxit.

Audiens denique Osmundus procurator eius seuerissimam regis sententiam, et intelligens futuros rei casus, animo consternatus Northmannis legatum mittit, mandans dominum suum Riehardum sub lugubri captiuitatis iugo a rege mancipari. Quibus compertis, confestim per totam patriam  Northmannorum indicitur triduanum ieiunium et fit continua oratio ab ecclesia pro eo ad Dominum. Enim uero Osmundus, inito consilio cum Yuone patre Willelmi de Belismo, puerum hortabatur ut, simulata egritudine, lecto decumberet, et ita egre ut ab omnibus desperaretur. Cuius monitis puer haud segniter obtemperans, quasi in extremo mortis positus, continuo stratu prosternitur. Quod custodes uidentes, neglecta eius custodia, de suis procurandis rebus huc illucque diuertuntur. Forte in area domus iacebat herbe fasciculus, in quo Osmundus puerum colligatum humeris imponens, uelut pabulum equo laturus, cenante rege, nudatisque plateis a ciuibus, menia urbis transgreditur. ueniens autem in domum sui hospitis, super equum  festinus insilit, et, arrepto puero, fugiens quantocius Codiciacum appulit. In quo castellanis puerum commendauit, et ipse nocte equitans diluculo Siluanectis uenit. Bernardus uero comes eum intuens, tam mature uenisse stupet, et qualiter erga nepotem suum Richardum se res habeant, diligenter inquirit. Cui cum rei ordinem detexisset, et solito letiorem eum fecisset, Hugonem Magnum statim celeri equitatu petunt. A quo, detecto cause consilio, sacre fidei ad iuuandum puerum sumentes sacramentum, cum maximo exercitu festinanter ueniunt Codiciacum, eumque inde sublatum ad Siluanectensem urbem gaudentes deducunt.



CAPUT u. Quomodo Bernardus Danus consilium Hugonis Magni, quod Ludouico contra Northmannos dederat, sapienter adnichilauit.


Considerans autem Ludouicus rex uotum suum irritum fore, ab Hugone Magno per legatos suos tenore fidei cepit eum exigere. Cui cum renuntiassent, nequaquam sub manu quam suspicatus est eum teneri, sed sub Bernardi Siluanectensis comitis presidio; de redditione eius diffidens, misit ad Arnulphum Flandrensem, mandans quod sibi occurreret festinus, de his consulturus apud uicum qui dicitur Restibulus. Ubi dum ambo pariter diuerse disceptarent super huius rei casu, nouissime subintulit Arnulphus: »Nouimus, ait, Hugonem Magnum cum Northmannis diu sentire, et ideo expedit  tibi muneribus illum excecare. Concede ergo ei a Sequana usque ad mare Northmannicum ducatum, tibi reseruans urbem Rothomagensem; quatenus, eius priuata iuuamine, penitus cogatur hec gens perfida a patria exire.« Quibus uerbis rex persuasus continuo per suum legatum conuocat Hugonem Magnum ad colloquium, ad uillam que dicitur Crux, iuxta Compendium. Quo cum uenisset, et de urbium seu comitatuum distributione audisset regem disputare, maluit periurus honore ampliari, cecatus cupiditate, quam suo amico Richardo fidem inconuulsam conseruare. Quapropter a loco recedentes, iurata aduersum Northmannos expeditione et ab utrisque partibus congregatis  exercitibus, rex Calcina, Hugo Baiocasina ceperunt rapinis et incendiis oppugnare territoria. Que cum Bernardus Danus didicissset, Bernardi Siluanectensis usus consilio, confestim legatos dirigit regi Ludouico, huiusmodi uerbis eruditus: »Quare, inquiunt, prepotentissime rex, tuam demoliris patriam; presertim cum sit tibi nullo obsistente pacifica et quieta? Desiste ergo a tuorum rapinis et utere Northmannorum militum militiis. Cur enim eos uexaris incendiis, cum tibi patula sit urbs Rothomagensis? suscipe igitur beneuolo animo eorum seruitia, ut queas illorum subsidio uitare inimicorum molimina.«



CAPUT uI. Quod Ludouicus Rothomagum ueniens susceptus est a Bernardo Dano et ceteris ciuibus, et quod eius iussione Hugo Magnus cessauit a deuastatione Northmannie.


Hac itaque legatione oppido exhilaratus, prohibitis a preda militibus, festinat ire ad urbem quantocius. Cui uenienti cum multimodis laudibus cunctus ciuitatis clerus ad portam processit obuius; clamans cum populorum turmis: Benedictus qui uenit in nomine Domini. Inde rex ad regales accedens dapes cepit epulari splendide, Bernardo Dano ministrante. Cui inter prandendum uino iam estuanti sic Bernardus ait: »Hodie, serenissime rex, letissimus illuxit nobis dies, quoniam cepimus esse regales. Hactenus militauimus duci, ulterius seruiemus inuictissimo regi. Teneat sibi Bernardus Siluanectensis Richardum  suum nepotem; nos utinam tempore longo habeamus te dominum et regem! Reuera exitiabile tibi consilium dedit, qui totius Northmannici exercitus robur amittere suasit. Quem uero inimicorum non ualuisses terrere, robustissima illorum uirtute? Sunt enim, ut nos, tuo dominio subiecti, tibi militare cupientes corde uolenti. Quare ergo uiginti millibus bellatorum in nos armasti Hugonem tuum inimicum? Nonne tibi semper ipse infensus exstitit, et contra te assidue rixatur?« His et huiusmodi rex placatus uerbis, cum festinatione Hugoni Magno legatos mittit, qui eum compellant exire a Northmannorum terminis, ei dirigens et hec: stolidum quidem fore tanta in alius potestatem donare, quibus ad sui supplementum quieto iure nullo aduersante posset  potiri. Quo relato, Hugo Magnus ualde exacerbatus celerrime recessit, omissa expeditione, milites cohibens a Northmannica uastatione. Rex etenim aliquandiu apud Rothomagum morans prefectum comitatui prefecit Rodulphum agnomento Tortam, qui uectigalia annuatim a subditis exigeret, et tota hac in prouincia iura ac quelibet negocia decerneret. Qui paganis deterior, cuncta monasteria ab ipsis exusta, que circa Sequane littora erant, diruens a fundamentis, ad reparandam Rothomagensem ciuitatem petram asportauit. Ad Gemmeticum uero cum accessisset, Sancte Marie monasterium inuasit, illudque euertit. Quod a fundamentis funditus diruisset, nisi quidam clericus nomine Clemens ab operariis duas turres pretio redemisset; que usque ad  tempus Roberti archiepiscopi, qui illam restaurauit ecclesiam, permanserunt stabiles. Igitur rex, ad libitum expletis rebus, gaudens regreditur Laudunum.



CAPUT uII. Quomodo industria Bernardi Dani, agente Heroldo rege Danorum, Ludouicus rex Francorum captus Rothomagensi urbe sub arcta custodia retentus est.

Interea Bernardus Danus metuens ne in regressu Ludouicus rex cum Hugone duce Northmannos pressuris grauioribus opprimeret, Heroldo Danorum regi adhuc apud Chierisburch degenti legatos mittit clam; mandans ut, sociatis sibi Constantiniensibus atque Baiocasinis militibus expeditione terrestri, ipse cum  hostica classe direptionibus Northmanniam concuteret a partibus marinis; quatenus, huius rei gratia Ludouico rege ad colloquium contra eum ueniente, de inimicis satageret Willelmi amici sui sanguinem uindicare. Cuius monitis rex celerrime fauens, propulsis ad mare nauibus, subductisque in altum uelis, circio flante Corbonis saline littora appulit, qua rapido meatu se procelloso mari Diua infundit. Enimuero fama solito more uolans Francorum aures illico percelluit, paganos maritimas littora occupasse cum nauium multitudine graui. Bernardus etiam Danus et Rodulphus Torta regi Ludouico legatum miserunt et huius infortunii euentum intimarunt. Qui, ualidum congregans exercitum, quantocius uenit Rothomagum.  Hinc Heroldo regi Danorum mandat ut apud uadum qui Herluini uocatur sibi occurrat, insinuaturus scire cupienti cur infestet terminos regni sui. Que res regi Heroldo uehementer complacuit, mortem ducis decernenti toto annisu ulcisci. Ubi cum ambo reges prefinito die conuenissent, et de Willelmi ducis iniusta nece diutius inter se disceptarent, quidam Danus Herluinum Monasterioli castri comitem, pro quo idem dux occubuerat, inter alios prospiciens, zelo amici succensus, confestim illum lancea perfodit, mortuumque sub momento sternit. Cuius mortem Lambertus, fratrer eius, ceterique Franci amare ferentes, concitatis animis ad dimicandum super Danos repentino impetu proruunt. Quos pagani uiriliter excipientes, seruiente Marte,  satrapas decem et octo, cum innumeris aliis, gladiis truncatos, igniuomo transmittunt orco. Alii uero, se occulere festinantes, per diuersa latibula hac illacque nutabundi uite querebant suffugia. Rex quoque Ludouicus pernicis equi cursu a regis Heroldi captione lapsus, in cuiusdam militis incidit manus. Cui cum multa promitteret, ne eius proditione hosti traderetur, tandem miles uictus regis lacrymis, in quamdam Sequane insulam clanculum eum subduxit. Quod ut Bernardus Danus a relatoribus agnouit, exactoribus directis militem statim in uincula coniecit. Qui, coactus suimet necessitate, inuitus coram protulit quem disponebat eruere pro obuentu muneris. Rex uero ab insula sublatus Bernardi iussu apud Rothomagum sub uehementi custodia  artatur.



CAPUT uIII. Quod Gerberga regina, auxilium petens ab Henrico patre suo Transrhenano rege contra Northmannos, non impetrauit; quapropter filium suum et duos episcopos obsides pro Ludouico rege coniuge suodedit.

Gerberga denique regina uirum suum a Northmannis audiens esse captum diriguit, et consternata animo Henricum Transrhenanum regem, suum equidem patrem, celeriter aggreditur; orans ut, plurimo ordinato exercitu, Rothomagum obsideret, uirumque suum uiolenter inde abstraheret. Cuius infortunium cum rex Henricus audisset, iuste illi hoc contigisse respondit, quia fidem quam Willelmo duci olim iurauerat, filium eius capiendo, nefarie  corruperat. »Per tuos, inquit, o filia, stude illum iuuare, quoniam de propriis oportet me ad presens tractare.« His regina a patre auditis, concite reuertitur ad Franciam, rebus nequaquam prospere actis. Dehinc supplex appetens Hugonem Magnum postulat ut a Northmannis extorqueret dominum suum. Hugo uero dux, misso Bernardo Siluanectensi, Northmannos conuocat ad colloquium festinato ad Sanctum Clerum. Cumque illuc congregati fuissent et de regis exhibitione diutius altercarentur, Hugo Magnus nouissime subintulit: »Reddite nobis regem nostrum, et pro eo reciproce suscipite eius filium, eo tenore ut, opportuno huc reuertentes tempore, firmemus pacem inter nos stabili federe.« Hoc cum Northmannis placuisset, pro eo susceperunt  obsides, eius siquidem filium et duos presules, Hildierium Beluacensem atque Widonem Suessionensem. His itaque strenue peractis, rex de euasione sua letus, regreditur Laudunum, et Northmanni repetunt Rothomagum.



CAPUT IX. Quomodo Northmanni reduxerunt dominum suum Richardum de Francia, et quod obsides redditi sunt; et de reditu Heroldi in Danamarcham.

Post hoc autem Northmanni mittentes ad Siluanectensem Bernardum reuocauerunt inde cum exercitu magno Richardum seniorem suum. Tempore uero prefinito, ascita militari manu, cum presulibus Francie uenit rex super fluuium Epte cum Magno Hugone, Northmannis occurrentibus in altera  parte fluminis cum puero Richardo. Discurrentibus autem ab utraque parte internuntiis, Christo fauente, pax inter eos stabilitur federibus firmis, iuratisque sacramentis obsides redduntur; mortuo filio regis apud Rothomagum. His autem rite expletis, rex Ludouicus regreditur Laudunum, et puer Richardus Rothmagum. Quem Rodulphus Torta urbis prefectus male illico cepit tractare, et domesticos eius penuria famis affligere, nolens ad quotidianum uictum illis preter XII nummos prebere. Quamobrem dux uehementer furore succensus ab urbe illum festinanter pepulit, Parisiumque ad filium suum ciuitatis presulem ire cegit. Quibus ita peractis, Northmannica tellus siluit a facie ducis. Heroldus uero rex non multo post regreditur in Danamarcham,  et Sueno filio suo reconciliatur.



CAPUT X. Quod Hugo Magnus filiam suam Emmam Richardo duci despondit, unde Ludouicus rex et Arnulphus comes Flandrensis perterriti auxilium Othonis regis petierunt contra Hugonem Magnum et Richardum ducem, et quod Otho, depopulata terra Hugonis Magni, Rothomagum aggressus est expugnare.

Post hec Hugo dux considerans puerum Richardum uiribus conualescere, consensu Bernardi Siluanectensis, sacramentis ab utraque parte iuratis, filiam suam nomine Emma illi despondit, ut pubescens flore iuuentutis iungeret eam sibi lege coniugali. Que res Ludouicum regem plurimosque Francorum proceres ualde perterruit, sed maxime Arnulphum Flandrensem totius fraudis incentorem.  Ludouicus siquidem ut hos magnarum uirium duces amoris uinculo connexos esse didicit, timens ne eorum conatu deponeretur a culmine regni, misit Arnulphum Flandrensem consultu eiusdem ad Othonem Transrhenanum regem, mandans quoniam, si Hugonem Magnum omnino contereret, et Northmannicam terram suo dominio subigeret, procul dubio Lothariense regnum illi contraderet, quod patri suo Henrico regi uidelicet Transrhenano fuerat promissum, propter prelium Suessico [Suessonico] campo ipsius adiutorio a Carolo patre ipsius Ludouici contra Robertum prospere gestum. Qui gauisus, audito quod diu optauerat, preparatis omnibus que tantum ad negotium congrua erant ac necessaria, uelut  tempestas ualida a regno suo egressus, adiunctis sibi Ludouici regis et Arnulphi Flandrensis exercitibus, cum legionibus militum multis super Hugonem Magnum irruit. Consumptisque omnibus que illius erant extra oppida, omne robur belli super Northmannos a patria exturbandos immisit; premittens cum milite multo quemdam suum nepotem ad terrendam Rothomagensem urbem. Quam cum aggressus fuisset, Northmannos intra muros reperiens delitescentes, suspicatus est omnes fore imbelles. Itaque militibus concitatis uehementer portas expugnare cepit. Northmanni uero, portis repentino impetu patefactis, proruentes animis efferatis, tanto aduersarios turbine depopulati sunt, ut, prostrato super pontem nepote regis, uix elaberentur  ex certamine perpauci.



CAPUT XI. Quam turpiter Otho imperator et Ludouicus rex et Arnulphus Flandrensis ab obsidione Rothomagi fugerunt; et de morte ipsius Ludouici cui successit Lotharius filius eius.

Porro rex Otho cum rege Ludouico atque Flandrensi Arnulpho lento gradu subsecutus, dispositis militum legionibus, cum accessisset ad obsidendam urbem, eamque perspexisset inexpugnabilem, audita morte sui nepotis, de distrahendo Arnulpho Northmannis cum suis clam cepit consultare intra ecclesiam Sancti Petri almique Audeni, que in suburbio sita est ciuitatis. De regressu quoque in crastino pauido inibi disponit consilio. uerum Arnulphus  eo traditionis laqueo deprehenso, papilionibus tentoriisque complicitis et sagmariis oneratis, in conticinio noctis cum suo exercitu festinus aufugit, in maximo tremore persistentibus aliis, equorum strepitu abeuntium territis. Otho uero atque Ludouicus diluculo consurgentes, ut didicerunt Arnulphum fugisse, illico quo uenerant itinere gressus retorquent, dimissa obsidione. Quos maturius discedentes. Northmanni adeo sunt persecuti, gladiis perimentes, ut per diuersa itinera reperirentur prostrati quasi bidentes. Plurimi autem illorum, dum per deuia siluarum diuortia oberrarent capti, per Northmannorum patriam sunt distracti. Hic Ludouici regis finis, non multo post hominem, post  multos merores exeuntis. Quo tempore, defuncto Gunardo, Rothomagensi archiepiscopo, successit Hugo.



CAPUT XII. Quod Hugo Magnus ad extrema ueniens filium suum Hugonem patrocinio ducis Richardi commendauit; et quod idem dux filiam predicti Hugonis Emmam post mortem patris uxorem accepit.

Hugo denique dux senio fessus, cum nouissimum sui exitus diem cerneret imminere, ascitis principibus sui ducatus, eorum consulto flore iuuentutis uernanti Richardo duci filium suum nomine Hugonem commendare studuit, ut, eius patrocinio tutus, inimicorum fraudibus non caperetur. Post cuius obitum, filiam eius nomine Emmam a paterna domo  sublatam, idem dux, ut olim desponderat, cum maximo tripudio et honore Rothomagensibus intulit menibus, sibi eam iungens iure coniugali.



CAPUT XIII. Quod consilium Thebaldus comes Carnotensis dedit Gerberge regine contra Richardum ducem, et quomodo eadem fraus a duobus militibus ipsius Thebaldi duci detecta est.

Interea Thebaldus Carnotensis comes, quibusdam simultatibus exortis, duci Richardo cepit aduersari, eius terras demoliendo rapinis. Cuius temerarios ausus ut comperit, fortitudine tanto digna uiro strenue compressit. Thebaldus autem suum inceptum spe minus ualere considerans, Gerberge regine de Richardo duce maliuola uerba cepit suggerere,  suadens eo uiuente Lotharium regem, filium equidem suum, Francorum regnum nunquam pacatum tenere. Qua de re, summe necessarium fore toto annisu eam satagere qualiter tantum hostem de terra exterminet. Quibus uerbis regina credula, confestim Brunoni archipresuli Coloniensi et duci, suo uidelicet fratri, legatum mittit, mandans quatenus nepoti suo subueniat, Richardum infestissimum regni eius aduersarium capere, si qua uia succedat, annitens. Continuo a Brunone quidam episcopus duci destinatur, qui ei suadeat quod apud Ambianensem pagum sibi ad colloquium occurrat, regem reconciliare illi, Francorumque regnum sue ditioni subdere cupienti. Quibus uerbis dux subdole deceptus, quo letissima spes uocauit, iter instituit  festinus. Cui eunti obuii fuerunt duo milites Thebaldi. Quorum unus ait: »Quorsum, illustrissime uirorum, gressum tendis? uisne esse dux Northmannorum, an extra tuam patriam custos ouium?« His dictis, conticuit. Cui dux ait: »Cuius milites estis?« Ad hec alter infit: »Quid tibi, cuius? nonne tui?« Animaduertens illico dux uerba delatorum sibi ad consulendum ac necessario prouidendum dirigi, illis quidem honorifice uale dixit, et uni ensem ex auro quatuor librarum in capulo fulgidum dedit, alterum uero armilla totidem librarum purissimi auri remunerauit. Deinde suum celerrime gressum retorsit, saluusque Rothomagum uenit. Hoc modo Bruno delusus regressus est, detectis nequitie  sue fraudibus.



CAPUT XIu. Quomodo rex Lotharius, congregatis inimicis Richardi ducis, uidelicet Balduino comite Flandrensi, Gaufrido Andegauensi, Thebaldo Carnotensi, illum uoluit decipere, sed non potuit.

Exinanito itaque tanto dolo, Lotharius rex ad aliud palliate proditionis argumentum hortante Thebaldo iterato deuoluitur, ducique legatum huiusmodi uerbis instructum destinat: »Quousque, inquit dux, seruitii debitum mihi detrectas exhibere? An ignoras me Francorum regem esse, cui te militiam oportet impendere, cuius edictis atque consultis te nequaquam oportet contraire? Nonne de nostra dissensione mei tuique gratulantur inimici? Resipisce  ergo iamiamque ab his obstinati animi altercationibus, et accelerato itinere festina mihi occurrere, ut, indissolubilibus pacis federati uinculis, deinceps per mutuam concordiam fruamur competentibus commodis; gaudeatque rex de tanto suo duce, et dux de suo carissimo rege.« Quibus simulate legationis ambagibus dux illectus, illico regi mandat se ultroneo libitu affuturum. Super his uehementer rex gauisus, ascitis ducis inimicis, Balduino scilicet Flandrensi atque Goiffredo Andegauensi, nec non Thebaldo Carnotensi, super Helne fluuium ad detestandum placitum concitus uenit. E contra quoque dux ex altera aque parte sedit cum militari manu. Cupiens autem scire que apud regem gererentur, misit de suis renuntiaturos, qui agerent cum eo de  eius contubernalibus amicis. Legati, prenominatis illic repertis comitibus super ducem irruere disponentibus, confestim pernici cursu regressi ducem hortantur ut a loco recedat; ne, dum regia preoccupatur proditione, inimici eius aduersum se congredientes gaudeant de illius morte. Continuo dux, compellentibus suis, fluuium Deppe transiens aliquandiu substitit, et a uado aque insequentes hostes prohibuit, donec regiam uim declinans, Rothomagum repeteret celeriter cum suis. Sic detecta in propatulo fraude regis, animositatem eius circa se agnouit.



CAPUT Xu. Quod rex Lotharius urbem Ebroicam capiens Thebaldo tradidit; et quomodo dux Richardus Carnotensem comitatum et Dunensem uastauerit; et quod Thebaldus ad Ermentrudis uillam cum exercitu ueniens, ignominiose inde, agente duce, cum magno damno aufugit.


Perspiciens ergo rex propositum sui uoti flocci pensum fore, Laudunum regreditur furibundus; non multo post, Thebaldo suggerente, Northmanniam hostiliter petiturus. uix enim ad consilium contrahendum respirans, congregatis Burgundionum Francorumque militum copiis, ciuitatem Ebroicam aggressus, ciuibus incautis eam obsidione cingit, dolisque Gisleberti agnomento Machel capit, ac ad expugnandam patriam Thebaldo comiti statim tradit. Rege uero ab urbe recedente, Richardus dux e uestigio eum prosequitur, et cunctum Dunensem seu  Carnotensem comitatum preliis et incendiis depopulatur. Consumptis omnibus que Thebaldi erant, cum innumera preda reuertitur ad propria. Haud mora, Thebaldus reciproca uicissitudine clam exercituum agmen collegit, ac ad dedecus ducis apud Hermentrudis uillam papiliones et magalia fixit, stationemque infestissimorum hostium composuit. uerum prouidissimus ac fortissimus dux intempeste noctis silentio alueum Sequane transmeauit, et diluculo super eos irruens tanta illos strage profligauit, ut ex eis sexcenti quadraginta perirent, et reliqui per diuersa siluarum lustra uulnerati diffugerent. Ipse uero Thebaldus turpiter fugiens cum paucis, latitando per deuia saltus, Carnotum uenit confusus. Ad eius fuge suffragium, Christo illi reddente uicem,  filius eius ipsa die moritur, totaque Carnotena urbs incendio consumitur. Dux autem Northmannie ad campum belli regressus mortuos reperit, et misericordia motus sepeliri eos iussit. uulneratos uero imperat Rothomagum leuiter deferri, ibique a medicis curari, sanatos quoque Thebaldo remitti.



CAPUT XuI. Quod Richardus dux auxilium Heraldi regis Danorum contra Francos petiit et efficaciter impetrauit.

uidens itaque dux tantarum fraudium regis molimina super se imminere, comitesque Francorum contra se unanimiter seuire, Heraldo Danorum regi legatos dirigit, et mandat ut ocius illi succurrat, et paganorum multitudine Francorum rabiem solo tenus  comprimat. Cuius legatos rex non modo gaudenter recepit, uerum etiam maximis muneribus ditatos duci remisit, seque missurum celerrime illi iuuamen spopondit. Quid plura? Iussu regio naues ad mare propelluntur. Ad tante expeditionis negotium paganica iuuentus preparatur, clypeis et loricis ac galeis omnique armorum apparatu innumerabilis exercitus munitur. Inde statuto die eleuantur uexilla, uentis salubriter spirantibus librant uela, celerique nauium cursu permenso mari ad Sequanica deuoluuntur ora. Quorum aduentu dux cognito uehementer gauisus, illis obuiam processit, atque eo preeunte sulcantes remigio alueum Sequane, ad Giuoldi fossam deuehuntur expedite, ibique fixis anchoris, de subuersione consulunt Francie. Et ecce repentino  tumultu e nauibus proruunt, totamque in circuitu patriam exitialiter comburunt. Dehinc uiri cum mulieribus concatenati distrahuntur, uici depredantur, urbes desolantur, castella subuertuntur et terra in solitudinem redigitur. Fit luctus omnium in commune, nullo cane per comitatum Thebaldi latrante. Ubi uero illa deficiunt, regalia iura continuo inuadunt. Que autem Francis subtrahunt, Northmannis possidenda uili pretio conducunt. Libera manet a paganorum rapinis tellus Northmannica, Francia uero nullo obsistente distrahitur captiua.



CAPUT XuII. Quod necessitate compulsi rex Lotharius et Thebaldus, omnia que duci Richardo diripuerant, integre restituerunt et de conuersione paganorum ipsius hortatu.


Dum hec geruntur, synodalis episcoporum conuentus apud Laudunum congregatur, inuestigaturus cur Christianus populus his cladibus affligatur. Mittentes denique Carnotensem presulem duci sciscitantur ab eo cuius rei causa tam exsecranda a christianissimo piissimoque uiro processerit seueritas. A quo cum regis fraudes et Thebaldi urbis Ebroice surreptionem pontifex didicisset, confestim a paganicis irruptionibus inducias petit, ac adipiscitur, in quibus presules adducant loco opportuno regem Lotharium, de omnibus beneuolo animo illi satisfacturum. Igitur audiens Thebaldus regem absque suo consilio pacem querere, formidans ne  totum seditionis pondus super eum incumbat, quemdam monachum duci cum festinatione mittit, mandans se in quibus illum offenderat, toto conamine penitere, ac ad curiam eius ire, Ebroicamque urbem illi reddere uelle. Dux autem, his auditis, letus efficitur, et, concessa securitate, copiam illi indulget ad se ueniendi. Qui cum familiaribus ad eum ueniens, non solum urbem illi reddidit; uerum etiam firmatis amicitiis, cum multis denariis ab eo gaudens discessit. Imminente uero die prefiniti colloquii, dux apud Giuoldi fossam in paganorum castris scenam mire magnitudinis construi iussit, in qua Lotharius cum suis optimatibus diuertens illi satisfecit, federibus pactis, iuratisque sacramentis. His itaque salubriter dux expletis, paganorum plurimos  ad fidem Christi sacris monitis conuertit, alios in paganismo permanere disponentes ad Hispanias transmisit. Ubi, plurima bella || perpetrantes, decem et octo diruerunt urbes.



CAPUT XuIII. Quod, mortua uxore sua Emma absque liberis, idem dux duxit Gunnorem, et de progenie ipsius ducis.

Qua tempestate Emma uxor eius, filia Hugonis Magni, absque liberis moritur. Ipse uero non multo post quamdam uirginem nomine Gunnor, ex nobilissima Danorum prosapia ortam sibi in matrimonium christiano more desponsauit. Ex qua filios genuit, Richardum uidelicet et Robertum atque Malgerium, aliosque duos atque filias tres. Quarum  una nomine Emma, Edelrodo regi Anglorum nupsit, de qua idem rex Edwardum et Aluredum, Godwini longo post dolis interemptum procreauit. Secunda uero Haduis uocata Goiffredo Britannorum comiti iuncta, Alanum et Eudonem duces progenuit. Tertia quidem Mathildis Odoni comiti, de qua sermo in posteris orietur. Genuit etiam duos filios et totidem filias ex concubinis. Quorum unus Godefridus, alter uero dicebatur Willelmus. Horum prior comes fuit Aucensis. Quo defuncto, accepit frater eius eumdem comitatum quem adhuc heredes eius iure successionis possident; licet comes Gislebertus filius Godefridi comitis ipsum comitatum parumper tenuerit, antequam occideretur. Hic Gislebertus genuit Richardum strenuissimum militem, qui tam  ipse quam filii eius, Gislebertus, Rogerius, Walterius, Robertus, ecclesiam Beccensem magno affectu dilexerunt et magnis possessionibus ditauerunt; imitantes comitem Gislebertum auum suum, qui in fundanda predicta ecclesia uenerabilem. Herluinum primum abbatem et constructorem ipsius et consilio et rebus iuuit. De qua ecclesia et predicto eius abbate, procedenti tractatu, loco competenti prout docet, mentionem faciemus. Hic uero ista per anticipationem breuiter dixisse sufficiat.



CAPUT XIX. Quomodo dux Richardus apud Fiscannum ecclesiam in honorem sancte Trinitatis construens, diuersis ornamentis decorauit et de abbatiis S. Michelis de Monte et S. Audeni, quas restaurauit, et quod, mortuo Lothario, Hugo Capet rex eleuatur, cui etiam post aliquantum temporis defuncto successit Robertus filius eius.


Cum igitur dux Richardus multorum operum bonorum polleret incrementis, inter plurima commercia summe opinionis, apud Fiscannum mire magnitudinis et pulchritudinis in honore Deifice Trinitatis templum construxit, mirificisque ornatibus multimode adornauit. Abbatias quoque quasdam restaurauit. Unam siquidem in suburbio Rothomagensi in honore sancti Petri sanctique Audeni, aliam in Monte qui dicitur Tumba, in ueneratione archangeli Michelis, gregibusque monachorum insigniuit. Tempore sub eodem diem obiit Hugo Rothomagensis archiepiscopus, cui successit Robertus eiusdem ducis  filius. Porro mortuo Francorum rege Lothario, in illius loco ab omnibus subrogatur Hugonis Magni ducis filius Hugo Capet, adminiculante ei duce Richardo. Hic aduersum Flandrensem Arnulphum sibi militare renuentem arma mouens, cum ualida manu hostica Atrabatum illi abstulit, et cuncta municipia que citra flumen quod uocatur Lis tenebat. Huius infortunii dolore mestus Arnulphus petiit Richardum ducem supplex et deuotus, ut pacificaret eum cum rege et Francorum principibus. Hoc itaque pro negotio dux contra regem Hugonem ad placitum pergens, non modo eum pacificauit, sed et cuncta illi ablata suis precibus restituit. Quo tempore moritur isdem rex Hugo, succedente eius filio Roberto rege piissimo. Huius igitur beatitudinis  prerogatiuis iste dux profusius floruit, quia quos audiebat discordes, aut per se aut per suos legatos reddebat concordes, Scriptura dicente: Beati pedes pacem portantes. Erat autem statura procerus, uultu decorus, integer corpore, barba prolixa, cano decoratus capite, pissimus monachorum altor, prouidus clericorum suffragator, superborum contemptor, humilium amator, pauperum sustentator, orphanorum tutor, uiduarum pius defensor et captiuorum liberalis redemptor.



CAPUT XX. Quod dux Richardus ad extrema ueniens Richardum filium suum Northmannis prefecit, et de morte eius apud Fiscannum.

His et huiusmodi boni odoris flosculis in laicali  habitu redolens gemma Christi, egritudine corporis cepit uehementer aggrauari. Conuocatoque Rodulfo comite, suo equidem uterino fratre, consilium exigit de patrie dispositione. Qui nimio turbatus dolore, ac aliqantisper factus elinguis, nouissime resumpto spiritu hec duci responsa dedit: »Quamuis, dulcissime frater, atque serenissime senior, uiribus corporis uidearis destitui, tamen, dum in hac uita te gaudemus amplecti, tuum est de totius patrie statu disponere.« Quo audito dux, suis undique optimatibus ascitis, Richardum filium suum coram exponit, hoc eum eloquio commendans et preficiens: »Hactenus, commilitones optimi, uestre militie prefui; nunc uocante Deo, morbo crudescente,  ingredientem uiam uniuerse carnis ulterius habere non potestis, deposito onere uite corruptibilis.« His ab eo lugubre prolatis, protinus tota domus concutitur gemitibus et lacrymis. Tandem fletibus sopitis, assensum prebent uoluntati ducis, Richardum adolescentem, pacta ei fidelitate, equanimiter collaudantes principem. Dehinc languore ingrauescente, lecto prosternitur, et, libratis sursum oculis, inter uerba orationis plenus dierum spiritum efflauit.

 Hucusque digesta, prout a Rodulpho comite huius ducis fratre, magno et honesto uiro, narrata sunt collegi; que scholasti dictamine scripta relinquo posteris. Obiit autem apud Fiscannum Richardus dux primus, flentibus populis, gaudentibus angelis, nongentesimo nonagesimo sexto anno ab incarnatione Domini. Regnante eodem Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.



HISTORIAE NORTHMANNORUM LIBER QUINTUS. De secundo Richardo duce, filio Richardi superioris.



CAPUT PRIMUM. De honesta conuersatione secundi Richardi, tam in secularibus quam in diuinis negotiis.


Quoniam quidem dignis preconiorum titulis in precedentibus pretiosissimam Christi gemmam, Richardum scilicet Northmannorum ducem extulimus et eterni regis annulo decenter inseruimus; opere pretium uidetur ut carbunculus ab ipso exoriens secundam, sicuti in nomine, ita in preclarissime ingenuitatis eulogio absidam teneat Richardus eius siquidem filius, militaribus triumphis oppido conspicuus, et non minori laudum tripudio excolendus. Qui sui fulgoris radios per diuersos orbis cardines glorioso nomine spargens, intra sui ducatus limites plurimis bonorum operum incrementis Northmannicam  pene patriam unam Christi insigniuit Ecclesiam. Hic in armis admodum strenuus, ubique armatas militum legiones nobiliter rexit, de inimicis uictoriam semper capere assuetus. Et quamuis seculari actui foret deditus, totus tamen fuit fide catholicus et erga Dei cultores beneuolus ac deuotus. Sub cuius moderamine plurima monachorum adoleuere ouilia, qui uelut apes ex multis sanctorum actuum canistris erumpentes, lucidissima in celestes thesauros intulerunt mella.



CAPUT II. Quam sapienter repressit unanimem coniurationem rusticorum, quam contra pacem patrie moliebantur.

Dum igitur tante probitatis exuberaret copiis, in  initio sue iuuentutis intra Northmannicum ducatum contigit quoddam pestiferi oriri seminarium dissidii. Nam rustici unanimes per diuersos totius Northmannice patrie comitatus plurima agentes conuenticula, iuxta suos libitus uiuere decernebant, quatenus tam in siluarum compendiis quam in aquarum commerciis, nullo obsistente ante statuti iuris obice, legibus uterentur suis. Que ut rata manerent, ab unoquoque cetu furentis uulgi duo eliguntur legati, qui decreta ad mediterraneum roboranda ferrent conuentum. Quod ut dux agnouit, protinus Rodulphum  comitem cum militum multitudine illis destinauit, qui agrestem ferocitatem et rusticam dirimeret concionem. Qui, non morans iussa, cunctos confestim legatos cum nonnullis aliis cepit, truncatisque manibus ac pedibus, inutiles suis remisit, qui eos a talibus compescerent, et ne deteriora paterentur suis euentibus cautos redderent. His rustici expertis, festinato concionibus omissis, ad sua aratra sunt reuersi.



CAPUT III. De rebellione Willelmi naturalis fratris ipsius ducis, cui dederat Oximensem comitatum, et quomodo idem Willelmus captus et fratri postea reconciliatus, Ocensem comitatum ab ipso duce dono accepit, cum Lezscenina; et de filiis eiusdem Willelmi.

 Eadem tempestate quemdam ducis uno ex patre fratrem primogenitum, nomine Willelmum, quorumdam proteruia improborum fecit tumidum et rebellem. Is enim fraterno contubernio Oximensem ab ipso accipiens munere comitatum, ut inde exhiberet ei militie statuta, prauorum illectus calliditate, dominium eius spreuit, et ab illius fidelitatis obsequio se cohibuit. Qui dum per legatos a duce sepius obiurgaretur, et ab ausu resipiscere nollet, consultu et auxilio Rodulphi comitis captus, in Rothomagensis urbis turre detruditur, temeritatis penitudinem ibi per quinquennium luens. Nonnullos quoque suorum satellitum in seditionis proposito persistentium crebris certaminum tumultibus deuincens,  uita priuauit, alios exules de suis finibus exturbauit. Willelmus tandem post quinquennium, cuiusdam sui militis factione, longissimo fune per eminentiorem fenestram a turre lapsus fugam iniit. Qui diebus, ne a perquirentibus reperiretur, delitescens, et noctibus iter carpens, nouissime deliberauit apud se, equius illi fore cum uite discrimine clementiam fratris attentare, quam cuiuspiam regis aut comitis suffragium nil sibi quandoque profuturum expetere. Sub hac quippe deliberatione animi callem conficiens, quadam die ducem reperit, se in saltu uernensi exercentem uenatuum ludis. Mox  eius uestigiis solo tenus prouolutus, ueniam commissi ab eo expetebat lugubris. Protinus eum dux, misericordia motus, fauente Rodulpho comite, a terra erexit, ac ut euasionis sue, ipso narrante, casum agnouit, non solum errata illi indulsit, uerum etiam beneuolo animo ut fratrem carissimum deinceps dilexit. Cui non multo post Ocensem comitatum tradidit, eique quamdam puellam ualde speciosam, nomine Lezceninam dedit, filiam siquidem cuiusdam nobilissimi uiri nomine Turchetilli. Ex ea tres genuit filios, Robertum scilicet post eius mortem comitatus illius heredem, et Willelmum Suessionensem comitem, atque Hugonem Luxouiensem presulem. Quibus ita sopitis, Northmannica tellus siluit a facie ducis.



CAPUT Iu. Quod Eldredus [Edelredus] rex Anglie, qui Emmam sororem ducis duxerat, misit exercitum ad subiugandum sibi Northmanniam; et quomodo Nigellus Constantiniensis eos usque ad internecionem deuicit.


Circa hec tempora Eldredus rex Anglorum Emmam ducis sororem in coniugio habens, quibusdam exortis dissensionum incentiuis, duci nocere et dedecora ingerere sitiens, maximam nauium multitudinem in mare iussit impelli, ac militibus ex omni regno mandauit ut constituto ab eo die ad eas conuenirent, loricis et galeis decenter armati. Cuius iussis gratanter Angli obtemperantes, unanimes adsunt ad naues. Rex igitur prospecta multa et optime instructa exercitus copia, ascitis militie sue satrapis,  animi sui propositum exponens, ualida austeritate regio more precepit ut euntes totam Northmanniam rapinis et incendiis exterminarent, solummodo archangeli Michelis monti parcerent, ne tante sanctitatis et religionis locum igne concremarent. Iussit etiam ut Richardum ducem caperent, post tergum manus uincirent, et uiuum patria sibi subiugata conspectibus suis adducerent. His uero edictis, eos ire cum festinatione imperauit. Qui subductis in altum nauibus, ueliuolo sulcantes equora uento, ad littora Sare deuoluuntur permenso maris limbo. Hinc prorumpentes e nauibus continuo maritima confinia exitiali uulcano tradunt. Quod ut Nigellus a speculatoribus comperit, milites Constantiniensis cum multitudine uulgi congregauit, impetuque  repentino super eos irruit, tantaque illos strage deleuit, ut nullus penitus remaneret, qui facta posteris nuntiaret. Nam unus illorum cursu nimio fatigatus a longe resederat, qui uidens sociorum infortunia, timore territus, corporisque imbecillitatem oblitus, ad naues cucurrit quantocius, ceterorum exitia nuntians custodibus. Qui pariter ex omnibus ad res tutiores se conferentes, intra sinum maris remigio se contulerunt, de uita diffidentes. Pansisque uelis in sublime, cursu citissimo regem suum expetierunt, uento ad uotum spirante. Quos ut uidit, protinus ducem ab eis exigere cepit. At illi respondent: »Nos, serenissime dux, ducem minime uidimus, sed cum unius comitatus gente  ferocissima nostro cum interitu dimicauimus. Ubi non modo sunt uiri fortissimi bellatores, sed et femine pugnatrices, robustissimos quosque hostium uectibus hydriarum suarum excerebrantes; a quibus omnes scito tuos extinctos esse milites.« Quibus rex auditis insipientiam suam agnoscens, tristis erubuit.



CAPUT u. Quod Gaufridus Britannorum comes sororem ducis Richardi nomine Haduis petiit uxorem et accepit, de qua genuit Alannum et Eudonem.

Considerans etiam Gaufridus Britannorum comes ducem Richardum in omnibus prosperari, uiribus et diuitiis quotidie ampliari, arbitratus est sua tutius uallari, seque amplius roborari, si eius frueretur amicitia et auxilio. Quamobrem consultu suorum  fultus, Britannicos limites penetrans, cum maxima militum ambitione illius expetiit curiam. Quem dux, ut tantum decebat uirum, honorifice suscipiens, aliquantisper cum copioso affluentium opum apparatu eum secum detinuit, et potentie sue magnitudinem prout libuit illi ostendit. Gaufridus autem ut se a duce tam excellenter tractari uidit, intra se deliberare cepit, quia si eius iungeretur connubio sororis nomine Haduis, fortior inter eos necteretur nodus amoris. Erat enim hec puella corpore ualde decora, morum honestate gratissima. Unde post pactos amicitias eam sibi dari toto annisu poposcit. Cuius uoluntati dux gratanti animo fauens, assentientibus Northmannorum principibus, petitam Christiano  more tradidit. Celebratis uero cum inestimabili honore nuptiis, non multo post eum immensis muneribus eos ouantes abire permisit. Gaufridus ex ea postmodum duos filios genuit, Alannum uidelicet et Eudonem, qui post eius excessum Britannicam patriam robustissimo uigore diutius rexerunt.



CAPUT uI. De crudelitate Eldredi regis Anglorum in Danos, qui pacifice secum in Anglia commanebant; et de quibusdam iuuenibus eiusdem gentis, qui euadentes regi Danamarche Sueno mortem propinquorum nuntiauerunt.

Dum in statu supra intellecto sub tam preclaro rectore Northmannie felicitas polleret, Eldredus  Anglorum rex regnum quod sub magna potentissimorum regum gloria diu floruerat, tanto nefarie proditionis scelere regiminis sui tempore polluit, ut et pagani tam exsecrabile nefas horrendum iudicarent. Nam Danos per omne regnum unanimi concordia suum cohabitantes, mortis periculum minime suspicantes, subito furore sub una die perimi, mulieres quoque aluo tenus terre esse defossas, et ferocissimis canibus concitatis mamillas ab earum pectoribus crudeliter extorqueri, lactentes uero pueros ad domorum postes allisos excerebrari iussit, nullis criminum existentibus culpis. Dum igitur apud Lundoniam sub huius decreti die hec congeries peremptorum lictorum seuitia in immensum cumularetur, quidam iuuenes agilitate pernices ad  quamdam nauim se contulerunt, et fuge presidium per Thamise alueum celeri remigio maris sinum petierunt. Permenso autem prolixi ponti spatio, nouissime cupitum Danamarche portum applicant, regique Sueno cruenta gentis sue exitia nuntiant. Tunc rex nimio dolore tactus intrinsecus, totius regni sui ascitis principibus, cunctam ei seriem illis deponit, quidque agendum consulerent, diligenter inquirit. Qui amicorum et propinquorum erumnis et luctu moti, quasi ex uno ore omnes eorum sanguinem decreuerunt debere totis uiribus ulcisci.



CAPUT uII. Quod Suenus rex congregato exercitu ad Eboracum comitatum appelleus, inde dimisso exercitu ad Richardum ducem Northmannie petende pacis gratia cum nonnullis nauibus Rothomagum uenit; et de pacto quod inter Northmannos et Danos firmatum est. Et quod Eboracenses et Cantuarii et Lundonienses eidem regi se tradiderunt; et de fuga Eldredi regis cum uxore et filiis ad Richardum ducem Northmannorum.


His autem rex auditis, cum festinatione cunctos sub suo regimine degentes preparari iussit. Hac illacque ueredarios misit, diemque prefixit quando milites lucri cupidos de exteris regnis ad hanc expeditionem uenire mandauit. Porro, termino adueniente statuto, ad naues immensus illico cucurrit exercitus. De hinc regalia in sublime eleuantur uexilla, et librantes uentis uela, uelificato protensi maris interuallo ad Eboraca deuehuntur territoria. Ibi quippe rex dimisso exercitu cum nonnullis nauibus  petende pacis gratia apud Rothomagum ducem Richardum aggreditur. Quem cum dux aliquanta mora regaliter tractaret, dum et ipse et milites post tantum nauigii laborem recrearentur, pacem continuam inter se firmauerunt; ea uidelicet lege ut per succedentia Danorum regum Northmannorumque ducum ac eorum heredum tempora, firma perpetualiter inter eos maneret, et que Dani abstulissent inimicis, emenda conferrent Northmannis. Si quis uero Danorum inualidus aut uulneratus amicorum indigeret iuuamine, apud Northmannos quasi in domo propria sub securitate sanaretur. Que lex ut rata maneret, ab utraque parte sacramentorum tenore principes eorum illam sanxerunt. Quibus rex ad uotum expletis, condignis a duce muneribus  muneratus, quantocius ad suos regreditur letus. Qui ut suo iunctus est exercitui, continuo Anglorum regnum tradit ultricibus flammis. uidentes itaque Eboraci a nullo iuuari, datis obsidibus se subigunt illius dominatui. Inde uero egressus ad Thamise ora prouehitur. Ubi uenientes Cantuarii simili modo eius se subdunt potestati. Deinde auulsis nauium anchoris, alueum sulcans fluminis, apud Lundoniam obsidionem componit. Cuius impetum Lundonii non ualentes ferre, illius seruitutis iugo colla ferina inuiti supposuere. Eldredus uero rex apud Wintoniam degens, ut ab Anglis se uidit funditus destitui, sublatis a terra thesauris, cum uxore et filiis Edwardo scilicet et Aluredo, in Northmannia  ducem Richardum expetiit. A quo decenter acceptus, cum magnis opum apparatibus omne sui incolatus Rethomagi cum eo exegit tempus.



CAPUT uIII. De morte Sueni regis apud Lundoniam, et quod Chunutus filius eius patri succedens, iterum exercitum contra Anglos mouit; et de reditu Eldredi in Angliam et de uictoria Danorum apud Auxendunum.

Igitur Suenus, dum apud Lundoniam de regni tractaret dispositione, mortem obiit interceptus egritudine. Cuius corpus Dani aromatibus condierunt, et in naui disposuerunt, et cum festinatione apud Danamarcham tumulandum deuexerunt. Quo tumulato, filius eius, nomine Chunutus, arma illius sumens exercitum uiriliter roborat, et ne ab iterata  expeditione resipiscant, totis nisibus exaggerat, Denique, missis legatis, duos reges ad suum euocat suffragium: Lacman equidem Suauorum et Olauum Noricorum. Hi ad eius auxilium aduenientes cum suis copiis militum, totius robur militie sue corroborauerunt uirtute. Interea, dum hec geruntur, Eldredus rex mortem Sueni audiens, preparatis ad nauigandum omnibus, cum uxore letus ad regnum suum regreditur; sed filios suos Edwardum et Aluredum cum auunculo dimittit. Rex autem Chunutus, collectis undequaque militum legionibus, uelut turbo ualidus a regno suo egressus, procellosum mare intentat intrepidus. Subductis autem in altum nauibus, ueliuolo cursu ad Anglos deuehitur. Inde petens Thamise fluuium, celeriter appulit Lundonie  comitatum. Cui cum suis egredienti de nauibus occurrentes Angli ex omni regno apud Auxendunum congregati, ad suam perniciem cruentissimum illi bellum intulerunt. Cum quibus rex, efferatis legionum suarum animis, atrociter confligens, tanta eos internecione deleuit, ut nullus hominum queat supputare quot millia in die illa corruerint Anglice gentis.



CAPUT IX. Quod mortuo Eldredo rege Anglorum, Chunutus rex Danorum Emmam uxorem eius duxit et ex ea genuit Hardechunutum, qui postmodum ei successit.

Rex uero uictor effectus, ad naues suas cum suis est reuersus. Hinc celeri se mouens fiducia, Lundoniam circumdat obsidione. Quam intra urbem Eldredus  rex grauiter egrotauit, et, crudescente morbo corporis, non multo post hominem exiuit. Rex igitur Chunutus, audita morte regis, consultu fidelium suorum precauens in futurum, Emmam reginam abstractam ab urbe post aliquot dies sibi iunxit christiano more, dans pro illa cuncto exercitui in auro et argento pensum illius corporis. Ex ea, succedente tempore, genuit filium nomine Hardechunutum, postmodum regem Danorum, et filiam uocabulo Gunnildem, que nupsit Henrico Romanorum imperatori. Diffidentes quoque Lundonii de sua salute, quippe cum diuturna laborarent fame, patefacta urbe se suaque omnia regi sponte dedere. Quibus peractis, omne robur Anglici regni incubuit  sub dominio regis Chunuti. Hec in huius operis serie intexuimus, ut Edwardi regis ortum ignorantibus monstraremus. Nunc uero ad propositum retorqueatur stylus, a quo paulisper digressi sumus.



CAPUT X. De discordia inter Richardum ducem et Odonem comitem Carnotensem, propter castrum Dorcasinum; et quod idem dux castrum Tegularias super Arue fluuium firmauit; et quomodo Northmanni Odonem et duos comites adiutores eius uicerunt.

Temporibus denique sub eisdem, Odo Carnotensis comes quamdam ducis sororem nomine Mathildem cum multimodis muneribus a fraterna domo auferens, sibi in matrimonio legitime copulauit. Cui dux medietatem Dorcasini castri dedit dotis nomine  cum terra super Arue fluuium adiacente. Honnullis hinc elabentibus annis, hec eadem Mathildis, iudicio disponente Dei, moritur absque liberis. Post cuius obitum duci terram pretitulatam repetenti, comes Odo nimiis uersutiis cepit contraire, nolens illi quietam dimittere Dorcasini castri tuitionem. Quapropter dux, ascitis Britonibus cum Northmannorum legionibus, super Arue fluuium hostiliter ueniens castrum condidit, quod Tegulense uocauit. Sumptis autem ex Odonis comitatu alimoniis, eamdem munitionem abundantissime repleuit. Nigellum Constantinensem, atque Rodulfum Tennensem, et Rogerium filium eiusdem, cum eorum militum custodes in ea reliquit. Quibus patratis prospere,  recessit inde unumquemque iubens ad sua redire. Odo uero comes, conuocatis clam ad sui suffragium comitibus, Hugone siquidem Cenomanensi ac Waleranno Mellendensi, cum eorum militum copiis tota nocte equitans, diluculo ad Tegulense castrum uenit, preeuntibus signiferis. Quos ut uiderunt proceres pretitulati, custodibus intra municipium dimissis, repentino impetu foras erumpentes cum suis, commiserunt prelium cum illis. Illico partes ducis, Deo iuuante, ita eos prostrauerunt ut, multis peremptis, plurimis uulneratis, per deuia reliqui fugerent, et nutabundi opaca siluarum latibula quererent. Odo uero atque Walerannus, querentes suffragium uite, occuluerunt se Dorcasini castri munitione. Hugo nempe, equo cui insederat extincto, pede  fugiens ad caulas ouium diuertit, et loricam quam indutus erat, sub telluris sulco texit. Deinde chlamyde opilionis se amiciens, septaque gregum infatigabiliter humeris de loco ad locum ferens, Northmannos hortabatur ut quantocius persequerentur hostes, non longe ante illos turpiter abeuntes. Illis itaque recedentibus, preuio pastore siluarum lustra carpens, tandem post triduum Cinnomannis uenit, uepribus et sentibus miserabiliter pedes ac tibias cruentatus.



CAPUT XI. Quod duo reges pagani ex transmarinis partibus uenerunt ad auxilium Richardi ducis contra Francos.

uidens igitur dux comitem Odonem ad tantam  deuolutum esse uecordiam, missis legatis, duos reges cum paganica multitudine ex transmarinis partibus, sui euocat in auxilium; Olauum scilicet Noricorum et Lacman Suauorum. Cuius legatos reges competenter susceperunt, cum multis donariis ei remiserunt, et non multo post se uenturos esse nuntiauerunt. Deinde cum suis exercitibus pariter congregati, paucisque nauium uelis spumea sulcantes equora ponti, cursu celeri ad Britannorum finitima littora sunt deuoluti. Britones autem eorum repentinum agnoscentes accessum, a cunctis regni partibus congregati, eos ad predam inhiantes [in]cautos preoccupare sunt arbitrati. Pagani uero eorum dolos comperientes, quadam usi uersutia, per campi planitiem, quo illos nouerant uenturos fore,  profundissimos foderunt cuniculos in superficie angustos, ut superuenientes equites, cruribus equorum confractis, indecenter humo precipitarentur, sicque gladiis facilius perimerentur. Britones autem ueniunt et continuo super hostes atrociter irruunt. Sed paganorum decipulis prostrati, tantam seuitiam illico sunt perpessi, ut uix e prelio elaberentur perpauci. Inde barbari prolixius progredientes castrum Doli obsident, et captum igne comburunt, ac incolas eius cum Salomone aduocato loci interficiunt. Deinde sublatis anchoris repetunt mare, et uelificante classe ad ora deuehuntur Sequane. Carpentes uero fluminis alueum, pernici remigio applicant Rothomagum, eosque Richardus dux ualde  gauisus competenti honore regaliter excepit.



CAPUT XII. Quod Robertus rex Francorum timore predictorum regum concordiam fecit inter ducem Richardum et Odonem.

Robertus autem dux Francorum, audiens paganos tanta Britannis probra intulisse, ducemque Richardum ad confutandam Odonis comitis contumaciam eos accersisse, uerens ne ab eis Francia demoliretur, satrapas regiminis sui conuocauit, ambosque discordes ad se apud Coldras conuenire mandauit. Ubi dum causas dissensionum utraque in parte audisset, sopitis eorum animis, protinus illos concordes reddidit, eo quidem tenore ut Odo Dorcasinum castrum teneret, et dux prereptam terram reciperet: reciproce  Tegulensi castro in statu suo perpetualiter consistente, in eius scilicet heredumque suorum potestate. Quibus dux ad uotum peractis, ad reges suos regreditur letus. Muneratos autem congruis donis regaliter, ad propria ouanter redire permisit, quandoque ad eius iuuamen paratos reuerti. Rex autem Slauus super Christiana religione oblectatus, spreto idolorum cultu, cum nonnullis suorum, hortante Roberto archiepiscopo, ad Christi fidem conuersus est, atque, ab eo baptismate lotus et sacro chrismate delibutus, de percepta gratia gaudens ad regnum suum regressus est. Postea uero a suis proditus et a perfidis iniuste peremptus, celestem regiam intrauit rex et martyr gloriosus, et nunc apud gentem illam coruscat prodigiis et uirtutibus.



CAPUT XIII. Quod Richardus dux uxorem duxit Iudith sororem Goiffredi comitis Britannorum, et de prole quam ex ea genuit.


Porro dux Richardus de successione prolis sollicitus, Goiffredum Britannorum comitem quamdam habere sororem nomine Iudith audiens, corpore admodum elegantem, omnique morum honestate pollentem, hanc per legatos petiit in connubium. Goiffredus autem proposito eius ultroneo animo satagens accelerare, omnibus que ad tantum negotium erant congrua preparatis, eam illi deduxit usque ad limina archangeli Michelis. Ibi dux illam competenti honore suscepit, sibique legitimo iure iunxit. De qua, profluentibus annis, tres filios genuit,  Richardum siquidem, atque Robertum, et Willelmum apud Fiscannum monachili uellere in adolescentia functum: Totidemque filias, quarum una nomine Adeliz Rainaldo Burgundionum comiti nupsit, ex qua Willelmum et Widonem procreauit; altera Balduino Flandrensi; tertia iam adulta obiit uirgo. Porro Goiffredus comes longo post orationis pro obtentu Romam proficiscens, totam Britanniam cum duobus filiis, Alanno uidelicet ac Eudone, reliquit sub ducis aduocatu. Qui peragratis sanctorum locis, in repatriando preuentus morte diem obiit.



CAPUT XIu. Quomodo Robertus rex Francorum auxilio Richardi ducis reddidit Burchardo castrum Milidunum.

 Tempore illo, cum Burchardus Milidunensis castri comes apud regis Francorum curiam moraretur, quidam eius miles nomine Walterius muneribus cecatus, illud ei dolo subripuit et Odoni comiti clandestina proditione tradidit. Rex autem, ut hoc comperit, Odoni festinato mandauit quatenus castrum desereret sponte, quod sibi usurparet iniuste. Sed ille loci fisus munimine, ob decurrentis in gyro alueum Sequane, referentibus legatis regi respondit, illud uita comite se nulli unquam reddere. His rex oppido exacerbatus uerbis, Richardum Nortmannorum ducem ad colloquium accersiuit, eique ruboris sui dedecus deposuit, orans gratissimam eius fidelitatem subuenturam sibi, ne tanto presumptionum ludibrio premeretur a suis. Dux autem opprobrium  pii regis non ferens, congregato mire multitudinis exercitu, quantocius Milidunum uenit, et illud ex una fluminis parte obsedit, et rex in altera parte constitit. Sic ab utrisque partibus castrum die noctuque cum turbine graui tormentis et machinis quatiunt. uidentes itaque Milidunenses tantam uim hostium se non posse tolerare, distracto duci tumido rebellatore portas repente aperiunt, eumque cum suis introducunt. Dux uero parcens multitudini, traditorem protinus regi destinauit, mandans ut milites dirigeret; qui castrum reddidit Burchardo, et proditorem cum uxore propria patibulo iussit suspendi, debitam illis talionem reddens sue factionis. Post hec Richardus dux, rebus decenter expletis, cum benedictione regali ad propria  remeauit. Cuius etatis tempore semper assueti fuerunt hostes fugare Northmanni, sed terga uertere nulli.



CAPUT Xu. Quod auxilio Richardi ducis Robertus rex Francorum ducatum Burgundie, quem Henricus dux eiusdem sibi moriens reliquerat, inuitis Burgundionibus adeptus est.

Annis abhinc tribus emensis, Henricus Burgundionum dux moritur absque liberis, Robertum Francorum regem sui ducatus relinquens heredem. Burgundiones eum fastu supercilii suscipere refutauerunt; sed Landricum Niuernensem comitem intra Antisiodorum ad rebellandum summiserunt. Quorum tumidos presumptiue temeritatis conatus Robertus  rex comprimere festinans, accersito duce Richardo cum exercitu Northmannorum copioso, Autisiodorum tandiu obsedit, donec Landricum cum urbe, obsidibus sumptis, suo subiugaret dominatui. Inde uero profectus apud Aualonum castrum ad obsidionem, est castra metatus. Quod cum tribus mensibus expugnaret robore uehementi, tandem Burgundia uastata oppidani coacti penuria stipendiorum, consilio et auxilio ducis illud reddiderunt regi Francorum. His ad uotum rite peractis, rex per cuncta castella custodes deputauit et Robertum filium suum ducatui subrogauit, sicque arrogantia repugnantium cassata quieuit. Deinde rex in Franciam et dux cum suis redit in Northmanniam.



CAPUT XuI. Quod Rainaldus trans Saone fluuium comes Burgundionum duxit filiam Richardi ducis Adeliz.


Cognita quoque mirandorum operum ducis opinione, Rainaldus trans Saone fluuium Burgundionum comes, missis legatis, filiam eius nomine Adheliz in coniugium sibi expetiuit. Quam impetratam a paterna domo auferens, in Burgundiam cum magno honore induxit, suoque toro christiana lege sociauit. Sed longe post obortis litium fomentis, ipse a quodam Cabilonensi comite nomine Hugone dolo capitur et sub dire custodie ergastulo detruditur, compedibusque grauissimis artatur. Cuius incompetentem anxietatem dux ut agnouit, illico Hugoni expedite legatos direxit, mandans ut absque difficultate  dilationis generum suum pro amore suo sineret liberum abire. Legationem uero ducis Hugo paruipendit, nec modo Rainaldum reddere contempsit, uerum etiam custodibus adhibitis uehementius custodire tumide iussit. Quod cum relatum duci fuisset, protinus Richardo filio suo imperauit ut, coacto in unum Northmannorum exercitu, Burgundiam adiret, suamque iniuriam de funesto totis nisibus uindicaret. Adolescens iussa patris libenter exequitur, et omnia que ad tanti itineris expeditionem opportuna erant preparat. Denique uelut tempestas procellosa coram se cuncta proturbans a patria egreditur, confecto calle cum innumerabili Northmannorum multitudine Burgundiam inuadit, et Milinandum [Milbiandum] castrum obsidione cingit.  Incole uero loci tuto fidentes munimine, telis ac sagittis hostes ceperunt confestim ad sui perniciem prouocare. Northmanni seuissimo furore concitati, castrum cum magno impetu per gyrum oppugnant, repente capiunt, et cum uiris ac mulieribus atque paruulis igne terra tenus comburunt. Inde ad Cabilonensem urbem iter dirigunt, eiusque patriam igne consumunt. Considerans igitur Hugo contra tantum exercitus robur se nullo pacto posse resistere, equestrem sellam ferens humeris, prouolutus genibus Richardi adolescentis, prece supplici ueniam precatur commisse temeritatis. Qua indulta Rainaldum reddidit, et, obsidionibus datis, apud Rothomagum ex hoc se fore satisfacturum iureiurando duci Richardo spopondit. Quibus ad uotum peractis, Richardus  iuuenis ad patrem rediit cum suis.



CAPUT XuII. Quod dux Richardus ad extrema ueniens Richardum filium seniorem prefecit suo ducatui.

Richardus dux, quamuis precellentissimorum actuum prerogatiuis longe lateque claruerat perspicuus, tamen Christi cultor extitit assiduus, adeo ut monachorum atque clericorum iure uocetur pater  piissimus et pauperum sustentator indefessus. His et huiusmodi probitatum uigens titulis, cepit uehementer aggrauari egritudine corporis. Robertum ergo archiepiscopum et cunctos Northmannorum principes apud Fiscannum conuocat, eisque se iam omnino resolui indicat. Illico per cuncta triclinia domus fit omnibus intolerabilis luctus. Lugubre quippe lamentabantur monachi et clerici, pro tanta orbitate patris karissimi. Heroum ora undabant lacrymis pro amissione inuictissimi ducis. Lugebant quoque caterue egenorum per compita oppidi, pro destitutione sui consolatoris et patroni. Nouissime autem ascitum Richardum filium suum consultu sapientum prefecit suo ducatui, et Robertum fratrem eius comitatui Oximensi, ut inde illi persolueret  debitum obsequii. Denique omnibus que ad Dei cultum pertinere uidebantur, strenue dispositis, millesimo uicesimo sexto anno ab incarnatione Domini hominem exiuit, uiam ingrediens uniuerse carnis, regnante eodem Iesu Christo in Deitate paterne Maiestatis et in unitate Spiritus sancti, per omnia secula seculorum, Amen.



HISTORIAE NORTHMANNORUM LIBER SEXTUS. De tertio Richardo et Roberto fratre eius, filiis uidelicet secundi Richardi.



CAPUT PRIMUM. Quod Richardus tertius, licet paulisper in regimine ducatus fuerit, bonitatem tamen patris imitatus est.


Hactenus clarissimis precedentium Northmannorum ducum gestis inelimato styli nitore in propatulum expressis, consequens uidetur ut qui floruerunt etate nostri temporis, in huius stadio gymnasii opportunum obtineant locum stationis. Quorum actus partim intuitu, partim ueracium comperimus relatu, quos plurimorum notitie, prout tenuitas dictaminis suppeditauerit, propalare decreuimus. Igitur Richardus iuuenis in ducatu superstes genitoris, licet paulisper superuixerit, sicut in uocabulo nominis, ita heres exstitit censura summe ingenuitatis. Hic  in armis bellicis ualde idoneus, totus tamen fide fuit catholicus et circa Dei cultores benignus ac mansuetus, equo libramine militares turmas moderans, pace gaudens frui continua.



CAPUT II. De discordia inter ipsum et Robertum fratrem suum, et de morte ipsius Richardi post factam concordiam.

uerum, huius optande pacis incremento perfidus hostis non diutius passus est illum letari, quorumdam uersutia maleuolorum fratrem suum Robertum  aduersus eum concitans ad rebellandum. Is enim post biennium, contempto eius dominio, intra Falesie castrum cum suis satellitibus se contulit ad resistendum. Richardus autem dux furentis fratris temerarios conatus festine cupiens refrenare, ac ad obtemperandum debite subiectioni reuocare, cum hostium multitudine infra castri ambitum uallauit eum obsidione. Quod cum crebris ictibus arietum et balistarum aliquandiu expugnaret, tandem a perfidia resipiscente Roberto, datis dextris in pristinam concordiam redierunt, et firmiter pace composita ab inuicem secesserunt. Porro dux Richardus dimisso exercitu Rothomagum rediit, et cum suorum nonnullis, ut plurimi retulerunt, ueneno mortem obiit. Hoc millesimo uicesimo octauo ab incarnatione  Domini anno contigit. Paruulus Richardo filius Nicolaus extitit, qui terrene hereditatis sorte, ut ipse Deus hic et in euum sua pars esset, caruit. Nam ab infantia litteris traditus et in cenobio sancti Audeni in suburbio Rothomagensi nutritus, monachile iugum diutissime portauit. Defuncto autem abbate Herfasto, in regimine prefati monasterii successit, quod fere quinquaginta annis, tempore Willelmi ducis Nortmannie et magni regis Anglie tenuit. Denique anno 1092 ab incarnatione Domini, mense Februario, obiit tempore Roberti II ducis et  Willelmi Rothomagensis archiepiscopi. Nunc uero ad propositum reuertamur.



CAPUT III. Quod Robertus fratri suo Richardo successit, et de moribus eius, et de discordia inter ipsum et Robertum archiepiscopum.

Descendente igitur duce Richardo a mundani principatus culmine, et regna, ut credimus, uranica scandente, Robertus frater eius totius monarchie comitatus ab omnibus subrogatur. Qui quamuis circa rebelles fuerit ferocior moribus, beneuolis tamen exstitit lenis et benignus, et erga Dei cultum pius ac deuotus. Quamobrem diutine pacis oblectamento semper meruit frui, preter id quod prauorum consultu sponte sibi delegit. Unde in primordiis  suorum actuum suspectum habens Robertum archipresulem, hostili obsidione Ebroicam gyrauitur bem. Eius igitur efferos impetus archipresul cupiens declinare, intra urbis menia cum militari manu obstruxit se. Nouissime uero datis dextris ab ea secedendi, Robertum regem Francorum cum suis exul adiit, et Northmanniam pontificali anathemate percussit. Robertus ergo dux, recompensata improborum astutia, et perpendens se inconsulte egisse omnia, archiepiscopum a Francia reuocauit et in pristinum honorem restituit. Postea mali penitens facti, suis, ut tantum uirum decebat, asciuit consiliis, in reliquum illi persistens fidelis.



CAPUT Iu. Quod idem dux Robertus Willelmum de Belismo obsedit intra Alentium castrum, et ad deditionem cegit.


Eliminatis denique a se totius litis incentoribus et subactis paci animis liberalibus, sapientum cepit tractatibus uti et solerti industria ad summi honoris incrementa pollentissime prouehi. Iam probos eius mores et pacificos actus laudum fauoribus bonorum plurimi ceperunt efferre, improborum uero nonnulli ignauie ascribere. Ex quorum contubernio Willelmus Belismensis, Yuonis filius, animositatem eius audens attentare, ex castro Alentio, quod beneficii tenebat iure, a seruiminis iugo pertinacem ceruicem temere sumpta rebellione nisus est extorquere. Ad cuius atrocem insolentiam propere conterendam adueniens dux cum militaribus turmis,  tandiu eum intra munitionem tante presumptionis adiutricem conclusit, donec eius clementiam expeteret et nudis uestigiis equestrem sellam ad satisfaciendum humeris ferret. Dux autem ei, licet ficte, satisfacienti non modo cuncta indulsit, uerum etiam reddito ei oppido festinus a loco secessit. Willelmus enim dirum angusto sub pectore uirus efflans, paulisper a manifesto perfidie motu se suspendit; sed non multo post ad idem periurii scelus palam rediit. Multum quippe crudelis et cupidus erat, et quatuor filios, Warinum et Fulconem, Robertum et Willelmum, sui similes habebat. Warinus igitur, postquam Gunherium de Belismo militem bonum ac amabilem, qui nichil mali suspicabatur, sed potius ei ridens  ut amico congratulabatur, sine causa capite crudeliter priuauerat, mox a demonio arreptus est, et uidentibus sociis qui aderant strangulatus est. Iterum Willelmus ad tantam controuersiam contra ducem periuratus incanduit, ut intrepida cum audacia filios suos Fulconem atque Robertum cum militum copia dirigeret, qui direptionibus Northmanniam uexarent. uerum plurimi ex domo ducis expediti uernaculi audacter eis occurrerunt, et intra saltum Blauonis cruentum cum eis prelium commiserunt, ac suffragante Deo grauiter illos protriuerunt. Ibi Fulco preuaricatoris filius iugulatus est, et omnes pene milites abrasi sunt. Robertus autem frater eius uulneratus uix e certamine cum paucis elapsus est. Willelmus uero pater eorum iam grauiter egrotans,  ut eos sic interiisse comperit, intrinsecus dolore cordis tactus, continuo animam efflauit. Sic ducis hostibus profligatis, seditio pressa in partibus illis ultra disparuit.



CAPUT u. Quod Hugo Baiocensis episcopus, filius Rodulphi comitis, castrum Ibrilicum tenere uoluit, sed non potuit.

Interea dum hec geruntur, Hugo Rodulfi comitis filius, Baiocasine urbis presul, perspexit quod Robertus dux uellet prudentium consilia sectari et sua destituere, quadam usus doli uersutia, Ibrilicum castrum clam armis et alimoniis sufficienter muniuit. Deinde custodes posuit, et Franciam ocius adiit, ut inde milites conduceret qui uiriliter illum ad  repugnandum iuuarent. Dux uero fraudis eius molimina accelerans anticipare, contractis Northmannorum copiis idem castellum preoccupauit obsidione, clausa egrediendi ab eo siue ingrediendi omnibus facultate. A cuius ingressu cum se Hugo uideret extrusum, sollicitus de suis intra illud conclusis, libertatem abeundi per legatos a duce petiit et eos inde protinus abegit. Ipse quoque cum suis, quos expetierat, diutius extorris permansit. Dux uero custodibus a castello amotis, idem in deditione munitum suscepit.



CAPUT uI. Quod Balduinus comes Flandrensis filio suo Balduino filiam Roberti regis Francorum quesiuit et accepit, malo suo, nisi Robertus dux Northmannie sibi ferret auxilium; et de morte Roberti regis Francorum, cui successit Henricus filius eius.


Sub eodem tempore Balduinus satrapa Flandrensis sobolem suam cupiens innormare prosapia regali, Robertum regem Francorum expetiit, et filiam eius Balduino filio suo dari poposcit. A Palatinis uero tricliniis adeptam tulit, ac ad domum propriam in cunis asportauit, eamque usque ad annos nubiles diligenti cura nutriuit. Filius autem ipsius mox ut nobilis puelle amplexibus cepit frui, affinitate fretus regali, patrem a proprio solo pepulit, Flandrensibus ab eius fidelitate auulsis. Qui indecenter a suis destitutus, Northmannorum ducem festinanter aggreditur, suffragium aduersus filium postulaturus.  Dux ergo nobilis uiri calamitatem miseratus, contractis militum uiribus uelut horridus turbo a patria egressus, Flandoniam est aggressus, illam exterminans flammis exitialibus. Progrediens itaque ad castrum quod Cioca uocabatur, confestim illud subuertit, et omnia que in eo consistebant combussit. uidentes autem reliqui proceres, et similia pati formidantes, relicto filio ad patrem reuersi obsides dirigunt duci. Adolescens uero Balduinus intuens se non posse ullo modo subsistere ante ducis intolerabiles excursus, legatos illi cum precibus humillimis dirigit, patri se cupere eo mediatore reconciliari. Desiderio eius ac petitioni uir summe beneuolentie congratulanti affectu fauit, et utrosque libato pacis osculo in pristinam concordiam continuo redire persuasit.  Sic litibus compressis, ulterius in pace et amore quo decuit perstiterunt. Ipse uero dux, demolitis rebellium rebus, cum incolumi exercitu in Northmanniam regreditur. Qua tempestate Robertus rex Francorum moritur, cui successit Henricus filius eius.



CAPUT uII. Quomodo idem dux iuuit Henricum regem Francorum contra Constantiam matrem suam.

Rex enim Henricus patre Roberto uiuente Francorum regno potitus, tanto postmodum a matre Constantia nouercali odio est affectus, ut, conspirantibus aduersus eum comitibus, a regali fastigio eum deponere satageret, et Robertum fratrem eius Burgundionum ducem illius loco subrogare disponeret.  Consultu itaque suorum ad Robertum Northmannorum ducem cum duodecim clientulis confugium fecit, ac apud Fiscannum per fidei debitum sibi ab eo subreniri petiit. Dux eum honorifice recepit, multis donis honorauit, et non multo post decenter equis et armis instructum, patruo suo Malgerio comiti Corbuliensi destinauit, mandans ut suis in partibus omnes incendiis ac tormentis affligeret, quos ab eius fidelitate deficere uideret. Ipse uero per cuncta sue ditionis castella Francie contermina militum ualidissimum manum posuit, et conflictibus crebris tandiu rebelles uiolenter oppugnauit, donec ceruicibus plexis et suis omnibus consumptis, coacti suo regi reconciliarentur et infelicissime matris conatus omnino  exinanirentur. Tunc Robertus Willelmi Belismensis potestatis heres et crudelitatis, per aliquot annos infestus erat uicinis sibi Cenomanensibus et Northmannis. Expeditionem itaque ultra Sartam agens, a Cenomanensibus capitur, ac apud Balaum castrum duobus annis in carcere custoditur. Post biennium uero Willelmus Geroii filius, aliique Roberti proceres exercitum congregant, et Cenomannis comitem ad pugnam reuocant et uiriliter preliantes e bello effugant. Ibi Walterium de Sordenia egregium militem, cum duobus filiis militibus eximiis, comprehendunt; inter quos, contradicente Wilellmo, nequiter eum in patibulo suspendunt. Alii uero tres filii Walterio apud Balaum erant. Qui ut atrocem patris et fratrum mortem cognouerunt, uehementer  irati carcerem uiolenter irrumpunt, et Robertum de Belismo, securibus capite eius ibidem contrito miserabiliter occidunt. Quo defuncto, Willelmus Taluacius frater eius successit in honore fraterno. Ipse cunctis fratribus suis in omnibus flagitiis deterior fuit, et in eius seminis heredibus immoderata nequitia usque hodie uiguit.



CAPUT uIII. Quod dux Robertus contra Alannum comitem Britannorum pergens, non longe a flumine Coisnon castrum Carnicas [Carrucas] condidit.

Britannorum quoque comes Alannus proteruie fastu elatus, a Roberti ducis seruitio se subripere pertinaciter est aggressus. Dux igitur aduersus eum innumerabilem exercitum mouit, et non longe a fluuio  Coisnon castrum, quod uocauit Carrucas, stabiliuit; ad munimen uidelicet Northmannici limitis, ac domandum tumidi arrogantiam presumptoris. Inde Britanniam inuasit, totumque Doli comitatum uoracibus flammis tradidit. Quibus luculenter peractis, cum preda ingenti Northmanniam repetiit. Alannus autem post eius abscessum cupiens ulcisci illatum sibi improperium, ad demoliendum Abrincatensem comitatum cum magno exercitu eo e uestigio persequitur illum. Nigellus uero et Aluredus cognomento Gigas, pretitulati castelli custodes, cum suis ei occurrunt, et cum eo certantes illico tanta strage Britones depopulati sunt, ut per camporum plana siue predicti fluminis littora prostrati uiderentur quasi bidentes. Alannus itaque sua tristis repetens,  cum dedecore Redonis uenit.



CAPUT IX. De abbatia Becci et primo abbate et fundatore ipsius uenerabili Herluino, et de successore eius Anselmo.

Circa hec tempora, anno uidelicet ab incarnatione Domini 1034 domnus abbas Herluinus, quadragesimo etatis sue anno deserens secularem uitam, sacre religionis habitum suscepit ab episcopo Luxouiensi Herberto; et postea ab eodem presule sacerdos ordinatus, atque abbas constitutus est. Inde Beccense cenobium cepit habere initium. Sed quia tanti Patris fecimus mentionem, libet ad memoriam posteritatis his annalium paginis aliqua de eo et ecclesia  ab eo constructa paulo latius inserere. A Danis igitur qui Northmanniam primi obtinuere pater eius originem duxit, mater proximam ducum Morinorum, quos moderni Flandros cognominant, consanguinitatem attigit. Ansgotus ille, ista Helois nomen habebat. Gislebertus Brionensis comes, primi Richardi Northmannie ducis nepos ex filio consule Godefrido, illum enutritum penes se inter omnes curie sue primates habuit acceptissime. Habilis ille ad arma plurimum erat, nec minori ea animositate gestabat. Omnes omnium totius Northmannie maiorum familie in electis illum habebant in armis, omnique rei militaris usu et cultu corporis sui attollebant. Ab inhonestis auertebat animum, honestis que curie magnifaciunt, impendebat omne studium. Domi ac  militie commilitonum suorum prestantissimus non esse, impatiens erat. Quibus de rebus non solum singularem domini sui obtinuerat fauorem, uerum et apud Robertum totius patrie ducem, et apud exterarum dominos regionum, pepererat sibi nomen plurimum, accessumque familiarem.

uite huius iucundissimo statu annos ille iam excesserat triginta septem, cum tandem diuino metu succendi amore mens illius cepit, et ab amore mundi tepescere, sensimque in dies frigescere. Ab exterioribus oculum cordis conuertens ad seipsum, ibat frequentius ad ecclesiam, orabat deuote, ac sepe prorumpebatur in lacrymas. Ludicra re omni omissa, iam minus frequens erat in curia. Qua hoc solo detinebatur, quod predia sua Deo secum lucrari  satagebat. Quod et obtinuit, extorquens ea sibi a domino suo multa instantia seruitii; ditioni illius ac seruitio ipso domino tradente quidquid paterni iuris habebant fratres sui, qui eadem dignitate geniti exstiterant sibi. Quia dignior et uera nobilitate generosior germanis efficiebatur, iure ab eis illi subiici, nec indignum aut iniuriosum etimabatur.

Protinus in uilla que dicitur Burnenuilla, extruendum seruitio Dei opus arripuit non paruum, breui peractum. Ipse non solum operi presidebat, sed opus ipsum efficiebat, terram fodiens, fossam efferens, lapides, sabulum, calcemque humeris comportans, ac ea in parietem ipsemet componens. Quibus, alii horis aberant, ipse congerebat que ad opus exigebantur,  excludens otium ab omni parte diei. Quanto uanitate tumida olim delicatior, tanto uera humilitate nunc ad omnem laboris tolerantiam propter Deum patientior. Cibum preter quibus non licet diebus, semel accipiebat, nec exquisitum et parce satis, expleto cum die opere suo.

Prima litterarum elementa didicit, cum iam existeret annorum prope quadraginta, et diuina opitulante gratia co usque processit, ut etiam ipsis apprime eruditis grammatica in exponendis ac intelligendis diuinarum Scripturarum sententiis merito haberetur admirabilis. Quod ut solius diuine gratie efficacia actam credatur, nocturnis tantum horis huic studio uacabat, quia propter lectionem nunquam diurni operis intermisit exsecutionem. Auulsit  illico paternas domos, unde seruorum Dei habitacula construxit.

Sacrata uero quam construxit ecclesia ab episcopo Luxouiensi Herberto, comam totundit, ac secularem habitum deponens ab eodem pontifice sacre habitum religionis accepit, miles Christi per tot pericula fortis ante expertus. Eiusdem ordinis cum eo iugum subierunt duo sui. Postmodum a prefato presule sacerdos consecratus, pluribus ducatui illius iam additis fratribus abbas preficitur. Quos ergo regendos acceperat, artissime, sed more patrum precedentium, regebat. uideres, peracto in ecclesia officio, abbatem collo sementem, manu rastrum uel sarculum gestantem ad agriculturam preire, monachos omnes ruris operi sub diei terminum insistere.  Sentibus et spinis alii agrum emundabant, alii fimum scapulis comportantes spargebant. Hi sarriebant, illi serebant, nemo panem absumebat in otio. Ad horam agendi officii in ecclesia, omnes ad unamquamque conueniebant. uictus quotidianus, panis siligineus, et herbe cum aqua et sale. Aqua non nisi lutulenta, quia fons nusquam ad duo milliaria habebatur.

Simili se inibi propter Deum seruituti nobilis mater eius addixit, et concessis Deo prediis que habebat, ancille fungebatur officio; seruorum Dei pannos abluens et quidquid iniungebatur extremi operis accuratissime agens.

Dein, post aliquantum temporis, per uisum commonitus est ut, dimissa solitudine campestri, que  competenti opportunitate omnino carebat, eum ad locum sui iuris mansionem transferret, qui a riuo illic mananti Beccus appellatur, ad milliarium a castro quod uocatur Brionnium. Est hic locus in ipso saltu Brionnensi, ualle ima montibus saltuosis hinc inde conclusa, omni opportunitate humano usui commodus. Propter densitatem ac riui recreationem, ferarum illic multus erat accursus. Trium tantum molendinorum tres domus illic erant, et solum habitabile permodicum.

Consecrata paucis extructa annis non parua ecclesia, columnis ex ligneis claustrum construxit, in quo ad morem patrie fratres iam nusquam progressuros considere instituit. uariis ergo simultatibus, que sepe introrsus oriebantur, cepit dolere multum  et anxiari. Ad ea enim componenda, qui in claustro presideret, minime erat, sumptuum congerendorum necessitas illum immorari extra compellebat. Hac de re, cum iam Deum multoties exorasset, diuina sibi miseratio accommodauit auxilium, sufficiens ad uniuersa que agenda forent [erant] suffragium.

Ortus Italia quidam uir erat, quem Latinitas, in antiquum ab eo restituta scientie statum, toto supremum debito cum amore et honore agnoscit, nomine Lanfrancus. Ipsa quoque in liberalibus studiis gentium magistra Grecia discipulos illius libenter audiebat et admirabatur. Is patria egressus, quamplures multi nominis scholares secum habens, in  Northmanniam deuenit. Beccum itaque adiit, quo nullum usquam pauperius estimabatur uel abiectius cenobium. Forte tunc abbas extruende fornaci occupatus, ipse operabatur manibus suis. Cuius humilitatem animi, sermonisque dignitatem ille plurimum ueneratus et amans, monachus ibi efficitur.

Sic per tres annos uixit solitarius infrequentia hominum, gaudens quo ibi nesciebatur, preter paucissimos quibus aliquando loquebatur, omnibus ignotus. Rumor, ut hoc factum prodiit, longe lateque protulit, et fama uiri preclarissima Beccum et abbatem Herluinum breui per orbem terrarum extulit. Occurrunt clerici, ducum filii, nominatissimi scholarum Latinitatis magistri, laici potentes, alta nobilitate  uiri. Multi pro ipsius amore multas eidem ecclesie terras contulere. Ditatur illico Beccensis locus ornamentis, possessionibus, personis nobilibus et honestis. Interius religio atque eruditio multum accrescere, exterius rerum omnium necessariarum subministratio cepit ad plenum abundare. Qui ergo in ipsius monasterii inchoatione domibus necessariis solum sufficiens non habuit, eius paucos infra annos ad milliaria protenditur dominium.

Non multo post, propter inhabitantium multitudinem, contigit in ea illud a Domino per Isaiam prophetam: Angustus mihi est locus, fac spatium mihi ut inhabitem. Adunatam etenim illic fratrum multitudinem quia domorum spaciositas iam capere non ualebat et quia situs loci degentium incolumitati  contrarius existebat, uenerabilis Lanfrancus abbatem Herluinum de maioris monasterii et officinarum edificatione compellare cepit. Tanti operis solam commonitionem ille extimuit, etatis iam deficientis uiribus plurimum diffidens. Nolente illo aliquatenus acquiescere, diuino nutu monasterii presbyterium corruit. Tandem uictus, spem in Deo certissimam gerens et plurimum in consiliarii sui ope confidens, cuius opera sibi bona omnia proueniebant, in salubriori multum situ noua inchoauit; monasterium et officinas, opus pergrande, dignum, cuius dignitati ditiores multe non accedunt abbatie. Ad initiandum opus hoc tantum, non res sue, que permodice erant, sed maxima in Deum fides animum firmauit. Que uniuersa conferendo sic accumulauit, quod a die  qua primo fundamenta posita sunt, usque ad extremi lapidis impositionem nec materia defuit, nec sumptus.

Post triennii uero completionem sola necdum completa basilica, uenerabilis Lanfrancus cepti operis institutor, tam Domini, quam Northmannie primatum supplicatione coactus, ecclesie Cadomensi abbas preficitur. Interea Nortmannorum dux Willelmus hereditarium sibi Anglie regnum peruadens, imperium rebelle armis ad que uoluit iura composuit. Dein ad meliorandos ecclesiarum status animum intendit. Totius igitur christianitatis summi pontificis Alexandri, uiri uita et scientia excellentissimi, consultu et rogatu, omnium quoque Anglici regni et Nortmanni imperii magnatum libentissimo  assensu rex Willelmus quod potissimum solumque acceptabat consilium, doctorem supra memoratum ad hoc elegit negotium. uictus multiplici ratione in Angliam conducitur et que insularum transmarinarum primatum obtinet, Cantuariensis ecclesie suscepit presulatum. Qui multarum ditatus amplitudine terrarum, auro argentoque locupletatus, exsecutus mandatum quod in Exodo mandatur: Honora patrem tuum et matrem, ut sis longeuus super terram; omnibus modis benignus exstitit circa patrem suum spiritualem et matrem Ecclesiam. Cuius in Anglia quantus postea exstiterit fructus, latissime attestatur renouatus usquequaque institutionis ecclesiastice status. Cenobialis ordo qui omnino ad laicalem prolapsus  fuerat dissolutionem, ad probatissimam reformatur disciplinam monasteriorum. Clerici sub canonicali cercentur regula; populus, rituum barbarorum interdicta uanitate, ad recta credendi atque uiuendi formam eruditur. Nobilissimorum atque optimorum, tam clericorum quam laicorum, ex multis partibus orbis illic adunatus numerus ad centenariam protendebatur [pertingebat] summam.

Noua necdum sacrata erat ecclesia, quoniam ab ipso cuius eam consilium inchoauit et auxilium consummauit, expectabat consecrari, instanter hoc a Deo exposcens. Cuius petitioni, qui ad cetera sibi benignus exstiterat, optatum Deus concessit effectum, adimplens per omnia super hac re illius affectum. Multo enim ampliori quam presumere poterat, honorificentia  consecrata est a quo exoptabat.

Igitur X Kal. Nouembris, anno ab Incarnatione Domini 1077, sancte omnis Ecclesie reuerendus gentium transmarinarum summus pontifex Lanfrancus aduenit, consecrando consummaturus ecclesiam, quam inspirante Deo inchoauit, et in cuius exstruendis fundamentis lapidem secundum ipse manu sua imposuit. Conuenerunt uniuersi Northmannie episcopi, abbates et alii quique religiosi uiri. Affuerunt proceres regni. Rex aliis intentus negotiis adesse non potuit. Regina Mathildis libens affuisset, nisi regiis detenta occupationibus fuisset. Affuit tamen per condecentem beneficentie sue largitionem. Noluit rex supernus operi gratie sue regem terrenum  supremam manum imponere, sibi totum reseruans consummati gaudium, quod infra sedecim annos solis pauperum expensis compleuit monasterium cum omnibus officinis, opus pulchrum et maximum. Affuerunt et regni Francie clarissimi consules et ex aliis regni eiusdem primatibus complures, clerici, monachi, ex uniuersis adiacentibus prouinciis.

Aliquanto uero temporis post dedicationem exacto, uenerandus Pater Herluinus omni membrorum officio destitui penitus cepit, et longe ante diei ipsius annuam reuolutionem quod optauerat, obtinuit. Nam proximo subsecuto mense Augusto, XIII Kal. septembris, die Dominica, ex toto lecto decubuit. uespertina a fratribus peracta synaxi, cum diei ac diurni  officii fine, uite humane stadium felici cursu peregit, nocte iam proxima, que in Dominicam illucescebat, uII Kal. Septembris. Actum est in capitulo illi monumentum, bonorum actuum eternum filiis monimentum. Iure quo de spiritualibus locuturi studiis conueniunt, illius presentatur memoria, qui ex tyranno religiosus, ex multum seculari omnino spiritualis, loci illius atque ordinis primus exstitit fundator et abbas.


EPITAPHIUM.


Hac tegitur petra, qui, quas circumspicis edes,
   Cunctas ediderat, monachus ex laico.
Ter post undenos ac tres et quattuor annos
   Grammata nescierat, postque peritus obit.
 Quattuor undecies transegit cenobialis
   Annos, rite suos dimidiando dies.
Cum Phebeus nonum sub uirgine protulit ortum,
   Commigrando diem clausit et hebdomadem.
Herluinus erat, si quis de nomine querat,
   Cui cum sanctis det quidquid eis Deus est.


ITEM ALIUD.


Hunc spectans tumulum, titulo cognosce sepultum.
   Est uia uirtutis nosse quis ipse fuit.
Dum quater hic denos eui uenisset ad annos,
   Que fuerant secli spreuit amore Dei.
Mutans ergo uices, de mundi milite miles
   Fit Christi subito, monachus ex laico.
Hinc sibi more patrum socians collegia fratrum,
   Cura qua docuit, rexit eos, aluit.
 Quot quantasque uides, hic solus condidit edes,
   Non tam diuitiis quam fidei meritis.
Quas puer haud didicit Scripturas postea sciuit,
   Doctus ut indoctum uix sequeretur eum.
Flentibus hunc nobis tulit inclementia mortis,
   Sextilis quina bisque die decima.
Herluine Pater, sic celica scandis ouanter,
   Credere namque tuis hoc licet ex meritis.

Decessit autem idem uenerabilis Pater uII Kal. Septembris, etatis sue anno 84, monachatus uero 44; paucisque interpositis diebus, electus est abbas Anselmus pro eo, qui tunc erat prior eiusdem loci. Qui quante fuerit religionis, quanteue sapientie, in libro qui de uita ipsius scribitur, facile qui eumdem librum legerit reperiet. Scripsit uero idem uir reuerendus  nonnulla digna memorie que subter annectere curauimus. Dum adhuc prior esset in Beccensi cenobio scripsit tractatus tres, primum De ueritate, secundum De libertate arbitrii, tertium De casu diaboli. Scripsit et quartum, quem titulauit De grammatico; in quo discipulo, quem secum disceptantem introducit, respondet et multas dialecticas questiones proponit et soluit. Fecit quoque libellum quintum, quem Monologium appellauit. Solus enim in eo et secum loquitur, ac tacita omni ratione querit et inuenit, et quod uera fides de Deo sentit inuincibili ratione sic, nec aliter esse posse probat et astruit. Composuit etiam librum sextum licet paruulum, sed sententiarum ac subtilissime contemplationis pondere magnum, quem Proflogion nominauit.  Alloquitur enim in eo opere aut seipsum aut Deum. Scripsit et septimum librum epistolarum ad diuersos, diuersis eorum negotiis respondens, uel ea que sua intererant procurare mandans. Fecit et octauum De incarnatione uerbi. Quod opus epistolari stylo conscriptum sancte Romane Ecclesie summo pontifici Urbano dicauit, destinauit. Nonum librum edidit, quem Cur Deus homo appellauit; decimum De conceptu uirginali, undecimum de orationibus ad diuersos sanctos, quos plurimi Meditationes uocant. In quibus legentibus facile apparet quanta dulcedo supernorum mentem eius repleuerat. Duodecimus, qui et ultimus, illi tractatus fuit De processione Spiritus sancti. Confutauerat enim Grecos  in Barensi concilio, negantes Spiritum sanctum a Filio procedere. Unde sumpta materia, rogatu Ildeberti Cenomannorum episcopi hunc librum composuit. Et quia de hoc uenerabili uiro aliqua diximus, libet compendiose spatium uite eius comprehendere.

Ortus igitur ex generosis parentibus in ciuitate Augusta, que contigua est Burgundie et Italie, per diuersa loca studiis litterarum operam dando peruenit Northmanniam, et in monasterio Becci, ubi tunc temporis magnus ille supradictus Lanfrancus prioris fungebatur officio, cum aliis conscholasticis ab eodem tam diuinis quam secularibus litteris instructis, ipsius hortatu et consilio factus est monachus Becci anno etatis sue 27, ubi uixit claustralis  sine prelatione tribus annis, 15 prior post bone memorie predictum Lanfrancum, Cantuariensem archiepiscopum. Deinde 15 annis abbas exstitit post pie recordationis uenerabilem Herluinum, primum abbatem ipsius loci. Inde assumptus est ad archiepiscopatum Cantuariensem post uenerandum Lanfrancum, quem rexit 16 annis. Septimo decimo autem archiepiscopatus anno, monachatus uero 49, porro etatis 76, transiit e mundo XI Kal. Maii, feria quarta ante Cenam Domini. Ipso anno fuit ultimum Pascha, hoc est uII Kal. Maii.

His per anticipationem dictis de fundatore Beccensis cenobii, cum reuerentia nominando uenerabili Herluino et successore eius uiro clarissimo in diuinis rebus Anselmo, ad ordinem gestorum ducum  Northmannie, a quibus paululum digressi fueramus, reuertamur.



CAPUT X. De classe quam dux Robertus disposuit mittere in Angliam in adiutorium cognatorum suorum Edwardi et Aluredi, filiorum regis Edelredi.

Tempore quo Edelredus, rex Anglorum, ut supra recitauimus, a Sueno, Danorum rege, regno pulsus, et Northmanniam profugus uenit, duos filios, Edwardum et Aluredum, non longe post patriam repetens, Richardo eorum auunculo nutriendos reliquit. Ili enim intra Northmannorum ducum aulam educati, tanto honore a duce sunt habiti, ut summi nexus amoris tanquam fratres eos adoptaret sibi. Quorum  diuturno compassus exsulatui, missis legatis, mandauit Chunuto regi, ut iam iamque satiatus eorum exterminio illis parceret, et sua eis uel sero pro sui amoris obtentu redderet. At ille salubribus monitis eius non acquieuit, sed legatos, infectis rebus, nichil letum portantes remisit. Tunc dux uehementissimi furoris rubore succensus, conuocatis ducatus sui principibus, iussit magnam nauium classem festinato fabricari. Quam ex omnibus Northmannici maris partibus coactam, et infra exigui temporis spatium in anchoris, armis hominibusque robustissimis diligenter instructam, stare apud Fiscanum in littore ponti fecit. Inde quoque signo dato, et uelis in sublime pansis, nimia tempestate acti ad insulam que Gersus uocatur, cum magno periculo pelagi domum  sunt deuoluti. Quod puto ita factum esse, Deo auctore, pro Edwardo rege, quem disponebat in futuro regnare sine sanguinis effusione. Ubi dum longo detinerentur tempore, uento aduerso diutius flante, dux efferatis animis incredibili cruciabatur merore. Nouissime autem uidens se nullo modo posse transfretare, gyratis nauium proris, apud Sancti Michelis montem remeato limbo maris quantocius sunt appulsi.



CAPUT XI. Quod partem eiusdem classis misit ad affligendam Britanniam, et de pace redintegrata inter ipsum et Alannum comitem Britannie.

Dux autem Robertus quamdam partem classis Rabello fortissimo militi tradidit, ac ad affligendam incendiis et prediis Britanniam direxit. Ipse uero,  contracto exercitu equestri, parabat ex altera parte eam aggredi. Alannus itaque considerans graue sibi ab utrisque partibus discrimen imminere, missa legatione, Robertum utriusque auunculum, Northmannorum uidelicet archipresulem, ad se mandauit festinanter uenire. Cui cum exitialem Britannie exterminationem, et concitati ducis atrocem super se enarrasset expeditionem, presul, sua interposita fide, eum sumpsit, ac ad montem Tumbam sancti Michelis domum adduxit et clementiam siquidem ducis illum inuadere disponentis. Mox nimium rigida eorum precordia, propitiante Christo, eam ad quietem composuit, ut omni dissensionum motu sedato, serena concordia eos uniret, et Alannum in seruitio ducis pacta fidelitate supplicem omnino  complicaret. Post hec legatos dux misit, et nautas a Britannica uexatione recedere iussit.



CAPUT XII. Quod Chunutus, rex Anglorum, obtulit per legatos suos Edwardo et Aluredo medietatem Anglici regni pro timore Roberti, ducis Northmannorum; et quod idem dux pergens Ierusalem, Willelmum filium suum quinquennem ducatui Northmannie prefecit.

Quibus ad liquidum sopitis, en adsunt legati Roberto duci a Chunuto rege directi, nuntiantes illum medietatem Anglici regni uelle reddere filiis Edelredi regis, pace rata in diebus suis, eo quod ualida grauaretur incommoditate corporali. Idcirco dux, intermissa nauali expeditione, distulit inceptum,  prius cupiens ab Hierosolymis redire, quod diu optauerat deuotissimo animo. Nam perpendens hanc uitam prodigam fore et labilem, uerbaque Dominica pio atque felici corde uolutans, diuitibus loquentia: ue uobis, qui habetis uestram consolationem, elegit magis pauper Christi fieri quam gehennalibus ignibus aduri. Robertum ergo archiepiscopum cum optimatibus sui ducatus accersiuit, et illis uelle se  appetere Hierosolymitanam peregrinationem manifestauit. Quibus uerbis omnes uehementer attoniti, propter eius absentiam formidabant patriam multi mode perturbari. Exponens autem eis Willelmum filium suum, quem unicum apud Falesiam genuerat, ab eis attentissime exigebat, ut hunc sibi loco sui dominum eligerent, et militie sue principem preficerent. Qui licet sub tenerrima detineretur etate puerili, tamen de eius consolatione omnes oppido exhilarati, iuxta decretum ducis protinus eum prompta uiuacitate suum collaudauere principem ac dominum, pangentes illi fidelitatem non uiolandis sacramentis. Dux itaque Robertus postquam hec ad uotum expleuit, filium suum fidelibus et sensatis tutoribus et auctoribus usque ad legitimam etatem  subegit, et dispositis competenter rebus ad patrie moderamina congruentibus, pium uale dicens omnibus, cum suo nobilissimo comitatu illam sanctissimam peregrinationem est aggressus. Que uero lingua uel sermo explicabit eleemosynarum exhibitiones egenis ab eo quotidie distributas? Aut que uidua, uel orphanus, egenusque exstitit, qui non eius expensis subleuaretur? Tandem confecto itinere ad illud uenerabile sepulcrum peruenit, in quo Regis celestis sanctissimum corpus iacuit. Quis ergo hominum enarrabit quot per octonos dies lacrymarum riuulis illud eluerit, uel quot auri muneribus accumulauerit?



CAPUT XIII. Quod idem dux Robertus rediens ab Hierosolymis apud urbem Nicenam obiit in Christo.


Porro, inuitus dux, pius et Deo amabilis, adorato Christo cum internorum singultuum suspiriis, et peragratis Sanctorum locis, felicissimum conuertens iter, ad Nicenam regressus est urbem. In qua correptus egrimonia corporis, millesimo tricesimo quinto ab Incarnatione Domini anno, uiam petens uniuersi generis humani, gaudentibus angelis, diuine uocationis iussu in fine occubuit uI Nonas Iulii. Non enim indignum estimo credere et penne officio signare, quod eterno celestis Hierusalem Moderatori, cuius et sepulture locum in terra ueneratus est, in huius uite medio labore ad perennis glorie consortium eum assumere placuerit; ne beata anima  plurimo iam optimorum operum splendore candidata, post mundanis actibus implicata maculas colligeret. Sepultus est etiam in basilica sancte Marie a suis, intra menia Nicene ciuitatis; regnante Domino nostro Iesu Christo in paterne maiestatis deitate, cum cequalitate Spiritus sancti per omnia secula. Amen.



HISTORIAE NORTMANNORUM LIBER SEPTIMUS. De Willelmo duce, qui Angliam armis subegit.



CAPUT PRIMUM. Quos labores Willelmus puer perpessus est in initio sui principatus, peruersitate quorumdam.


Recensitis seriatim Roberti magni ducis actibus et multorum solerti indagine intimatis auribus, competens uidetur, ut ad Willelmum filium eius articulus uertatur; subscribendo futuris, quo sudore laboris inimicorum laqueos euaserit, et suis eorum ferina colla uestigiis uiriliter substrauerit. Plerisque etenim Scripture reperitur in paginis, nequitia patris iniqui domum filii subuerti; e diuerso uero, merito boni solidius roborari. Denique Christus Roberto duci, spretis ab eo secularibus pompis, domum stabiliuit, dum perenni eum palma remunerauit, et Willelmum filium eius, profligatis  inimicis, throno regali postmodum prouexit. uerumtamen, quibus uictoriarum triumphis in ducatu claruerit, prout ordo rerum ueracissime compertarum dictauerit, libet uenturis notificare, ne tegantur inani segnitie, que gloriose micuerunt etatis nostre tempore. Is itaque dux in puerilibus annis patre orbatus, sagaci tutorum prouidentia liberalium morum instituebatur ad incrementa. Sub eius ineunte etate, Northmannorum plurimi aberrantes ab eius fidelitate plura per loca aggeres erexerunt, et tutissimas sibi munitiones construxerunt. Quarum dum auderent fisi munimine, protinus inter eos diuersi motus exoriuntur, seditiones concitantur, ac seua patrie incendia ubique perpetrantur. In tanto quippe dissensionum turbine Mars  atrociter grassatur, et non modicus bellatorum cuneus frustra consumitur.



CAPUT II. De bello inter Tustinum de Bastenborc et Walchelinum de Ferrariis, et de morte Osberni, filii Herfasti.

Nam Hugo de Monteforti filius Tustini cum Walchelino de Ferrariis certauit, et in eo conflictu uterque occisus occubuit. Porro immanis quorumdam rabies eructat, ac ad patrie detrimentum nimis regnat. Siquidem Gislebertus comes Ocensis, filius Godefridi comitis, callidus et fortis, tutor Willelmi pueri, sed domini, quodam mane dum equitans loqueretur cum compatre suo Wascelino de Ponte Erchenfredi, nichil mali suspicans occiditur cum  Fulcoio filio Geroii. Hoc uero malum dolosis hortatibus Rodulphi de Waceio, filii Roberti archiepiscopi factum est, per manus crudeles Odonis Grossi, et audacis Roberti filii Geroii. Deinde Turoldus, teneri ducis pedagogus, perimitur a perfidis patrie desertoribus.  Osbernus quoque procurator principalis domus, Herfasti Gunnoris comitisse fratris filius, quadam nocte, dum in cubiculo ducis cum ipso in ualle Rodoili securus soporatur, repente in statu suo a Willelmo Rogerii de Monte Gumeri filio iugulatur. Rogerius enim pro perfidia sua tunc exsulabat apud Parisios et quinque filii eius Hugo et Robertus, Rogerius et Willelmus atque Gislebertus, in Northmannia summopere inseruiebant diris facinoribus. Sed Willelmus pro scelere prescripto, quod operatus est, non multo post condignam mercedem retribuente Deo nactus est. Barno quippe de Glotis prepositus Osberni iniustam necem domini sui cupiens ulcisci, nocte quadam expeditos pugiles congregauit, et domum, ubi Willelmus et complices sui  dormiebant, adiit, ac omnes simul sicut meruerant, statim trucidauit.



CAPUT III. Quomodo Rogerius de Bellomonte, filius Hunfridi de uetulis, patris iussione Rogerium de Teneio superauit.

Rogerius Tenites de stirpe Malahulcii, qui Rollonis ducis patruus fuerat et cum eo Francos atterens Northmanniam fortiter acquisierat, uir potens et superbus, ac totius Northmannie signifer erat. Hic uero, dum Robertus dux peregre perrexerat in Hispaniam, ubi per eum multe probitates super paganos facte sunt, profectus fuerat. Sed post aliquantum temporis in sua regressus est. Comperiens  autem quod Willelmus puer in ducatu patri successerit, uehementer indignatus est, et tumide despexit illi seruire, dicens, quod nothus non deberet sibi aliisque Northmannis imperare. Willelmus enim ex concubina Roberti ducis, nomine Herleua [Herlotta], Fulberti cubicularii ducis filia natus, nobilibus indigenis et maxime ex Richardorum prosapia natis despectui erat, utpote nothus. uerum, postquam Hierosolymitanus dux obiit, Herluinus quidam probus miles Herleuam uxorem duxit, ex qua duos filios Odonem et Robertum, qui postmodum preclare sublimitatis fuerunt, procreauit. Rogerius itaque fretus auxiliatorum multitudine, contra tenerum ducem ausus est rebellare. Omnes uicinos suos palam despiciebat et terras eorum,  maxime Hunfridi de uetulis, rapinis et incendiis deuastabat. At ille diutius hoc ferre nolens, Rogerium de Bellomonte filium suum cum familia sua contra eum misit. Quem Rogerius Teniensis temere spreuit, et nil metuens cum eo audacter conflixit;  sed ibidem cum duobus filiis suis Helberto et Elinantio peremptus, uictoriam hostibus reliquit. Ibi Robertus de Grentemaisnil lethale uulnus accepit, quo post tres hebdomadas, Iu Kal. Iulii, obiit. Porro, ante mortem suam duobus filiis suis Hugoni et Roberto terram suam equaliter distribuit, eisque Ernaldum minimum filium suum, ut ipsum, dum ad etatem ueniret, sicut fratrem bene tractarent, commendauit.



CAPUT Iu. Quod idem Rogerius abbatiam Pratellis edificauit, et Adelinam filiam Waleranni comitis Mellenti duxit.

Rogerius uero de Bellomonte, superatis aduersariis,  uictori Deo gratiam retulit, et in omni uita sua bonis operibus insudare studuit. Inter que, monachile cenobium in fundo suo Pratellis construxit, et Willelmo duci contra omnes fidelis semper exstitit. Quapropter omnibus auis proauisque suis sublimior effectus est. Nam Adelinam, Waleranni comitis Mellenti filiam, uxorem duxit; ex qua duos filios, Robertum et Henricum, magne potentie postea comites procreauit. Robertus quippe post Hugonem auunculum suum comes Mellentis plus quam uiginti septem annis uiguit; et Henricus Willelmi regis in Anglia comitatum Warwik promeruit. Post prefatam cedem in qua Rogerius et Robertus de Grentemaisnil et alii quamplures ceciderunt, Richardus Ebroicensis comes, filius Roberti  archiepiscopi, uxorem Rogerii de Tenia sibi in matrimonio assumpsit, ex qua Willelmum, qui nunc Ebroicensibus principatur, genuit. Willelmus uero frater eius Hadeuisam filiam Geroii relictam Roberti de Grentemaisnil sibi iunxit. Interea Willelmus dux, fauente Deo, crescit etate et uiribus, ac sensu morumque ualentia proficit. Animaduertens itaque, quanta suorum rabies Northmanniam proculcauerit, in pueri pectore uirile robur colligit, proceresque patris sui ascitos ad amorem sui trahere satagit, et ne quid indisciplinate agant, precibus et iussis erudit. Rodulphum de Wacceio ex consultu maiorum sibi tutorem eligit, et principem militie Northmannorum constituit. Quidam optimatum, qui Deum et iustitiam amant, libenter duci  ut domino obtemperant, fidemque seruant et rebelles ei subdere fideliter anhelant. Porro filii discordie, qui dissensionibus gaudent et innocenter uiuere uolentes affligere student, dum per se tantum nocere simplicibus, quantum uellent, se non posse uident, commentantur qualiter improba fronte subuersionem patrie procurent. Henricum igitur regem Francorum adeunt et titiones eius per Northmannicos limites hac illacque spargunt. Quos nominatim litteris exprimerem, si inexorabilia eorum odia declinare nollem. Attamen non alii exstiterunt, uobis in aure loquar circumstantibus, quam hi qui fideliores se profitentur et quos nunc maioribus dux cumulauit honoribus.



CAPUT u. Quod Henricus rex Francorum castrum Tegularias a Northmannis pro pace sibi traditum combussit, nec non et Argentomum.


uesana igitur proditorum prouocatione rex Henricus uehementer permotus, et beneficii a Roberto duce sibi quondam impensi immemor effectus, duxit se placabilem ei nullo modo fore, quamdiu Tegulense castrum uideret in pristino statu persistere. Cuius fraudes animi ob salutem pueri uitare cupientes in fide stantes Northmanni, decreuerunt fieri quod egisse postmodum penituit. Gislebertus autem cognomento Crispinus, cui illud commiserat olim dux Robertus, mox ut molestissimum agnouit decretum, conatus eorum spreuit et cum ualida  manu armatorum ad resistendum illico se intra ipsum conclusit. Rex quoque munitionis aditum sibi denegari considerans, exercitibus tam Francorum quam Northmannorum contractis, festinus eam obsidione cinxit. Quid plura? Gislebertus tandem precibus ducis uictus, merens castrum reddidit, quod sub oculis omnium cum maximo dolore cordis confestim igne concremari perspexit. Quibus rex ad uotum peractis, a loco secessit. Sed non multo post Oximensem comitem adiuit, et Argentomum, ducis uicum, flammis uoracibus combussit; sicque onustus preda, partes illas deseruit. Deinde itinere quo uenerat regressus, ad castellum Tegulense uenit; atque sacramenta que duci iurauerat, ne a quoquam suo in quatuor annis reficerentur, irrita fecit. Nam  illud cum festinatione restaurauit, militibus et alimoniis abundantissime muniuit, et hinc, quia uotis suis iam satisfecerat, letus recessit.



CAPUT uI. Quod Turstenus Guz castrum Falesie contra Willelmum ducem tenere uoluit, sed non potuit; et de Richardo filio eiusdem.

Turstenus cognomento Guz, Ausfridi Dani filius, qui tunc preses Oximensis erat, perspiciens ducem puerum regi aliquantum cessisse, et quasi uictum regie manus oppressionem iam aliquantum utcumque perpeti, zelo succensus infidelitatis, regales milites stipendiis conduxit, quos complices ad muniendum Falesie castellum, ne inde duci seruiret, sibi asciuit. Cuius maliuoli animi conatus dux  ut comperit, legionibus Northmannorum undequaque coactis, festinanter illud obsedit. Tunc Rodulfus Wacceiensis magister militum erat, ducemque suum totis nisibus adiuuabat. Concitatis autem militibus, tanta illico magnanimitate pugnatum est, ut partem muri sub momento deiicerent. Et nisi nox prelium diremisset, procul dubio rem quam summe uolebant, totam confecissent. Perpendens Turstenus se tantas hostium copias non posse diutius tolerare, locum secedendi a duce petiit, et sic profugus a patria extorris aufugit. Post hec Richardus Tursteni filius optime duci seruiuit, et sic patrem suum duci reconciliauit; et ipse multo maiora quam pater perdiderat, acquisiuit.



CAPUT uII. Quod Roberto archiepiscopo successit Malgerius filius secundi Richardi ex secunda coniuge Popia [Papia]; et de Willelmo Archacensi.


Mortuo Roberto Rothomagensi archiepiscopo successit Malgerius frater Roberti ducis. Nam Richardus Gunnorides, mortua Iudith, aliam uxorem nomine Papiam duxit, ex qua duos filios genuit, Malgerium scilicet archipresulem et Willelmum Archacensem. Hic enim Willelmus a duce iam in adolescentia pollente comitatum Talogi percepit, obtentu beneficii, ut inde illi existeret fidelis. Nobilitate uero generis elatus, castrum Archarum in cacumine ipsius montis condidit. Deinde assumpta tyrannide, regioque fultus iuuamine, contra ducem ausus est calcaneum extollere. Quem dux a sua  uesania nitens auellere, ad exhibendum sibi obsequium per legatos iussit eum uenire. Sed ille huiusmodi legationem habens contemptui, magna cum fiducia ad resistendum se muniuit et armauit. Dux uero, uiribus Northmannorum ascitis, eius supercilium domiturus, quantocius super eum uenit, et erectis aggeribus ad radicem montis castrum stabiliuit, quod fortium uirorum robore inexpugnabile reddidit, et sic inde abiens, uallatum alimoniis reliquit. Quod factum protinus Henricum regem minime latuit. Rex ergo Francorum copias sumpsit et superioris oppidi causa muniendi properantissime aduenit, et exercitum castra metari apud sanctum Albinum iussit. Cuius aduentum milites ducis comperientes,  de suis miserunt, si quos forte hostium a regio cetu abstraherent, quos illi in latibulis degentes incautos exciperent. Quo dum uenissent, non minimam exercitus partem inde protraxerunt, et fugientes in insidias induxerunt. Statim uero qui uidebantur fugere, uersa facie ceperunt eos acriter cedere; adeo ut in hoc conflictu cum pluribus Ingelrannus Abbatisuille comes confossus perimeretur, ac Hugo cognomento Bardulfus cum multis aliis caperetur. Quod ut rex agnouit, alimoniam castello pro quo uenerat, intromisit, et mestus propter milites amissos cum dedecore recessit. Willelmus quoque non longo post inedia affectus cum suis inuitus castellum reddidit et ipse a natiuo solo in exsilium discessit. Denique cum uxore sua, sorore  scilicet Widonis comitis Pontiui, Eustachium Bolonie comitem expetiit et in eius familia uictum et uestitum percipiens, usque ad mortem suam extorris remansit.



CAPUT uIII. Quod mortuo Chunuto rege Anglorum successit Heraldus filius eius, et de Edwardo adhuc exsule.

Eadem tempestate Anglorum rex Chunutus obiit, cui successit Heraldus filius eius, ex concubina nomine Elfgiua natus. Cuius diu cupitam mortem Edwardus audiens, adhuc cum duce degens, quantocius cum 40 nauibus milite plenis superato mari Hantunam appulit; ubi innumerabilem Anglorum multitudinem ad sui perniciem se opperientem offendit.  Qui protinus congressus cum eis, non minimam partem ex illis ocius Orco transmisit. Ipse uero uictor existens, ad naues regressus est cum suis. uidens autem non absque plurimo militum numero se posse regnum obtinere Anglorum, regyratis nauium proris Northmanniam cum maxima preda repetiit.



CAPUT IX. De traditione Aluredi fratris Edwardi per Goduinum comitem; et quod Hardechunutus filius Emme matris Edwardi successit Heraldo fratri suo, et Hardechunuto Edwardus qui duxit Editham filiam Goduini.

Interea frater eius Aluredus milites non parui numeri assumpsit, portumque Wisanti petiit et hac transfretans Doroberniam uenit. Inde siquidem interiora  penetrans regni, Goduinum comitem obuium habuit. Quem idem comes in sua fide suscepit, sed in illo sub eadem nocte traditoris Iude uicem impleuit. Nam libato pacis osculo et cum eo percepto cibo, medio intempeste noctis, manibus post tergum ligatis illum Heraldo regi apud Lundoniam cum suorum nonnullis destinauit. Milites autem suos partim per Anglorum regionem distraxit, partim cum dedecore peremit. Heraldus ut Aluredum uidit, statim eius socios truncari capitibus iussit, et ipsum ad Hely duci, ibique oculis priuari. Sic nobilissimus et optimus uir Aluredus occubuit, iniuste peremptus. Heraldus uero non multo post superstes obiit mortem, cui successit frater eius Hardechunutus a Dacia egressus, ex Emma Edwardi  matre natus. Qui post paululum confirmatus in culmine regni, fratrem suum Edwardum a Northmannia reuocauit, ac secum cohabitare fecit. Ipse autem non plenis duobus annis existens, exiuit hominem, et Edwardum totius regni reliquit heredem.

Ferox dolique commentor Goduinus eo tempore comes in Anglia potentissimus erat, et magnam regni Anglorum partem fortiter tenebat, quam ex parentum nobilitate, seu ui uel fraudulentia uindicauerat. Edwardus itaque metuens tanti uiri potentia ledi, doloue solito, Northmannorum consultu, quorum fido uigebat solatio, indignam Aluredi fratris sui perniciem ei benigniter indulsit. Ac ut inter eos firmus amor iugiter maneret, Editham filiam eius  uxorem nomine tenus duxit. Nam reuera, ut dicunt, ambo perpetuam uirginitatem conseruauerunt. Edwardus nempe uir bonus erat, mitis et humilis, iucundus et longanimis, clemens, pauperum tutor et Anglicarum legum legitimus restitutor. Multoties diuina mysteria uidit et uaticinia que rerum euentu postmodum comprobata sunt, deprompsit, regnumque Anglorum fere 23 annis feliciter rexit.



CAPUT X. De crudelitate Willelmi Talauatii et de Willelmo filio Geroii, qui monachus Becci factus est.

Willelmus, cognomento Talauatius, postquam Roberti fratris sui caput carcere securibus comminutum est, auxilio suorum et maxime Willelmi filii  Geroii, omnem patris sui fundum adeptus est. Hic uero a parentum suorum perfidia nequaquam sua retorsit uestigia. Hildeburgem quippe filiam Arnulfi cuiusdam nobilissimi uiri in coniugio habuit, ex qua Arnulfum et Mabiliam crudelissime sobolis postea matrem genuit. Sed quoniam mulier predicta bene morigerata erat et Deum feruenter amabat, diris mariti factionibus non consentiebat. Quapropter ipse eam abominatus est uehementer. Denique quodam mane, dum ipsa ecclesiam adiret Deum deprecari, a duobus parasitis suis in uia fecit eam subito strangulari. Deinde filiam Rodulphi uicecomitis de Bellomonte sibi desponsauit et plures optimates sibi uicinos ad nuptias inuitauit, inter quos Willelmum, Geroii filium, eximie strenuitatis uirum accersiuit.  Rodulphus autem frater eius cognomento Clericus, quia copiose litteratus erat, et Mala-corona, quia militaribus exercitiis inseruiens clericatus grauitatem male seruabat, ex augurio graue infortunium sibi imminere prenoscens, fratri suo prohibet ne fedas feralis bigami nuptias ullatenus adiret. Willelmus autem, spretis Rodulfi dissuasionibus, inermis Alencium uenit cum duodecim militibus. Porro Talauatius eum illic nil mali suspicantem, sed potius, ut moris est, ad nuptias amici sui gaudentem, sine reatu, quasi nequam proditorem, mox comprehendit, et caute custodiri suis clientibus precepit. Postea cum conuiuis suis uenatum perrexit. Satellites uero eius, quibus clam iusserat hoc, Willelmum foras eduxerunt, et cunctis qui hoc  uidebant, lugentibus, heu, proh dolor! oculis priuarunt; nariumque summitatibus et aurium abscissis deturparunt. Hoc audito scelere multi doluerunt et contra Talauatium in ira exarserunt et tale nefas ulcisci conati sunt. Geroianus autem Willelmus post tres annos uenerabilem Herluinum abbatem adiit et in Beccensi cenobio quod in honore sancte Dei genitricis Marie tunc a prefato patre construebatur, monachus factus est.



CAPUT XI. Quod dux Richardus dedit duo municipia, Monasteriolum et Escalfoum, Geroio qui duxit Gislam filiam Tursteni de Monteforti.

Geroius iste, de cuius prole loquimur, ex nobili  Francorum et Britonum prosapia originem traxisse dicitur. Hic autem cum Belesmensi Willelmo ad curiam Richardi ducis uenit, cuius dono in Northmannia duo municipia, Monasteriolum et Escalfoum obtinuit. Hospitium uero, dum ducem expeteret, in domo Tursteni de Monteforti habuit, cuius filiam, nomine Gislam, ad prandium forte uidens, adamauit, et a preclaris parentibus eam requirens impetrauit. Que succedenti tempore septem filios et quatuor filias ei peperit, quorum nomina hec sunt: Ernaldus et Fulcoius, qui cum Gisleberto comite periit, Willelmus et Rodulfus , Robertus, Hugo et Geroius, Heremburgis, Emma, Adelais et Haduisa. Ex his filiorum et nepotum militaris turma propagata est, que Barbaris in Anglia, uel Apulia,  seu Trachia, uel Syria nimio terrori uisa est. Igitur postquam Willelmus Talauatius Willelmum, qui etate et sensu in Geroiana progenie sublimior erat, ex inuidia, ut supra diximus, tam truculenter dehonestauerat, Robertus et Rodulphus, egregii milites, cum fratribus et cognatis uiriliter insurgunt et damnosam fratris sui iniuriam uindicare moliti sunt. Omnem itaque terram Talauatii prediis et incendiis deuastabant, usque ad portas munitionum eius nullo resistente armati ueniebant, ipsumque, ut exiret et cominus certaret, audacter prouocabant. At ille, quia timidus et in militia nullarum uirium erat, cum lacessentibus inimicis in campo confligere non audebat. Sic a Geroicis sepe deludebatur.



CAPUT XII. De Arnulfo filio Willelmi Talauatii et Oliuaro, fratre eius, monacho Beccensi.


Arnulfus tandem filius eius ut hec animaduertit, optimatum suorum consensu contra patrem, qui omnibus odibilis erat, rebellauit; et eum de munitionibus suis turpiter eiecit, et usque ad mortem miserabiliter exsulare compulit. Paternam quidem possessionem inuasit, sed nequitiam non deuitauit. Unde tristi fine perire meruit. Nam quadam die cum clientibus suis predari perrexit et inter reliqua porcum cuiusdam sanctimonialis rapuit. At illa gemens eum insecuta est, ac ut porcellus quem nutrierat, sibi pro Deo redderetur, obnixe deprecata est. Arnulfus autem preces eius spreuit, porcum mactari et ad esum preparari coquo iussit, uentrique  suo frusta seruiens, inde sero nimis comedit. Sed non impune. Nam in eadem nocte in lecto suo strangulatus est. Porro quorumdam relatio asserit, quod ab Oliuaro germano suo peremptus sit. Nos uero de tali uiro tantum nefas non solum non astruimus, uerum etiam credere penitus recusamus. Prefatus siquidem Oliuarus longo post tempore in militia honorifice deguit, senexque factus Dei nutu seculum dereliquit. Deinde sub domno Anselmo tunc abbate, nunc uero Cantuariorum archiepiscopo, monachile schema in Beccensi cenobio pius suscepit, quod ibidem sub domno Willelmo abbate multis annis laudabiliter portauit.



CAPUT XIII. Quod mortuo Arnulfo, Iuo patruus eius, episcopus Sagiensis, terram eius hereditario iure possedit.


Denique arnulfo nequiter perempto, sicut supra retulimus, uenerabilis Iuo patruus eius Sagiensis episcopus Belesmie castrum, et queque ad ipsum iure pertinebant, accepit et legitime quandiu uixit, pace cum Geroianis aliisque uicinis facta, tenuit. Sagax enim idem erat, ac decorus et affabilis, multumque iocosus, ac serene pacis cupidus. Sed perfidia malorum non cessat perturbare quietem bonorum. Itaque temporibus Iuonis episcopi, Richardus atque Robertus et Auesgotus, filii Willelmi cognomine Sorengi, cuneum sceleratorum sibi asciuerunt et omnem circa Sagium patriam sine reuerentia depopulati sunt. Postremo ecclesiam Sancti Geruasii inuaserunt,  ibique turbam predonum posuerunt. Sic de domo orationis speluncam latronum, stabulumque fecerunt equorum. Religiosus Azo uetulus presul eiusdem urbis muros destruxerat et ex lapidibus deiecti muri ecclesiam sancto Geruasio martyri construxerat, ubi sedes episcopalis longo post tempore fuerat. uenerandus autem Iuo dum uidit Sorengos in diebus suis ita insanire, ut in templo Dei non dubitarent foueam furum et lupanar meretricum facere, nobili tactus ira uehementer doluit, ac ad liberationem ecclesie Dei toto nisu animum conuertit. Quondam igitur, dum de curia Willelmi ducis rediret, ac per Oximensem pagum transiret, Hugonem de Grantemaisnil, aliosque barones cum turmis suis secum adduxit et Sorengos in turre monasterii  fortiter expugnari fecit. At illi audacter restiterunt, et pro se pugnantes proiectis telis plures leserunt. Quod pontifex dum perspexit, uicinis domibus ignem imponi iussit. Mox parochiani iussis parent episcopi. Ignis uero immissus flante uento ad ecclesiam currit, ipsamque inuadens consumit et impios in ea furentes acriter angit. Sorengi tandem, dum se uident flamma seuitiem pati non posse, arreptis armis inde fugiunt cum dedecore.



CAPUT XIu. De filiis Willelmi, Sorengi Richardo Roberto et Auesgoto, quomodo digna morte interierunt.

Iustus et misericors Deus egre tulit ecclesie sue profanationem, debitamque uiolatoribus non distulit  inferre mulctationem. Nam tres germani, qui principes exstiterant predicte inuasionis, non multo post, dum latrociniis summopere uacarent et rapinis, iusto Dei iudicio perempti sunt, sine confessione et uiatico salutis. Richardus nempe qui primogenitus erat, noctu in uili casa iuxta quoddam stagnum securus dormiebat. Protinus quidam miles potens, nomine Richardus de sancta Scholastica, cuius terram deuastauerat, domunculam circumdedit cum sua familia. Sorengus uero expergefactus de bordello exiit et fugiens in riuarium exilire uoluit. uerum, quidam rusticus quem ipse pridem in uinculis cruciauerat, eum preuenit et securi caput eius conterens, mox eum exanimauit ibidem. Deinde  Robertus frater eius cum suis quadam die circa Senceum predam rapuit, et dum rediret, a persequentibus uillanis uulneratus statim interiit. Ad ultimum Auesgotus Cambeiam super Albertum Girardi Fleitelli filium intrauit, ibique militari rabie debaccari cepit, sed pilo desuper emisso, in capite ictus mox periit. Ecce in his uere completum uidimus, quod audiuimus: Si quis templum Dei uiolauerit, disperdet illum Deus. Raptores ergo, et fractores ecclesiarum sui similium interitu comperto caueant, ne, dum similia perpetrant, simili punitione tandem pereant. Et si munda prosperitas paululum eos comitatur, non inde securi glorientur. Illis nimirum scire conuenit, quod mundi gaudium quasi fumus ad modicum transit, ac permansurum merorem  acquirit, seu quidam egregius in pemate suo impios arguens uersificator ait:

uos male gaudetis, quia tandem suscipietis
Nequitie fructum, tenebras, incendia, luctum.
Nam pius indultor, iustusque tamen Deus ultor,
Que sua sunt munit, que sunt hostilia punit.

Prostratis, ut supra dictum est, filiis discordie, simplicibus in pace circa Sagium licuit aliquantulum respirare. Nobilis Iuo presul ecclesiam cooperire sategit et Iu Nonas Ianuarii iterum dedicauit. Sed quia macerie uirtute flammarum lese fuerant, ipso anno ante Quadragesimam corruerunt.



CAPUT Xu. De concilio quod Remis tenuit Leo papa et de increpatione ipsius in Iuonem episcopum Sagiensem, propter ecclesiam Sancti Geruasii combustam.


In illo tempore sanctus Leo papa Gallias expetiit, ecclesiam Sancti Remigii Remensis archiepiscopi consecrauit, eiusque corpus in ecclesiam nuper dedicatam transtulit. Tunc Remis idem papa grande concilium tenuit et desides episcopos uel abbates acriter redarguit; inter quos, ut dicunt, propter combustionem ecclesie Iuoni dixit: »Quid fecisti, perfide? qua lege damnari debes, qui matrem tuam cremare ausus es?« Eloquens Iuo palam confessus est se quidem malum fecisse, sed ad hoc scelus agendum se grauiter coactum fuisse, ne deteriora fierent a scelerosis super filios Ecclesie. Deinde penitentiam secundum sagacis pape iussum accepit,  ac de restituenda Sancti Geruasii ecclesia operam adhibuit. Igitur Apuliam et inde Constantinopolim perrexit et a diuitibus cognatis et amicis suis simul multum pecunie congessit, donoque imperatoris, de ligno Dominice Crucis carum munus deportauit. Reuersus autem Sagium, ecclesiam cepit tam magnam edificare, ut successores eius Robertus, Girardus ac Serlo, nequiuerint eam per 40 annos consummare.



CAPUT XuI. Quod Willelmus Talauatius frater Iuonis episcopi filiam suam Mabiliam Rogerio de Monte Gummeri cum terra sua dedit.

Interea Willelmus Talauatius, postquam a filio suo, ut supra retulimus, de terra sua expulsus est,  miser et despicabilis omnibus per aliorum domos diu peruagatus est. Ad extremum, Rogerium de Monte Gummeri expetiit, eique filiam suam nomine Mabiliam sponte obtulit, et omnem quem ipse pro nequitia segnitieque sua perdiderat, honorem concessit. At ille, qui fortis erat et probus, consilioque maturus, hoc placitum sibi profuturum cernens, ei acquieuit in omnibus. Ipsum namque errabundum in domo sua suscepit, eiusque natam sibi legitime copulauit. Prefata uero mulier erat corpore parua, multumque loquax, ad malum satis prompta et sagax atque faceta, nimiumque crudelis et audax. Que succedenti tempore quinque filios et quatuor filias peperit, quorum nomina hec sunt: Robertus et Hugo, Rogerius Pictauinus, Philippus et Arnulfus;  Emma, Mathildis, Mabilia et Sibylla. He siquidem fratres suos moribus precesserunt. Nam dapsiles et honeste, ac affabiles pauperibus et monachis, aliisque seruis Dei fuerunt. Illi uero ferales et cupidi, ac inopum rabidi oppressores exstiterunt. Quam callidi, uel militares, seu perfidi fuerint, aut quantum super uicinos paresque suos excreuerint, iterumque sub eis pro facinoribus suis deciderint, non est nostrum in hoc loco enarrare, qui decreuimus Willelmi ducis magni gesta propalare. Quapropter, illis relictis, nunc stylus figatur in prefixa serie narrationis.



CAPUT XuII. Quod mortuo Hugone episcopo Baiocensi, dux Willelmus Odonem fratrem suum uterinum subrogauit; et de bello apud ualedunas.

 Igitur dux iam flore uernans gratissime iuuentutis, cultum Dei cepit ultroneo corde amplecti, imperitorum quoque contubernia a se eliminare et sapientum consiliis uti, bellicis rebus pollere, et prudentia seculari uigere. Circa hec tempora Hugo filius Rodulphi comitis, Baiocensis episcopus, obiit, et dux predictum episcopatum Odoni fratri suo commendauit. Prefatus autem Odo ut presul consecratus fuit, pontificalem ecclesiam in honorem sancte Dei genitricis Marie nouam auxit, auctoque clericorum numero peritorum et multis ornamentis mirabiliter ditauit. Ipse uero fere quinquaginta annis in episcopatu uixit. Dux autem dum multis probitatum commodis quotidie augmentatur, quemdam crudelem conuiuam expertus est, Widonem scilicet  filium Rainaldi Burgundionum comitis, qui cum eo a puerilibus annis educatus fuerat, et cui olim contulerat castrum Brioci quasi munere firmius astringende fidelitatis. Is etenim fastu innectus superbie, plurimos proceres uelut Absalon ab eius fidelitate cepit auertere et in sue perfidie uoragine complicare; in tantum ut Nigellum Constantiniensem presidem in hac conspiratione annecteret, et a seruitio quod electissimo principi sacramentorum obligatione debebat, cum multis aliis funditus exturbaret. Considerans itaque prudentissimus dux se tantopere a suis destitui, et eos suorum mancipiorum presidiis iugiter robustius uallari, uerens ne a comitatus fastigio abigeretur, locoque suo emulus  eius subrogaretur, necessitate coactus Henricum Francorum regem expetiit pro subueniendi obtentu. Tunc tandem rex memor beneficii quod a patre eius sibi quondam impensum fuerat, uires Francorum simul cegit, et Oximensem comitatum aggressus, ualedunas uenit, ubi innumerabilium infectissimo armatorum animo exercitum strictis gladiis prelium sibi intentantem offendit. Quorum efferos impetus rex cum duce minime perhorrescens, facto alternatim militum concursu bellum commisit, tantaque eos illico strage deleuit, ut quos gladius non exstinxit, Deo formidinem inferente, fugientes fluuius Olne absorberet. Felix namque pugna, in qua die sub una corruerunt proteruorum castella et facinorosorum domicilia. Wido autem e prelio lapsus  Briocum expetiit, in quo obseratis portarum repagulis, cupiens liberari, se aliquandiu obstruxit. Quem dux, rege Franciam repetente, prospere insecutus, intra ambitum sepsit obsidione, stabilitatis munitionibus in utraque parte fluminis uocabulo Rifle. uidens profecto Wido se nullo pacto a loco effugere posse, astrictus famis calamitate, per amicos compulsus est supplex, et commissi penitens, eius clementiam expetere. Cuius dux, suorum consultu, miserie misertus, clementer illi pepercit et recepto castello Brioci cum suis domesticis eum manere in domo sua iussit. Conspicientes itaque cuncti optimates, qui deuiarant a ducis fidelitate, illum omne presidium fuge partim destruxisse, partim interclusisse, datis obsidibus rigida colla ei ut  domino suo subdidere. Sic castellis ubique euersis, nullus ultra ausus est contra eum rebellem animum detegere. Predictum itaque bellum anno ab Incarnatione Domini 1047 factum est.



CAPUT XuIII. Quomodo dux Willelmus castella Alencium et Damfrontem que Goiffredus comes Andegauensis inuaserat, recepit.

Andegauorum quoque comes Goiffredus agnomine Martellus, uir per omnia uersutus, quosdam cladibus diuersis et intolerabilibus pressuris in uicino degentes frequenter afflixit. Ex quibus comitem Tetbaldum a se fraudulenter captum tamdiu custodie mancipauit, donec urbem Turonicam ab illo uiolenter  extorqueret, cum nonnullis castellis. Hic ergo, obortis litium quibusdam fomentis, contra Willelmum ducem cepit atrociter moueri, Northmanniamque rapinis uehementer demoliri, intra Damfrontis castrum seditiosis custodibus immissis. Quod dux, militari uallatus manu, uisendi obtentu aggressus, ut ipsum uidit scopulis asperrimis et eminentibus in gyro circumdatum et inaccessibile ad oppugnandum, uires Northmannorum acciuit et firmissimis castellis illud strinxit, ac aditus egrediendi obstruxit. In cuius procinctu dum aliquandiu moraretur, ecce adsunt exploratores, Alencium castrum absque suorum detrimento eum capere posse nuntiantes. Qui confestim custodes intra castra disposuit et cum exercitu tota nocte equitans diluculo Alencium uenit,  ubi in quodam municipio trans flumen posito quosdam se conuitiis subsannantes reperit. Quod acerrime concitatis militum animis, expugnans festinanter cepit igneque iniecto exitialibus flammis cremauit. Illusores uero coram omnibus infra Alencium consistentibus, manibus priuari iussit et pedibus. Nec mora, sicut iusserat, triginta duo debilitati sunt. Pelles enim et renones ad iniuriam ducis uerberauerant, ipsumque pelliciarium despectiue uocitauerant, eo quod parentes matris eius pelliciarii [pollinctores] exstiterant.

Custodes autem castelli tam seueram austeritatem ducis cognoscentes timuerunt, et ne similia paterentur, illico portas aperuerunt, ducique castellum reddiderunt, malentes illud reddere quam cum  suorum periculo membrorum tam grauia tormenta tolerare. Dux autem uiriliter his peractis, militibusque suis intromissis, celerrime Damfrontem repetiit. Audientes autem Damfrontani qualia dux suis commilitonibus intulerit et considerantes se a nullo posse iuuari, se et castellum eius tradiderunt dominatui. Inde uero custodibus positis egrediens et prolixius tendens ad confutandum comitem Goiffredum, Ambreras [Amberras] uenit, ibique super ora fluminis castellum condidit, quod alimoniis et militibus sufficienter muniuit. Quibus decenter expletis rebus, Rothomagum metropolim Northmannie regressus est.



CAPUT XIX. Quod deposito Willelmo Werlenco comitatu Moritolii, Robertum uterinum fratrem suum subrogauit.


Eadem tempestate Willelmus cognomento Werlencus de stirpe Richardi magni, comes erat Moritolii. Ad eum aliquando quidam tiro de familia sua, nomine Robertus Bigot accedens, ait: »Paupertate premor, domine mi, et in hac patria nequeo questum mihi necessarium lucrari. Quapropter ibo nunc in Apuliam, ut ibidem honorabilius uiuam.« Cui Willelmus ait: »Quis tibi hoc persuasit?« At ille respondit: »Penuria quam patior.« Comes uero dixit: »Si mihi credere uis, hic nobiscum remanebis. Nam tale tempus ante octoginta dies in Northmannia habebis, ut queque tibi necessaria oculis uideris, impune manibus rapere poteris.« Ille uero domini monitis acquiescens, remoratus est, et non  multo post per Richardum Abrincatensem cognatum suum familiaritatem ducis consecutus est. Qui, dum quadam die priuatim loqueretur cum duce, inter alia prescriptum Willelmi comitis uerbum ei retulit. Dux autem Willelmum ad se uocauit et cur eiusmodi sermonem protulisset, interrogauit. At ille nec negare potuit, neque intentionem dicti declarare presumpsit. Ob hoc iratus dux ait: »Seditiosis tumultibus Nortmanniam perturbare decreuisti et contra me rebellans me nequiter exheredare disposuisti; ideoque rapacitati tempus egeno militi promisisti. Sed nobiscum dono Creatoris, ut indigemus, maneat pax perennis. Tu autem e Northmannia discede quantocius et huc dum uixero ne redeas ulterius.«  Willelmo itaque expulso et Apuliam miserabiliter petente cum uno tantum armigero, dux confestim Robertum fratrem suum sublimauit, eique Moritoliensem comitatum tribuit. Sic tumidos sui patris parentes aspere prostrauit, humilesque matris sue propinquos honorabiliter exaltauit. Ceterum, sicut in uulgari prouerbio dicitur, Stultus non uerbis, non exemplis, sed plagis uix corrigitur, nec pertimescit, donec diros ictus accipit: quod in subsequenti luce clarius apparebit exemplo.



CAPUT XX. De rebellione Willelmi Bucacii comitis Aucensis; et quod idem exsul ab Henrico rege Francorum comitatum Suessionicum dono accepit.

Siquidem, ut in superioribus manifestauimus, dux  Northmannorum Richardus filius primi Richardi, cuidam fratri uterino nomine Willelmo dedit comitatum Aucensem. Hic ex Lescelina comitissa habuit tres filios, Robertum, Willelmum, Hugonem postea, episcopum Luxouiensem. Horum medius Willelmus cognomento Busacius, ducatum sibi uolens uindicare, cepit contra ducem minis et infestationibus ceruicem erigere. uerum fortis princeps nolens ei cedere, exercitum congregauit et castrum Oncis, donec illud caperet, obsedit, atque Willelmum rebellem cognatum suum exsulare cegit. At ille Henricum regem Francorum expetiit, cui quid sibi contigisset, flebiliter retexit. Rex uero ipsum utpote nobilem genere et forma militem, benigne suscepit et infortunio eius condolens comitatum Suessionis ei cum  quadam nobili coniuge tribuit. Ex qua postmodum egregiam prolem iam felix exsul suscepit, que patris honorem usque hodie nobiliter regit. Tandem eiectis uel prostratis dissensionum famulis, omnis Northmannia quieuit sub alis commode pacis.



CAPUT XXI. Quod dux Willelmus duxit Mathildem, filiam Balduini Flandrensis, neptem Henrici regis.

Iam duce iuuenili robore uigente, transcensis annis adolescentie, ceperunt optimates eius de successione prolis cum eo attentius tractare. Audiens autem Balduinum Flandrie comitem habere filiam regali ex genere descendentem, nomine Mathildem, corpore ualde elegantem, animoque liberalem, hanc, suorum consultu missis legatis, a patre petiit uxorem.  Ex eius proposito animi Balduinus satrapa admodum gauisus, non modo petitam dari decreuit, uerum etiam cum muneribus innumeris eam ad usque Oncense castrum adduxit. Ubi dux militum stipatus cateruis aduenit, illamque sibi iure coniugali despondit et cum maximo tripudio ac honore Rothomagi menibus intulit. Genuit autem ex ea procedenti tempore filios quatuor: Robertum qui post eum ducatum Northmannie aliquandiu tenuit, et Willelmum, qui regno Anglie tredecim annis prefuit, et Bichardum, qui iuuenis decessit, et Henricum, qui fratribus, tam regi quam duci, successit; et filias quatuor. De quibus omnibus, tam uiris quam feminis, liber subsequens, qui de gestis nobilissimi regis  Henrici inscribetur, pro modulo nostro, Deo adiuuante, pertractabit.



CAPUT XXII. De monasteriis que edificata sunt in Northmannia tempore Willelmi ducis.

In diebus illis maxima pacis tranquillitas fouebat habitantes in Northmannia et serui Dei a cunctis habebantur in summa reuerentia. Unusquisque optimatum certabat in predio suo ecclesias fabricare et monachos qui pro se Deum rogarent rebus suis locupletare. Et quia diximus nobiles quosque Northmannorum tunc temporis in fundis suis in edificatione monasteriorum promptissimos, libet nominatim exprimere eos, qui eo tempore monasteria in eadem prouincia construxerunt. Primum igitur ponam  ipsum ducem Willelmum patrem patrie, qui monasterium Sancti uictoris Ceracii a duce Roberto patre suo, antequam Hierusalem pergeret inceptum, cepit et propagauit; usquequo ipse monasterium sancti Stephani et uxor eius Mathildis monasterium Sancte Trinitatis, edificauerunt Cadoni. Willelmus uiro filius Osberni, propinquus ducis Willelmi, uir potens et uirtute tam animi quam corporis laudabilis, duo monasteria in honorem beate Dei genitricis Marie, unum apud Liram in quo Adelinam filiam Rogerii de Tenio uxorem suam postmodum sepeliuit; alterum apud Cormelias, in quo ipse mortuus conditus est, fecit. Rogerius etiam de Bellomonte, filius Humfridi de uetulis, in fundo suo Pratellis duo cenobia edificauit, unum monachorum, alterum  sanctimonialium.

Rogerius de Monte Gumeri pater Roberti de Belesmo, indignans uideri in aliquo inferior suis comparibus, in honorem sancti Martini ecclesias duas, unam in Sagiensis urbis suburbio, alteram in uico suo Troardo nobiliter construens, greges monachorum ibidem Deo militaturos posuit; tertiam etiam fecit apud Almanochias ad opus sanctimonialium. Lescelina uero comitissa Aucensis, adiuta a filiis suis Roberto, comite Auci, et Hugone episcopo Luxouiensi, cenobium monachorum Sancti Petri super Diuam et monasterium sanctimonialium ante urbem Luxouiensem uirili animo construxit. Filius uero illius, predictus comes Aucensis, monasterium  sancti Michelis Ulteris portus edificauit. At Rogerius de Mortuo-Mari filius  primi Willelmi de Warenna, monasterium Sancti uictoris in proprio solo fundauit. Richardus uero comes Ebroicensis in eadem urbe monasterium Sancti Saluatoris ad opus sanctimonialium fabricauit. Idem uicecomes apud Rothomagum in monte urbi imminenti cenobium summe Trinitati ex sumptu proprio consummans, monachos ibidem Deo seruituros constituit. Monasterium Gresteni Robertus comes Moritolii fecit: Hugo uero, postea comes Cestrensis, abbatiam sancti Seueri. At ecclesiam Sancte Trinitatis Exaquei Eudo cum capello fecit: Balduinus etiam de Reuers aliam apud Montisburgum: Nigellus uicecomes Constantiniensis cenobium Sancti Saluatoris. Monasterium  uero Sancte Marie Lonleii Willelmus Talauacius primus, qui exciso nemore, in monte quodam castrum nomine Damfrontem construxerat, a fundamentis edificauit. Ecclesiam Sancti Stephani Fontaneti Rodulfus Taisson et Erneisus frater eius construxerunt: Monasterium autem Sancti Petri Castellionis Rodulfus de Tenio.

Quedam uero cenobia eiusdem prouincie antiquiora, que a Northmannis adhuc paganis fuerant destructa, studio bonorum principum reedificata sunt. Rollo siquidem primus, Northmannorum dux, in primordio sue conuersionis plurimas possessiones dedit ecclesie Sancte Marie Rothomagensis, et  Sancte Marie Baiocensis et Sancte Marie Ebroicensis et cenobiis Sancti Petri, Sanctique Audeni et Gemmeticensi et Sancti Michelis de periculo maris. Willelmus uero filius eius ex integro monasterium Gemmeticense restaurauit. Richardus autem, filius eius et successor, Fiscanni cenobium et Sancti Michelis de Monte et Sancti Audeni Rothomagi. Richardus uero secundus monasterium Sancti Wandregisili et alia monasteria ab antecessoribus eius reedificata mirabiliter auxit. Iudith uero uxor eius ecclesiam Sancte Marie Bernai fundauit. Richardus uero tertius, morte immatura preuentus, nullum monasterium uel instituit, uel renouauit. At Robertus frater eius, antequam Hierusalem pergeret, monasterium Sancti uigoris Ceratii edificare  cepit. Eodem etiam tempore uenerabilis abbas Herluinus monasterium Beccense in honorem sancte Marie cepit edificare, de quo in libro superiori pauca perstrinximus. Si quis uero conuersionem et conuersationem ipsius plenius nosse desiderat, librum qui de uita eiusdem patris uenerandi eleganti sermone conscriptus est a uiro religioso, Gisleberto Crispino, postea abbate Westemonasterii et tam nobilitate generis quam scientia seculari et diuina pollenti, perquirens relegat, in quo sufficienter reperiet unde suo desiderio satisfaciat. Monasterium uero Sancti Taurini et Sancti Leufredi et Willare monasterium et cenobium Sancti Amandi intra urbem Rothomagensem inter antiquiora computanda  sunt. Unde constat illa prius fuisse destructa et iterum reedificata.



CAPUT XXIII. De restauratione monasterii Sancti Ebrulfi apud Uticum per Willelmum Geroianum et Robertum et Hugonem de Grentemaisnilio nepotes suos.

In illo tempore Robertus de Grentemaisnilio cernens mundi felicitatem in momento perire, cum fratre suo Hugone disposuit abbatiam monachorum construere. Hic uero in infantia litterarum scientiam perceperat, sed postea litteris aliquantum intermissis, quinque annis armiger ducis fuerat; a quo postmodum militari ense accinctus ingentia dona receperat. Sed non multo post, ut dictum est, instinctu Dei omnia spreuit, cenobium facere, monachusque  fieri firmiter decreuit. Quod audiens Willelmus Geroii filius, ualde letatus est, ac ad Robertum et Hugonem accedens, sic locutus est: »Audio uos, o karissimi mei nepotes, erga Dei cultum feruere, quin etiam monachile monasterium uelle construere. Unde uehementer gaudeo et me uos in hoc opere adiuturum gratanter spondeo. Sed tamen ad hanc fabricam quem locum elegistis et quid ibidem Christo militantibus collaturi estis?« At illi responderunt: »Apud Nuceretum, iuuante Deo. castrum ei stabilire cupimus et ecclesias decimasque nostras et alia que poterimus pro posse paupertatis nostre, dabimus« Willelmus dixit: »Sanctus Benedictus  monachorum magister iubet monasterium ita constitui, ut omnia necessaria, id est aqua, molendinum, pistrinum, hortus, uel artes diuerse infra monasterium exerceantur, ne sit monachis necessitas uagandi foras, quia omnino non expedit animabus eorum. Nucereti uero rura quidem satis fertilia sunt, sed copia silue, ac habilis lympha, quibus monachi maxime indigent, procul absunt.« Cumque ipsum rogarent ut quid sibi uisum fuerit super hac re proferret, dixit: »Tempore Clotarii regis Francorum, filii Clodouei, qui primus in regibus Gallorum baptizatus est a beato Remigio archiepiscopo Remorum, sanctus Ebrulfus Baiocis natus inter proceres regios fulsit stemmate nobilitatis et census. Hic pro amore Dei seculi pompam contemnens, monachus  factus est, et post aliquantum temporis cum tribus monachis in eremum profectus est. Ibi quippe putabat se posse homines latere et cum diabolo per auxilium Dei fortius pugnare. Qui dum flexis genibus Deum deuote obsecraret, ut aptum mansionis locum sibi monstraret, angelus a Deo missus ei adfuit, eumque Uticum perduxit. Prefatus autem seruus Dei, regnantibus Chilperico et Sigiberto Clotarii filiis, illic cenobium condidit et latrones, qui siluam incolebant, utilibus minis et exhortationibus terruit eosque relictis latrociniis aut monachos, aut agricolas fecit. Ibi pro amore Dei magnam paupertatem patienter tolerauit et insignem fidelium monachorum multitudinem aggregauit. Ibi duos mortuos in nomine Domini resuscitauit, et multa alia que  enumerare perlongum est, miracula perpetrauit. Denique anno ab Incarnatione Domini 596, etatis uero sue 80, residente in sede apostolica Gregorio summo doctore et Anglorum apostolo, beatus Ebrulfus Iu Kal. Ianuarii ex hoc mundo migrauit et mercedem laborum suorum in celestibus a Domino recepit. Deinde post annos fere trecentos, tempore Caroli Simplicis filii Ludouici, cognomine Nihil-fecit, Conditor noster, multiplicata plebis sue in his partibus consistentis crimina punire uoluit. Eius igitur permissu Hastingus, perditionis filius, in Neustriam uenit, et Rothomagum [al., Beluacum] aliasque ciuitates igne combussit. Plura quoque destruxit cenobia sanctorum Patrum, scilicet Philiberti apud  Gemmeticum, Wandregesili apud Fontinellam, Ebrulfi apud Uticum et sancti Martini Turonis, quod dicitur Maius Monasterium et alia multa monachorum, clericorum atque sanctimonialium. Quedam eorum a bonis principibus postmodum restaurata sunt, nonnulla uero adhuc in solitudine degunt. Fortasse uobis fastidio est hec nostra tam prolixa locutio, quam si suscipitis benigno animo, commodam uobis fore, o cari nepotes, estimo. Nunc autem quod mente reuoluo, exspectationi uestre breuiter propalabo. Apud Uticum Sancti Ebrulfi cenobium, iuuante Deo, restauremus et fideles monachos contra zabulum dimicaturos illic aggregemus omnes ecclesias decimasque nostras illis tradamus et nos cum fratribus et filiis et nepotibus nostris usque ad  mortem illis seruiamus. Non enim debemus illis dominari, sed famulari; ut eorum precibus mereamur adiuuari, et in amenitate paradisi quandoque beari.« Cumque Robertus et Hugo gratanter hec suscepissent et qualitatem loci solerter inquirerent, magnanimus heros Willelmus adiecit: »Uticensis locus ad quem Deus uenerabilem Ebrulfum per angelum suum direxit, pauperibus spiritu quibus regnum celorum promittitur, satis congruit. Nam uetusta Sancti Petri basilica ibidem adhuc permanet et amplus ager, ubi hortus et uiridaria fieri possunt, circumiacet. Terra quippe inculta et sterilis est, sed Dominus seruis suis parare mensam in deserto potens est. Piscosa quidem flumina et uberes uinee desunt. Sed densum nemus et habiles ad bibendum  fontes presto sunt. Multorum quoque sanctorum corpora ibidem requiescunt, que cum ingenti gloria in extremo die resurrectura sunt. Iam quod summopere cupio audistis, nunc considerate quid agere uelitis.« Illis autem consilium eius approbantibus et se in omnibus ipsi obsecundare pollicentibus, iterum sagax Willelmus: »Si placet, monachi cito requirantur et Utico tam libere constituantur ut exinde a nobis uel heredibus nostris nulli redditus exigantur, nisi unus solummodo; scilicet, ut serui Dei nobis orationibus suis suffragentur. Et ne aliquando instinctu demonis eos aliquo modo infestare possimus, prefatum cenobium totius Northmannie duci ad tutandum contra nos et posteros nostros, omnesque mortales, ultro commendemus: ut uidelicet, si preter  spirituale beneficium aliquid seruitii seu muneris uiolenter exegerimus, principali seueritate salubriter cerciti, tirones Dei molestare uel inuiti cessemus.« Post hec, pariter ducem adierunt, eique suum uelle luculenter insinuauerunt. At ille uotis eorum benigniter fauit et inde chirographum auctoritatis sue in Saltu Leonis sanxit et episcopis ac baronibus Northmannicis ad confirmandum tradidit. Malgerius itaque archiepiscopus Rothomagensis primus subscripsit. Deinde presules subscripserunt, Hugo Luxouiensis et Odo Baiocensis; Willelmus Ebroicensis atque Gislebertus abbas Castellionis. Tunc domnus Theodoricus Gemmeticensis monachus electus est, eique Uticensis abbatie cura commissa est.

 Anno igitur Dominice Incarnationis millesimo quinquagesimo, indictione Iu, Leone papa in sede apostolica residente, nec non Henrico II Christianissimo Augusto, Cononis Saxonum ducis filio imperante, monasterium Sancti Ebrulfi a sepe dictis optimatibus, Willelmo Geroiano et nepotibus suis Roberto et Hugone de Grentemaisnilio, apud Uticum restauratum est. Ibi uenerabilis Theodoricus magne religionis monachus Non. Octobris, die Dominico, a domino Hugone Luxouii pontifice ante altare Sancti Petri solemniter consecratus est. Sequenti quoque anno nobilis Robertus cenobii fundator ibidem monachus factus est, multosque labores postea in procuratione seruorum Dei perpessus est. Non multo post Geroianus Willelmus pro  quibusdam rationabilibus causis in Apuliam missus est, ibique dum redire ceperat, apud Caietam Nonis Februarii defunctus est. Willelmus de Monasteriolo filius eius in Apulia magne sublimitatis eques erat, Grecos et Langobardos armis premebat et uicario sancti Petri apostoli subdebat.



CAPUT XXIu. Quod Malgerius archiepiscopus archiepiscopatum duci reddidit et ille Maurilium monachorum subrogauit.

Eo tempore Malgerius archipresul Rothomagensis desipere cepit, et insipientia ductus archipresulatum duci reddidit. Dux autem Malgerium in insula que dicitur Gherneruia [Gernsey] retrusit et synodi decreto metropolitanam sedem Maurilio Fiscannensi  monacho multis uirtutibus excellenti tradidit. Tunc etiam Northmannos discordia turbauit, eosque uicinorum qui bella paci preponebant, cruores effundere compulit. Enimuero, ex quo Northmanni arua Neustrie ceperunt incolere, mos fuit Francis semper eis inuidere. Concitabant ergo reges aduersus illos insurgere, asserentes terras quas possident suis maioribus uiolenter eos subripuisse. Quibus rex Henricus uehementer irritatus, ambagibus, imo malignissimis emulorum suggestionibus, ob ducis imperium, duobus hostium agminibus Northmanniam est aggressus. Unum quidem electe nobilitatis uirorum fortium, ad Calcinum subuertendum territorium direxit; cui fratrem suum nomine Odonem prefecit. Alter uero cum Goiffredo  Martello, ad demoliendum comitatum Ebroicensem, ipse prefuit. Dux ergo, ut se suosque taliter opprimi uidit, magno et nobili tactus dolore milites protinus elegit, quos ad comprimendos Calceii subuersores celerrime direxit. Ipse autem cum suorum nonnullis circa regem se contulit, quatenus penas lueret, si quem satellitum a regis latere abstrahere aliquatenus ualeret. uenientes uero Northmanni ad Francos, repererunt eos apud Mortuum mare in incendiis et mulierum ludibriis occupatos. Cum quibus illico mane commissum bellum in continua cede occumbentium ad usque nonam ab utrisque est protractum. Nouissime autem Francigene uicti fugerunt et Northmanni euentum duci mox per nuntios  intimauerunt. At ille nimis letus super hanc rem, Henricum regem uolens effugare, terruit eum eius legatione. Nuntius ducis regalibus castris appropiauit, et in quodam proximo monte noctu stans fortiter clamare cepit. Cumque regii uigiles sciscitarentur quis esset, uel quare tali hora sic uociferaretur, respondisse fertur: »Rodulfus de Tenia nominatus sum, uobisque defero lugubre nuntium. Ad Mortuum mare currus uestros cum carris ducite et inde cadauera charorum uestrorum reportate. Franci quippe Northmannorum militiam experiri super nos uenerunt, eamque multo maiorem quam uoluissent, inuenerunt. Odo signifer eorum turpiter fugatus est, et Wido Pontiui comes captus est. Reliqui omnes capti aut perempti sunt, aut obnixe  fugientes uix euaserunt. Hoc ex parte ducis Northmannorum confestim renuntiate regi Francorum.« Rex igitur ut infortunium suorum agnouit, a Northmannica infestatione concito gradu, quantocius ualuit, mestus de interitu Gallorum retro pedem retraxit. Hec pugna anno Dominice Incarnationis 1054 facta est.



CAPUT XXu. Quod dux Willelmus castrum Bretolium construens, Willelmo filio Osberni commisit; et de uxore eiusdem.

Postea dux contra Tegulense castrum, quod rex illi dudum abstulerat, aliud oppidum non deterius, quod Bretolium usque hodie uocatur, instaurat, et Willelmo Osberni filio ad custodiendum contra  cunctos sibi aduersantes commendat. Hic legitimus et liberalis uir Adelizam Rogerii Tenite filiam in coniugio habuit, ex qua duos filios, Willelmum et Rogerium Contumacem procreauit et unam filiam, que postea Rodulpho comiti genere Britoni nupsit, atque cum eodem in diebus Urbani pape Hierusalem perrexit. Prefatus heros duo cenobia monachorum Sancte Marie celi regine condidit. Unum apud Liram, ubi Adelizam coniugem suam sepeliuit; et alterum apud Cormelias, ubi ipse quiescit et Rodulphus filius eius a pueritia monachus Deo diu militauit. Ipse quoque cum Willelmo duce Anglos maxime perdomuit et comitatum Herfordie cum magna parte regni sensu et uiribus obtinuit. Denique anno ab Incarnatione Domini 1070  cum Philippo rege Francorum Flandriam perrexit, uolens Balduino Mathildis regine nepoti subuenire. Robertus autem Frisio cum exercitu Henrici imperatoris sociato cuneis suis, X Kal. Martii, Dominico Septuagesime imparatos mane preoccupauit et Philippo cum Francis fugiente, Balduinum nepotem suum, et Willelmum comitem telis suorum occidit. Postea Flandrie ducatum diu tenuit, moriensque filiis suis, Roberto Hierosolymitano et Philippo dereliquit. Nunc ad ordinem historie redeamus.



CAPUT XXuI. Que fuit causa ut duo cenobia Cadomi construerentur.

 Willelmus dux, dum a quibusdam religiosis sepius redargueretur, eo quod cognatam suam sibi in matrimonio copulasset, missis legatis Romanum papam super hac re consuluit. At ille sagaciter considerans, quod si diuortium fieri iuberet, forte inter Flandrenses et Northmannos graue bellum exsurgeret, maritum et coniugem a reatu absoluit, eisque penitentiam iniunxit. Mandauit enim, ut ab eis duo cenobia conderentur, in quibus pro ipsis ab utroque sexu Deo sedulo preces offerrentur. Quod illi gratanter opere compleuerunt. Nam apud Cadomum una constructa est abbatia in honore sancte Trinitatis, altera uero in honore sancti Stephani protomartyris. In cenobio quippe Sancte Trinitatis sanctimonialium chorus Deo laudes quotidie  concinit, quibus ancilla Dei Mathildis abbatissa fere 48 annis prefuit. Ibi Mathildis regina 1081 Dominice Incarnationis anno, III Non. Nouembris, sepulta est. Ibi quoque Cecilia uirgo filia eius Deo consecrata est et in seruitio Dei diu commorata est. Porro, in cenobio Sancti Stephani monachorum exercitus demonice phalangi resistit, quorum primus abbas domnus Lanfrancus Beccensis monachus exstitit. Hic uero fuit genere Langobardus, moribus mitis et religiosus et tam secularis quam spiritualis scientie peritissimus. Qui post aliquot annos, annitente Alexandro papa, Cantuarium archiepiscopatum suscepit, et post multum temporis, anno ab Incarnatione Domini 1100, uI Kal. Iunii obiit. Post ipsum Willelmus monachus, Radbodi  Sagiensis episcopi filius, Cadomensis Ecclesie regimen tenuit, qui et ipse post Ioannem metropolitanum Rothomagensem archiepiscopatum suscepit. Deinde Gilebertus Constantiniensis callidus Cadomi rector factus est. Cuius tempore Willelmus dux Northmannorum et rex Anglorum anno 1087 Rothomagi u Idus Septembris mortuus est, et in ecclesia Sancti Stephani honorifice Cadomi sepultus est. Hec per anticipationem dicta sufficiant. uenerabilis autem Theodoricus, postquam cenobium Sancti Ebrulfi fere 8 annis rexit, pro quibusdam tumultibus sibi excitatis a domno Roberto de Grentemaisnilio, qui tunc prior erat, Mauritio archiepiscopo et Hugoni episcopo curam animarum reddidit. Absolutus itaque ab eis, utpote filius pacis, ire Hierusalem  decreuit. Qui dum in Cyprum insulam cum quodam uenerabilis uite peregrino episcopo ad quamdam ecclesiam sancti Nicolai uenisset, humi prostratus coram altari diutius orauit, ibique in oratione Kal. Augusti beatum Deo spiritum reddidit. Insulani uero, comperta sanctitate talis peregrini, corpus eius in ecclesia sepelierunt. Cuius meritis in egrotis multa sanitatum miracula diuinitus ostensa sunt.



CAPUT XXuII. Quod dux Willelmus urbem Cenomannicam et castrum Meduanum expugnauit et cepit.

Magnificus dux Willelmus, Francorum cateruis competenter deuictis, memor opprobrii a Goiffredo  comite sibi illati, ad urbem Cenomannicam per aliquot annos arma conuertit. Quin igitur explicare poterit quot militum incursibus, quot legionum expeditionibus illam afflixerit? Ad postremum uicti Cenomanni, iam castellis per cunctum comitatum subactis, dextras duci dederunt, fidem pangentes illi arctissimis sacramentis. In quorum medio ad domandam eorum insolentiam, duo municipia in Ponte-Barbato, seu Barbello, stabiliuit, suisque militibus custodienda commisit. Meduanum uero castellum cuiusdam opulenti militis nomine Goiffredi adhuc restiterat, quod dux exercitibus applicitis aliquandiu opugnans cepit, igneque iniecto per duos  pueros, qui clam ad ludendum cum oppidanis infantibus intrauerant, combussit. Quod iterum restaurauit et custodibus suis mancipauit.



CAPUT XXuIII. Quomodo Henricus rex Francorum apud uadum Diue exercitum amisit et postea duci reconciliatus eidem castrum Tegularias reddidit.

Rex autem Henricus iniuriam sibi a duce illatam toto annisu cupiens ulcisci, sumpto Goiffredo comite Andegauensi, copiosissimo cum exercitu iterata expeditione Northmanniam aggreditur. Qui comitatum pertransiens Oximensem et penetrans Baioacensem, tandem reflexo calle redeundi uadum Diue appetiit. Quod rege transeunte, media exercitus pars substitit, mari eructuante, ob redundationem  fluminis non ualens transmeare. Cum quibus dux acriter superueniens sub regis oculis illico congressus, tanta illos cede prostrauit, ut quos gladius non exstinxit, hos per Northmannica compita dispergeret uiolentia dire captiuitatis. uidens autem rex suorum interitum, quantocius ualuit a Northmannis recessit et ad eos ultra uenire non apposuit. Amicitiam quoque ducis, considerata eius probitate, requisiuit, et Tegulense castrum, quod dudum abstulerat, illi tradidit. Sepedictus rex ualde fuit militaris, magneque fortitudinis et pietatis. Mathildem  Iuliusclodii regis Rugorum filiam in matrimonio habuit, ex qua duos filios, Philippum et Hugonem, unamque filiam genuit. Qui postquam regnum Gallie fere 25 annis rexit, causa corporee  salutis a Ioanne medicorum peritissimo potionem accepit. Sed ueneno nimiam sitim inferente iussum Archiatri spreuit et a cubiculario potum accipiens, dum medicus abesset, ante purgationem bibit. Unde nimis infirmatus, eodem die post perceptionem sacre Eucaristie obiit. Philippum uero filium suum in regimine Francorum heredem constituit et tutele Balduini Flandrensis satrape commendauit.



CAPUT XXIX. Quod delationibus quorumdam dux Willelmus aliquos de baronibus suis eiecit de Northmannia.

Tunc quibusdam maledicis uicinos comparesque suos accusantibus ex inuidia, dux Willelmus exasperatus ingenti furia barones suos, scilicet Rodulfum  de Tenia, Hugonem de Grentemaisnilio et Ernaldum Willelmi Geroiani filium, eiecit de Northmannia. Abbatem quoque Robertum, qui iam tribus annis cenobium Sancti Ebrulfi rexerat, quia de audaci Geroicorum prosapia prodierat, sine reatu et iudicio synodi de Northmannia expulit et quemdam monachum nomine Osbernum ei subrogauit. Robertus Romam petiit et Nicolao pape causam suam intimauit. Sed quoniam predictus presul paulo post defunctus est, nil rectitudinis per eum consecutus est. Denique uenerabilis Robertus cum 11 monachis Alexandrum papam adiit et eius iussu Robertum Calabrie ducem compatriotam suum expetiit.  A quo honorifice susceptus est, eique locus ad construendam abbatiam in urbe Brixa nomine datus est. Britones, ut fertur, antiquitus iussu Romanorum qui tunc per totum orbem imperabant, de finibus suis egressi sunt. Deinde, Romanis iubentibus, supra littus Calabrici maris Brixam urbem condiderunt; sed eam post plures annos diuersi bellorum tumultus destruxerunt. Singulis enim annis Agareni nauigio in Italiam ueniebant et Grecis ac Langobardis qui terram incolebant, ignauia torpentibus, crudelitatem suam minis exercebant. Nam urbes et oppida concremabant, ecclesias destruebant, uirosque cum mulieribus captiuabant. Hoc per multa secula frequenter fecerunt.



CAPUT XXX. Quo tempore primum Northmanni in Apuliam perrexerunt et de principibus Northmannis quorum ducatu Apuli subacti sunt.


Deinde temporibus Henrici imperatoris filii Cononis et Roberti Northmannorum ducis, Osmundus Drengotus audax miles Apuliam adiit, cum quibusdam aliis Northmannis. Nam Willelmum cognomento Repostellum, militem clarissimum, in uenatione in presentia Roberti ducis occiderat, metuensque animositatem ducis et insignis equitis nobilium parentum iras, in Apuliam secessit, et propter magnam probitatem eius a Beneuentanis honorifice detentus est. Deinde prefati Drengoti exemplo, agiles Northmannorum seu Britonum tirones incitati, Italiam diuersis temporibus expetierunt et primo  iuuare Langobardos contra Saracenos, siue Grecos, uiriliter ceperunt, Barbaros bello sepius protriuerunt. Unde cunctis eorum uires expertis formidabiles facti sunt. Langobardi uero, adepta securitate, ceperunt Northmannos despicere, eisque debita stipendia subtrahere. At illi, ut hoc animaduerterunt, quemdam ex suis super se principem constituerunt et contra Langobardos arma uerterunt. Deinde munitiones ceperunt et incolas terre sibi fortiter subegerunt. Primus Apuliensibus Northmannis, dum adhuc ut aduene Waimalchi ducis Salernii stipendiarii erant, prefuit Turstinus cognomento Scitellus, uir in multis probitatibus admodum expertus. Qui inter reliqua uirtutis sua indicia capram leoni ex ore rapuit, ipsumque leonem pro  ablata sibi capra furentem nudis manibus arripuit et ultra murum palatii prefati ducis uelut catellum quemlibet proiecit. Langobardi uero ex inuidia commoti contra ipsum, mortem eius optantes, duxerunt eum in quemdam locum, ubi morabatur immanis draco cum magna multitudine serpentium. Deinde ut draconem uenire senserunt, confestim fugerunt. Turstinus autem ignarus doli, dum socios suos fugere cerneret et obstupescens causam tam subite fuge ab armigero suo inquireret, en repente flammiuomus draco illi occurrit et caput sonipedis eius hianti ore inuadit. At ille abstracto ense uiriliter feriens feram mox peremit; quin etiam ipse uenenoso flatu infectus tertio die obiit. Nam clypeum  eius, quod mirum dictu est, flamma ex ore draconis erumpens momento totum combussit. Defuncto autem Turstino, Northmanni principes sibi Ranulfum et Richardum elegerunt, quibus ductoribus mortem Turstini ulciscentes, contra Longobardos aspere rebellauerunt. Post aliquot tempus, Constantiniensis Drogo filius Tancredi de Altauilla princeps Northmannorum in Apulia factus est. Hic Christiana religione et militari probitate laudabilis exstitit. Quem Wazo Neapolitanus comes compater eius dum uigilias in ecclesia Beati Laurentii Iu Idus Augusti agerent, coram altari Deum et sanctum Laurentium inuocantem trucidauit. Porro Umfridus frater eius in principatu ei successit, totamque Apuliam Northmannis subegit. Qui postquam finem uite sibi adesse perspexit,  Abailardum filium suum Roberto fratri suo, quem pro uersutiis Wischardum cognominauerat, cum ducatu Apulie commendauit. Robertus autem fratres suos, qui omnes duces uel comites fuerunt, uirtute et sensu ac sublimitate transcendit. Nam totam Apuliam, Calabriam, ac Siciliam sibi subiugauit et transmeato mari maximam partem Grecie inuasit et Alexium imperatorem, qui contra dominum suum Michelem Augustum nequiter rebellauerat, bello turpiter cum immenso exercitu uictum fugauit. Hic uero multa bona fecit, episcopatus et abbatias plures restaurauit. Hic, sicut supra diximus, domnum Robertum abbatem Sancti Ebrulfi benigniter suscepit et quamdam paruam ecclesiam supra littus  Calabrici maris sitam que in honore sancte Euphemie uirginis et martyris dedicata erat, ei tribuit. At ille, ut erat magnanimus, ingens cenobium ibi condidit et magnam multitudinem monachorum ad militandum Deo ibidem congregauit. Episcopi et nobiles uiri predictum Patrem Robertum diligebant, uenerabantur, totisque nisibus adiuuabant. Curam quippe corporis sui paruipendebat, sed sibi subiectos uictu et uestitu sufficienter alebat et mentes eorum regulari disciplina cercens componebat. Prefatum itaque cenobium fere 17 annis rexit, Idibusque decembris feliciter ad Dominum migrauit.



CAPUT XXXI. Quod Heraldus duci Willelmo fidelitatem fecit, quam mortuo Edwardo rege periurus infregit.


Edwardus Anglorum rex, disponente Deo, successione prolis carens, olim miserat Willelmo duci Robertum Cantuariorum archipresulem, ex regno a Deo sibi attributo illum statuens heredem. Deinde Heraldum cunctorum sue dominationis comitem diuitiis et honore ac potentia maximum duci destinauit, ut ei de corona sua fidelitatem faceret, ac Christiano more sacramentis firmaret. Qui dum ob hoc negotium uenire contenderet, uelificato freto ponti Pontiuum appulit; ubi in manus Widonis abbatisuille comitis incidit. Quem idem comes captum cum suis confestim in custodia trusit. Dux autem ut hoc comperit, missis legatis uiolenter  illum extorsit. Quem aliquandiu secum demorari fecit et in expeditione contra Britones adduxit. Deinde dux, postquam Heraldus fidelitatem sibi de regno pluribus sacramentis firmauit, Adelizam filiam suam cum medietate Anglici regni se daturum ei spopondit. Postremo ipsum cum multis muneribus regi remisit et pulchrum adolescentem uulnotum fratrem eius obsidem retinuit. Denique Edwardus rex, completo felicis uite termino, sub anno 1065 Dominice Incarnationis migrauit e seculo. Cuius regnum Heraldus continuo inuasit, ex fidelitate peieratus quam iurauerat duci. Ad quem dux protinus legatos direxit, hortans ut ab hac insania resipisceret et fidem quam iuramento spoponderat, condigna subiectione seruaret. At ille non solum  hoc audire contempsit, uerum omnem Anglorum gentem ab illo infideliter auertit. Grithfridi quoque regis Wallorum, postquam hostilis eum gladius peremit, pulchram coniugem Aldith, preclari comitis Algari filiam, sibi uxorem iunxit. In diebus illis, in parte Circii cometes apparuit, que tribus radiis longius protensis, maximam partem Austri per spatium quindecim noctium illustrauit et mutationem, ut plurimi asseruerunt, alicuius regni designauit.



CAPUT XXXII. Quod dux Willelmus Tustinum [Tosticum] comitem in Angliam misit, qui ad regem Northwege timore Heraldi confugit.

Porro dux Tustinum comitem in Angliam misit, sed militia Heraldi mare seruans eum armis abegit.  At ille non ualens salubriter Angliam introire, neque Northmanniam, quia uentus obstabat redire, Heraldum Herfagam Northwege regem adiit, ipsumque supplex ut se iuuaret rogauit. Ipse uero precanti Tustino libenter acquieuit. Eodem anno domnus Osbernus abbas, postquam cenobio Sancti Ebrulfi quinque annis et duobus mensibus prefuit, uir bonus et de subiectis sibi sollicitus, uI. Kal. Iunii obiit. Cui sagax Mainnerius eiusdem cenobii monachus successit et nouam ecclesiam, omnesque domos monachis congruas, Deo iuuante, et temporis felicitate fauente construxit. Qui postquam 22 annis monasterium rexit tempore Roberti ignaui ducis et Gisleberti Maminoti Luxouiensis episcopi, XI Non. Martii obiit.  Uticensis uero abbatie regimen elegantissimo Serloni, peritia Scripturarum et eloquentia pollenti, reliquit; qui post duos annos et tres menses presulatum Sagiorum Dei gratia suscepit.



CAPUT XXXIII. De morte Chunam comitis Britannorum.

Tempore quo Willelmus dux disponebat Angliam adire et armis eam sibi uindicare, audax Chunanus comes Britannie nisus est eum, missa legatione huiusmodi, terrere: »Audio te, inquit, nunc uelle trans mare proficisci et Anglie tibi regnum nancisci. Inde multum gaudeo, sed ut mihi Northmanniam reddas obsecro. Robertus autem dux Northmannorum, quem tu fingis esse patrem tuum, iturus in  Hierusalem, Alanno patri meo, consobrino scilicet suo commendauit omnem suam hereditatem. Tu autem, cum complicibus tuis Alannum patrem meum apud Winmusterium in Northmannia ueneno peremisti et terram eius, quam ego quia puer eram possidere nequibam, inuasisti et contra fas, cum sis nothus, hucusque tenuisti. Nunc igitur aut mihi debitam redde Northmanniam, aut ego tibi totis uiribus bellum inferam.« His auditis, Willelmus dux aliquantulum territus est. Sed mox eum Deus, frustratis inimici minis, eripere dignatus est. Unus enim ex proceribus Britonum, qui utrique comiti iurauerat fidelitatem et huiusmodi legationem inter eos ferebat, lituum Chunani et habenas, atque chirotecas intrinsecus liuit ueneno. Erat quippe  cubicularius Chunani. Tunc idem comes Britonum in Andegauensi comitatu castellum Guntherii obsederat et oppidanis militibus sese illi dedentibus suos intromittebat. Interea Chunanus chirotecas suas incaute induit, tactisque habenis, manum ad os leuauit. Cuius tactu ueneno infectus est et paulo post omnibus suis lugentibus defunctus est. Hic multum sagax fuit et probus, ac amator iustitie. Qui si diu uixisset, multa bona, ut fertur, fecisset, ac ad regendum honorem utilis fuisset. Proditor autem, conscius sui reatus, mox de expeditione aufugit, et mortem Chunani Willelmo duci mandauit.



CAPUT XXXIu. De numero nauium quem dux Willelmus duxit in Angliam.


Willelmus igitur, securus effectus, in Anglos omnem uim furoris conuertit. Considerans autem Heraldum quotidie uiribus roborari, classem ad tria millia nauium festinanter et bene construi iussit, et in Pontiuo apud Sanctum Walericum in anchoris congrue stare fecit. Ingentem quoque exercitum ex Northmannis et Flandrensibus ac Francis et Britonibus aggregauit; atque preparatam classem tam ualentibus equis quam robustissimis hominibus cum loricis et galeis repleuit. Omnibus itaque paratis, uento flante secundo, uelis in sublime pansis, trans mare Penuesellum appulit, ubi statim firmissimo uallo castrum condidit, probisque militibus commisit.  Deinde festinus Hastingas uenit, ibique cito opere aliud firmauit. Heraldus autem, dum Northmanni intrauerunt regnum quod ipse usurpauerat, contra Tosticum fratrem suum bello occupatus erat. In quo conflictu predictum fratrem suum peremit, ac Heraldum regem Northwege, qui Tosticum iuuare uenerat. Hec pugna Nonis Octobris, in die Sabbati facta est, in qua pene totus Northwigenarum exercitus ab Anglis casus est. Inde uictor Heraddus Lundoniam rediit, sed de fratricidio diu gaudere, uel securus esse non potuit; quia legatus ei Northmannos adesse mox nuntiauit.



CAPUT XXXu. Quod Heraldus tyrannus consilium matris sue et fratris, bellum contra Northmannos dissuadentium, spreuit.


Ipse uero audiens acriores aduersarios ex alia parte surrexisse, iterum ad agonem uiriliter preparauit se. Erat enim multum audax et probus, toto corpore pulcherrimus, eloquentia lepidus et affabilis omnibus. Porro matre sua aliisque amicis fidelibus bellum ei dissuadentibus, dixit ei Worth comes frater suus: »Oportet, carissime frater et domine, ut probitas tua temperetur discretionis moderamine. Nunc ex prelio Northwigenarum fessus uenisti, iterumque nunc festinas contra Northmannos preliari. Quiesce, queso; prudenter tractare tecum  uelis, quid cum sacramentis consuli Northmannie promiseris. Caue ne periurium incurras et pro tanto scelere tu cum uiribus nostre gentis corruas, nostreque progeniei permansurum dedecus exinde fias. Ego liber ab omni sacramento, Willelmo comiti nichil debeo. Audacter igitur contra illum pro natali solo certare paratus sum. Tu autem, frater mi, quo uis in pace quiesce et euentum belli prestolare, ne clara libertas Anglorum pereat in tua perditione.« His itaque auditis sermonibus, Heraldus uehementer est indignatus. Consilium istud quod amicis eius salubre uidebatur, spreuit, et germanum suum qui fideliter ei consiliabatur, conuiciis irritauit, matremque suam, que nimis ipsum retinere secum satagebat, pede procaciter percussit. Deinde  per sex dies innumeram multitudinem Anglorum contraxit, ducem incautum accelerans preoccupare, tota nocte equitans in campo belli apparuit mane.



CAPUT XXXuI. Quomodo dux Northmannorum Willelmus Anglos sibi rebelles deuicit.

Dux uero, nocturnos precauens excursus hostis, inchoantibus tenebris ad gratissimam usque lucem exercitum iussit esse in armis. Facto autem diluculo Sabbati, legiones militum in tribus ordinibus disposuit, et horrendo hoste intrepidus obuiam processit. Cum quo, sub hora diei tertia bellum commisit et in cedibus ab utraque parte morientium usque ad noctem protraxit. Heraldus etiam ipse in primo militum progressu uulneribus lethaliter confossus  occubuit. Angli uero, postquam tota die fortiter in conflictu perstiterunt, regemque suum morte oppressum compererunt, iam de salute sua diffidere ceperunt, et nocte imminente, uersa facie, subsidium fuge appetierunt. Itaque Northmanni, dum Anglos fugere uiderunt, tota nocte Dominica eos ad detrimentum sui obnixe persecuti sunt. Nam crescentes herbe antiquum aggerem tegebant, ubi summopere currentes Northmanni cum equis et armis ruebant, ac sese, dum unus repente super alterum cadebat, uicissim exstinguebant. Ibi nimirum, ut ferunt, ferme 15 millia perierunt. Sic omnipotens Deus pridie Idus Octobris innumeros peccatores utriusque phalangis puniit diuersis modis. Nam uesania seuiente  Northmannorum in die Sabbati multauit multa millia Anglorum, qui longe ante innocentem Aluredum iniuste necauerunt, ac precedenti Sabbato Heraldum regem et Tosticum comitem aliosque multos absque pietate trucidauerunt. Idem quoque iudex sequenti nocte Anglos uindicauit et furentes Northmannos in cecam uoraginem precipitauit. Ipsi enim contra preceptum legis rem alienam immoderate concupierunt ac ueloces, ut Psalmographus dicit, pedes eorum ad effundendum sanguinem fuerunt. Ideoque contritionem et infelicitatem in uiis suis offenderunt.



CAPUT XXXuII. Quod Lundonienses se ei dederunt, et quod sequenti Natali Domini Lundonie rex Anglorum effectus est et de abbatia de Bello.

 Post hec fortis dux Willelmus ab inimicorum strage reuersus, nocte media ad campum belli est regressus. Mane uero Dominice diei illucescente, spoliis hostium distractis et corporibus charorum suorum sepultis, iter arripuit quod Lundoniam tendit. Deinde ad urbem Warengefort gressum diuertit, transmeatoque uado fluuii, legiones ibi castra metari iussit. Inde uero profectus, Lundoniam est aggressus; ubi precursores milites uenientes, in platea urbis plurimos inuenerunt rebelles, resistere toto conamine decertantes. Cum quibus statim congressi, non minimum luctum intulerunt urbi, ob filiorum ac ciuium suorum plurima funera. uidentes demum Lundonii se diutius contra stare non posse,  datis obsidibus, se suaque omnia nobilissimo uictori supposuere. Anno itaque ab Incarnatione Domini 1066 Willelmus, Northmannorum dux, quem stylus noster extollere non sufficit, nobile tropeum, ut supra dictum est, ex Anglis confecit. Deinde, in die Natalis Domini ab omnibus tam Northmannorum quam Anglorum proceribus rex est electus et sacro oleo ab episcopis regni delibutus, atque regali diademate coronatus. Locus uero ubi, sicut supra diximus, pugnatum est, exinde Bellum usque hodie uocatur. Porro, Willelmus rex ibi cenobium in honore sancte Trinitatis construxit et monachos ac ordinem Maioris Monasterii Sancti Martini Turonensis statuit, atque necessariis opibus pro interfectis utriusque partis affatim ditauit.



CAPUT XXXuIII. De reditu eius in Northmanniam et de morte Maurilii archiepiscopi cui successit Ioannes.


Dehinc uero paulo post in Northmanniam regressus, ecclesiam Sancte Marie in Gemmetico cum honore magno dedicari iussit. Ubi, cum sacrosanctum hoc mysterium summa cum reuerentia tam religiosissime quam festiuissime celebraretur, ipse harum nuptiarum sponsi semper studiosus cultor deuotissimo animo interfuit. Quam dedicationem hi episcopi cum spirituali iucunditate, 1067 Dominice Incarnationis anno, Kal. Iulii compleuerunt; Maurilius scilicet archiepiscopus Rothomagensis et Balduinus Ebroicensis. Maurilius archipresul mense  illo uiuens, u Idus Augusti, carnis onere deposito, cum suo rege Christo iam uicturus, liber et gaudens decessit. Cui successit Ioannes Abrincatine urbis presul, uir ingenuitate plurimum conspicuus, sapientia spirituali feliciter imbutus, prudentia seculari summe preditus, secundum quippe nobilitatem generis, comitis Rudolphi filius. Et quia huius Rudolphi fecimus mentionem, libet superiora paulisper repetere. Richardus I Willelmi Longespate, cum adhuc puer, mortuo patre, a rege Francorum quasi exsul in Francia detineretur, mater eius Sprota, necessitate urgente, contubernio cuiusdam prediuitis nomine Asperlengi adhesit. Hic licet in rebus locuples, tamen molendina uallis Ruelii ad firmam solitus erat tenere. Genuit itaque ex Sprota filium  Rodulfum, de quo loquimur, et filias plures que postea per Northmanniam nobilium matrimonio sunt copulate. Cum autem predictus Richardus ducatum Northmannie esset adeptus, quem rex Francorum sibi fraudulenter subripuerat, contigit quadam die ut homines ipsius in siluam Weuram nominatam irent uenatum. Adfuit forte inter eos idem Rodolphus uterinus frater ducis. Cumque uenando deuia queque et abdita silue lustrarent, in quadam ualle ursum immanissimum reperiunt. uenatores igitur in fugam uersi, predictum iuuenem solum relinquentes, occasionem sue probitatis manifestande ei dederunt. Hic namque plus timens opprobrium inertis fuge quam ferocitatem bestie, substitit; et licet annis tener, ingenita tamen magnanimitate  fortis, furentem in se belluam prostrauit. Reuertentes uero socii ipsius post fugam et euentum rei comperientes, pudibundi duci Richardo probitatem iuuenis retulerunt. Unde dux hilaratus ipsam siluam Weuram cum appendiciis suis illi dedit. uocatur autem usque hodic uallis in qua occidit ursum, uallis Ursonis. Dedit preterea illi castrum lureium [in cod. uno, uireium], unde uocatus est comes. Accepit autem mulierem quamdam uocabulo Erembergam, spesiosam ualde, natam in quadam uilla Calcini [Calciui] territorii, que dicitur Cauilla [Cacheuilla]. Genuit uero ex ea duos filios, Hugonem postea episcopum Baiocensem, et Ioannem Abrincatensem qui ad ultimum fuit Rothomagensis archiepiscopus. Filias etiam totidem habuit, quarum una  nupsit Osberno de Crepon, de qua natus est Willelmus filius Osberni. Alteram duxit Richardus de Bellofago, de qua genuit Robertum qui ei successit, et filias plures, quarum una iuncta est Hugoni de Monteforti matrimonio. Et quia de hoc Hugone incidenter fecimus mentionem, utile duximus de eius antecessoribus breuiter aliquid dicere. Turstinus igitur de Bastenburc habuit duos filios, Willelmum Bertrannum et Ugonem cum barba de Monteforti. Hic Hugo occisus est, necnon et Henricus de Ferrariis in quodam conflictu quem inter se ceperant. Filius autem huius Hugonis fuit secundus Hugo, qui postea fuit monachus Beccensis. Idem uero Hugo de filia Richardi de Bellofago habuit unam filiam,  quam Gislebertus de Ganz duxit. Ex qua genuit quartum Hugonem, qui duxit Adelinam filiam Roberti comitis Mellenti, ex qua genuit filium suum primogenitum Robertum et alios. Ideo autem Hugonem diximus quartum, quia secundus Hugo, mortua prima uxore, duxit aliam ex qua genuit Hugonem tertium et Robertum fratrem eius; sed absque liberis et peregre defuncti sunt. Robertus autem de Bellofago circa finem suum factus est monachus Becci, ubi filii eius Richardus et Willelmus religiose conseruantur. Successit uero ei Robertus Bauiel ex filia nepos. His per anticipationem dictis, ad ordinem historie redeamus.



CAPUT XXXIX Quomodo Eustachius comes Bolonie repulsus est a castro Douera quod obsederat, cum rex Willelmus esset in Northmannia.


Cum igitur uictoriosus rex in Northmannia, bonorum operum studiis probo more suo immorando, pietatis titulos adaugeret, patriamque sibi gratissimam presentia sua illustraret, Eustachius Boloniensis comes quorumdam Anglorum intra Cantuariensem comitatum consistentium uersutiis deprauatus, Dorobernia castellum inuolare est nisus. Qui in noctis conticinio mare transfretans, diluculo cum copioso exercitu eorum illud obsedit, totisque uiribus expugnare cepit. Porro milites Odonis Baiocasini presulis, atque Hugonis de Monteforti, quibus custodia Dorobernie credita erat, perspicientes absentibus  dominis sic se inopinato obsessos, liberalibus animis accensi mox portas patefaciunt, unanimiter foras proruunt, consertoque certamine cunctos cum dedecore ab obsidione abigunt. Eustachius autem ad mare deuertens, cum paucis indecenter nauigio aufugit. Ceteri uero ad deuexum montis qui rupibus et scopulis asperrimus mari imminet, fugientes omnes sese, Deo terrorem ingerente, inde deiecere deorsum precipites, iustas sceleris sui penas luentes. Sicque factum est ut, quos gladius non prostrauit, hos discerperet horribilis asperitas prerupti montis, uindice superni iudicis sententia temerarios conterente.



CAPUT XL. Quod latrunculi Anglie rebellionem parantes condiderunt castrum Dunelmum, et de excidio eorum.

 Rex uero Willelmus, iam ad uotum dispositis omnibus, pro quibus uenerat, Roberto filio suo iuuenili feruore uernanti Northmannici ducatus dominium tradidit. Ipse uero in regnum remeans Anglicum, iterato plurimos eiusdem gentis reperit, quorum leuia corda ab eius fidelitate preuaricatrix conspiratio auerterat. Coniurauerant enim latrunculi per totam patriam quatenus milites, quos ad tuendum regnum reliquerat, in capite ieiunii nudis uestigiis, quo solet usu penitens Christianorum religio, ad ecclesiam festinantes incautos ubique perimerent, et sic ipsum a Northmannia regredientem leuius e regno proturbarent. uerum, detectis Deo contrariis eorum perfidie machinis, repentinum magni debellatoris  formidantes aduentum, furtim ut festinum magni terroris consilium suasit, fuga lapsi in quamdam partem Cumberlonde comitatus, aquis pariter et siluis inaccessibilem, se contulerunt; et firmissimo uallo castrum erexerunt, quod propria lingua Dunelmum nuncuparunt. Inde diuersos excursus crebro agitantes, aliquandiu inibi delituerunt, Sueni Danorum regis prestolantes aduentum, quem ueredariis ad sui conuocarant auxilium. Inde uero legatos mittentes ad exerenda sue nequitie infausta commenta, sibi asciuerunt Eboracenses. Quibus iuncti, armorum simul et stipendiorum copia urbem munierunt et semetipsos ad resistendum corroborauerunt, sibique puerum quemdam nomine Eadgarum ex Edwardi regis nobilitate genus ducentem,  regem prefecerunt. Quorum temerarios actus uel conatus Willelmus rex ut agnouit, Northmannorum cateruas produxit et quantocius ad confutandum contumaciam eorum perrexit. Seditiosi autem audacia et uiribus fisi ex ciuitate prosiluerunt et contra regalem exercitum illico aciem direxerunt. A quo protinus ita profligati sunt, ut quamplurimi perimerentur et reliqui intra menia oppidi refugere compellerentur. Northmanni uero e uestigio eos consecuti sunt et muri ambitum, quo confugerant, cum ipsis irruperunt, atque tam ferro quam igne a puero usque ad senem totam pene urbem deleuerunt. Incentores autem totius doli per Humbre fluuium nauibus dispendium mortis effugerunt.



CAPUT XLI. Quomodo Briennus, filius Eudonis comitis minoris Britannie, deuicit duos filios Heraldi, cum exercitu regis Hibernie.


Porro, dum filii Heraldi regis ab eorum contubernio se subduxerunt, et cum multis uernaculis patris Dirmetum Hibernie regem pro obtinendo iuuamine aggressi sunt. De cuius regno, eodem suffragante, parua temporis intercapedine non minimam manum militum sibi contraxerunt. Deinde, cum sexaginta sex nauibus, qua in regione maxime opportunum estimauerunt, ocius Anglos repetierunt et more seuissimorum piratarum, rapinis et incendiis terre populum exterminare conati sunt. Briennus autem, Eudonis ducis Britannie minoris filius, eis  armatus cum suis occurrit et mox cum eis sub die una duobus preliis manum conseruit. Cesis uero mille et septingentis bellatorum, cum nonnullis regni proceribus, reliqui e certamine fugientes, nauium presidio necis excidium utcumque euaserunt et ex charorum amissione permaximum Hibernensibus luctum reportauerunt. Qui profecto, nisi nox prelium diremisset, omnes mortis nouacula abrasi fuissent.



CAPUT XLII. Quod rex Willelmus circuiens Angliam, castella plurima ad defensionem regni construxit.

Sicarii denique intra Dunelmum latitantes, compertis tot in perniciosis conspirationibus eadem uesania coadunatorum infortuniis, cum adhuc in suas  erumnas armis atque fuga auderent, regiam expeditionem super se metuentes deliberata sententia tam inconsulte temeritati congrua, in maritimorum presidiorum remotiora sese receperunt, inhonestas opes piratico latrocinio sibi contrahentes. Rex autem monitus quidem prudentia qua consulere in cunctis regi nouit, immunita regni prouidissima dispositione perlustrauit, ac ad arcendos hostium excursus tutissima castella per opportuna loca stabiliuit; que militum electissimo robore et uberrima stipendiorum copia muniuit. Tandem bellorum ac seditionum tempestate parumper conquiescente, iam totius Anglice monarchie et habenas potentius temperat et gloria prosperius potitur.



CAPUT XLIII. De morte Roberti Wiscardi ducis Apulie et de probitate eius et posteritatis et qua occasione Rogerius nepos eius factus est rex.


Hac tempestate mortuus est Robertus Wiscardus, Northmannigena, dux Apulie. Hic, relicta priore uxore propter consanguinitatem, de qua susceperat filium nomine Boamundum, duxit primogenitam filiam Gaumarii principis Salerni, nomine Sichelgaitam, fauente Gisulfo, fratre predicte puelle, qui Gaumario patri successerat. Gatteclima [Gatteclinia] uero soror eius minor nupsit Iordani principi Capue, filio Richardi senioris, patri uero Richardi iunioris. Huius condidit urbem nomine Auersam. Genuit autem Robertus Wiscardus ex Sichelgaita filios tres et filias quinque. Filie uero adeo excellentissime maritate  sunt, ut una earum matrimonio copulata sit imperatori Constantinopolitano. Hic Robertus duos imperatores in uno uicit prelio, Alexium Grecorum in Grecia, Henricum Romanorum in Italia. Satis enim uictus est Henricus, qui, audita fama ducis Roberti, nec uiribus Saxonum et Alemannorum, nec etiam menibus urbis, que caput est orbis, confisus, uel tutus, concitus aufugit. Boamundus autem, licet haberet magnam terram, in Apulia tandem cum ceteris Northmannis et Francis perrexit dimicare aduersus Sarracenos, qui tunc temporis omnes fere ciuitates Romanie tenebant. Debellatis tandem paganis et subiugatis urbibus Antiochia et Hierusalem et ceteris multis, Boamundus adeptus est principatum  Antiochie et heredes eius post ipsum, scilicet filius eius Boamundus, natus ex Constancia filia Philippi regis Francorum; et post istum Raimundus filius Willelmi comitis Pictauorum, qui filiam secundi Boamundi duxerat uxorem. Roberto itaque duce abeunte, successit ei filius suus, de secunda coniuge primogenitus, nomine Rogerius, cognomento Bursa. Hoc etiam Rogerio deficiente et filiis suis post ipsum, Rogerius patruelis ipsius, filius Rogerii comitis Sicilie, fratris Roberti Wiscardi, solus tam Apuliam quam Siciliam obtinuit. Hic autem procedente tempore de duce factus est rex, causa altercationis duorum Apostolicorum qui simul fuerunt Rome ordinati. Innocentius uidelicet II et Petrus Leonis. Quorum ultimus concessit duci  Rogerio, ut regio diademate uteretur, ideo quod idem dux parti ipsius fauebat. Accidit hoc circa annum ab Incarnatione Domini 1130. uixerunt uero ambo fere octo annis simul.



CAPUT XLIu. De morte Willelmi regis Anglorum et ducis Northmannorum, et de sepultura eius apud Cadomum.

His per anticipationem breuiter intimatis, ad finem gestorum Willelmi regis Anglorum et ducis Northmannorum, de quibus fastidio lectorum compendiose consulentes, quedam perstrinximus, ueniamus. Si quis uero plenius illa nosse desiderat, librum Willelmi Pictauensis, Luxouiorum archidiaconi, eadem gesta sicut copiose, ita eloquenti sermone affatim continentem, legat. Edidit preterea de eadem  materia opus non contemnendum Guido episcopus Ambianensis, heroico metro exaratum. Sed ut iam finem dicendi faciamus, causam mortis secundum existimationem quorumdam pandamus.

Cum ergo idem rex uictoriosus post plurima bella, post multiplices expeditiones tam in Northmannia quam in Anglia et in minore Britannia, seu etiam in Cenomannia prospero exitu consummatas, oppidum quoddam Medanta nomine proprium Philippi regis Francorum, qui tunc temporis partes Roberti ducis bellum patri inferentis iuuabat : cum igitur Willelmus rex oppidum Medanta assiliens flammis ultricibus tradidisset, pondere armorum et labore clamoris, quo suos exhortabatur, ut fertur, aruina intestinorum eius liquefacta, infirmari non modice cepit. Et licet aliquandiu postea uixerit, non tamen solita ualetudine usus est. Dispositis tandem rebus suis et regno Anglie concesso Willelmo filio suo, uitam presentem finiuit in Northmannia apud Rothomagum 4 Idus septembris. Translatum est corpus eius, sicut ordinauerat, Cadomum et in ecclesia Sancti Stephani, quam ipse a fundamentis edificauerat, ante maius altare regaliter  tumulatum. Solus autem filiorum suorum Henricus exsequias patris persecutus est, dignus qui paternam hereditatem aliquando solus obtineret, quam fratres sui particulatim post mortem patris sui possederunt. Decessit autem idem rex fere sexagenarius, anno ducatus in Northmannia 52, porro regni sui in Anglia 20, Incarnationis autem Domini 1087. Regnante eodem Domino nostro Iesu Christo cum eterno Patre in unitate Spiritus sancti per omnia secula seculorum. Amen.



HISTORIAE NORTMANNORUM LIBER OCTAuUS De Henrico I rege Anglorum et duce Northmannorum.



CAPUT PRIMUM. Prologus in gesta Henrici regis, in quo breuiter fratribus suis melior ostenditur.


Quoniam in libro superiori de actibus Willelmi regis Anglorum et ducis Northmannorum tractatum est, non indecens uidebitur ut hic liber, qui septimus  cuditur in Northmannorum ducum gesta, uitam et conuersationem et ex parte non modica res gestas Henrici nobilissimi regis filii predicti Willelmi edisserens, seculo futuro et maxime posteris imitandas proponat. Nec immerito hic numerus illi uiro congruit, qui non solum honestate animi, uerum etiam corporis probitate, uero uidelicet ternario et quaternario plurimum emicuit. Ad hoc accidit quod idem rex quem describendum suscepimus, in  septimo gradu genealogie Northmannorum ducum reperitur, si incipias computare a Rollone duce, qui fuit huius prosapie principium. Ut autem ordo historie non interruptus seruetur, de fratribus eius Willelmo rege Anglorum et Roberto duce Northmannorum, quibus ipse solus successit, aliqua uel breuiter  dicenda sunt; maxime cum hoc ad commendationem suscepte materie proficiat. Sicut enim pictores ferrugineum colorem substernere solent, ut rubeus superpositus magis elucescat; ita forsitan, si supradicti fratres conferantur cum isto, ex eorum comparatione altius resplendebit. Quod paucis animaduerti potest. In altero eorum, Willelmum loquor, dapsilitas erga seculares predicabatur, sed contempta ab eo religiositas plurimum conquerebatur. Robertum in rebus bellicis fama non immerito extollebat, sed hec eadem in maturitate consilii et in regimine ducatus ipsum minus utilem non mendaciter asserebat. At Henricus et illa complectens solus, que in singulis eorum honesta uidebantur et ea  pariter quibus ipsos carere iam diximus, non solum illis, sed et omnibus sui temporis principibus nobilior habebatur. Sed quia hec suis in locis plenius exponentur, ne digressionem in ipso exordio facere uideamur, amodo rerum propositarum ordinem prosequamur.



CAPUT II. Quod Willelmus frater Henrici, mortuo Willelmo rege patre eorum, transiens in Angliam rex factus est et Robertus ducatum Northmannie adeptus est; et quod idem Robertus comitatum Constantiniensem dedit Henrico et postea abstulit.


Igitur rege Anglorum Willelmo rebus humanis subtracto, Willelmus filius eius, quam citius potuit apud Tolcam mari transito, susceptus est ab Anglis et Francis, unctusque est in regem a Lanfranco archiepiscopo Cantuariensi, eiusque suffraganeis, Lundonie apud Westmonasterium. Robertus namque frater eius ante mortem patris sui discesserat de Northmannie indigne ferens, quod ipse non permitteret ei pro sua uoluntate disponere tam  comitatum Northmannie quam Cenomannie. Alterius enim dudum heres designatus fuerat, alterius uero hac de causa uiuente patre regimen querebat, quod Margareta filia Herberti quondam Cenomannensis comitis ipsi fuerat desponsata; licet, antequam ad nuptias eius pertingeret, apud Fiscannum uirgo eadem Christo deuota obierit. Cum igitur in Pontiuo apud Abbatisuillam, cum suis similibus iuuenibus filiis scilicet satraparum Northmannie, qui ei quasi domino futuro specie tenus obsequebantur, re autem uera nouarum rerum cupiditate illecti, moraretur et ducatum Northmannie maxime in margine, excursionibus et rapinis demoliretur; audito nuntio excessus patris, confestim ueniens Rothomagum, ipsam ciuitatem et totum ducatum  sine ulla contradictione suscepit. Cumque sui fideles eum exhortarentur, ut regnum Anglie sibi a fratre prereptum uelocius armis sibimet restitueret, simplicitate solita, et, ut ita dicam, imprudentie proxima, respondisse fertur: »Per angelos Dei, si ego essem in Alexandria, exspectarent me Angli, nec ante aduentum meum regem sibi facere auderent. Ipse etiam Willelmus frater meus, quod eum presumpsisse dicitis, pro capite suo sine mea permissione minime attentaret.« Hec primo dicebat, sed postquam rei geste ordinem resciuit, non minima discordia inter se et fratrem suum Willelmum emersit. Interim autem Henricus frater eorum remansit in Northmannia cum duce Roberto. Dederat autem ei Henrico pater suus moriens quinque mille  libras Anglie monete. Robertus etiam frater suus dedit illi comitatum Constantiniensem, uel, ut alii uolunt, inuadiauit. Sed non diutius inde gauisus est. Nam inuentis quibusdam uilibus occasionibus, per malorum tamen hominum suggestiones, ipsum nichil tale meditantem apud Rothomagum capiens, quod dederat indecenter extorsit.



CAPUT III. De concordia que facta est inter Willelmum regem Anglorum et Robertum ducem Northmannie fratrem eius, et quomodo obsederunt Henricum fratrem suum in Monte Sancti Michelis.

Post hec, aliquanto temporis emenso, concordiam fecerunt ad inuicem Willelmus rex Anglorum  et Robertus dux Northmannie, licet regnum Anglie ipse Robertus facillime paulo ante potuisset habere, nisi minus cautus esset. Siquidem Eustachius comes Bolonie et episcopus Baiocensis et comes Moritolii patrui ipsius et alii principes Northmannie, cum magno apparatu militum mare transeuntes, Bouecestriam et alia nonnulla castella in comitatu Cantuariensi occupantes et tenentes ad opus illius; dum ipsum Robertum ducem exspectant, qui tunc temporis ultra quam uirum deceat in Northmannia deliciabatur, obsessi diu a rege Willelmo, dum ille cuius causa tantum discrimen subierant, non subuenit, cum dedecore ipsas quas tenebant munitiones exeuntes, ad propria sunt reuersi. Facta est itaque tandem inter eos apud Cadomum,  ut diximus, adminiculante Philippo rege Francorum, qui in auxilium ducis contra Willelmum regem apud oppidum Auci ingenti Anglorum et Northmannorum exercitu tunc morantem uenerat, qualiscunque concordia et quantum ad ducem Robertum spectat probrosa atque damnosa. Nam quidquid rex Willelmus in Northmannia occupauerat, per infidelitatem hominum ducis, qui eidem regi suas munitiones tradiderant, quas suis militibus ipse commiserat, ut inde fratrem suum infestarent, impune permissus est habere. Munitiones ille quas hoc modo tenebat, fuerunt Fiscannum, oppidum Auci, quod Willelmus comes Aucensis cum reliquis suis firmatibus illi tradiderat. Similiter Stephanus comes de Albamarla, filius Odonis comitis  de Campania, Willelmi autem regis Anglorum senioris ex sorore nepos, fecerat; et alii plures ultra Sequanam habitantes. Cum igitur fratrem suum Henricum debuissent adiuuare, eique prouidere, ut sicut frater eorum et filius regis honorabiliter posset uiuere, de tota terra patris sui eum expellere conati sunt. Unde accidit ut quadam uice ipsum obsidione cingerent in Monte Sancti Michelis. Sed illis ibidem incassum diu laborantibus et ad ultimum inter se dissidentibus, comes Henricus inde libere exiens oppidum munitissimum nomine Damfrontem sagacitate cuiusdam indigene suscepit. Indignabatur enim predictus indigena, utpote uir nobilis et diues, oppressiones amplius perpeti, quas Robertus de Belismo, homo ferox et mentis inhumane,  sibi et aliis conuicaneis inferebat, qui tunc temporis illud castrum possidebat. Quod tanta diligentia Henricus exinde custodiuit, ut usque ad terminum uite illius in suo dominio habuerit. Circa hec tempora, obeunte Ioanne archiepiscopo Rothomagensi, successit Willelmus abbas Sancti Stephani Cadomi.



CAPUT Iu. Quod redeunte Willelmo rege in Angliam Henricus comitatum Constantiniensem in ditionem suam reuocauit.

Redeunte autem Willelmo rege in Angliam, Henricus haud segniter comitatum Constantiniensem, qui sibi fraudulentia ante prereptus fuerat, consensu  Willelmi regis et auxilio Richardi de Reuers et Rogerii de Magna uilla, ex maiori parte in ditionem suam reuocauit. Et quia in hoc negotio et in aliis plerisque suis necessitatibus, Hugo comes Cestrensis ei fidelis exstiterat, concessit ei ex integro castellum, quod Sancti Iacobi appellatum est, in quo idem comes tunc temporis nichil aliud habebat, preter custodiam munitionis ipsius oppidi. Willelmus siquidem rex Anglorum senior illud condiderat in confinio Northmannie et Britannie minoris; cum ante bellum Anglicum contra Conanum comitem Britannie filium Alanni consobrini sui, sibi non obtemperantem, exercitum duceret. Ne igitur amplius famelici predones Britonum ecclesiis inermibus, aut ultimo terre sue uulgo excursionibus  latrocinantibus nocerent; illud ad eos arcendos institutum tradidit Richardo Abrincatensi presidi, patri uidelicet predicti comitis Hugonis.



CAPUT u. Quod Cenomannenses aduertentes ducem Robertum occupatum plurimis perturbationibus in Northmannia, fecerunt sibi comitem Heliam filium Ioannis de Fleca.

Interea Cenomannenses aduertentes ducem Robertum tot perturbationibus in Northmannia occupatum, consilium ineunt cum Helia filio Ioannis de Fleca, uiro forti et industrio et in illa prouincia potentissimo, ut filiam cuiusdam comitis Langobardie, neptem uidelicet Hereberti quondam Cenomannensis  comitis ex primogenita filia in matrimonium ducat; existimantes hac occasione se posse excutere a sua ceruice iugum dominationis ducum Northmannie. In quo persuadendo diutius immorari illis necesse non fuit, cum iam nominatus uir illorum admonitionem dudum suo uoto preueniens, uoluntatem eorum super hoc negotio, pretermissa omni dilatione, ad effectum perduxit. Nec ipsum nec consiliarios suos, ab hac rebellionis presumptione reuocauit deterrendo quod antiquitus sub Northmannorum ducum ditione regio Cenomannica egit, uel quod nostra memoria nobilissimus dux Northmannorum Willelmus, postea uero felicissimus Anglorum expugnator, eosdem Cenomannenses de oppressione Gaufridi Martelli senioris liberans,  alii sue protectionis munitos, quoad uixit illos ut proprios rexit, ac suis successoribus regendos moriens dimisit. Unde factum est ut paulo post mortem ipsius regis idem dux Robertus, de quo nunc sermo est, in principio sui ducatus iam tunc rebellionis contumaciam attentantes in ipsis suis finibus, ducto exercitu Northmannorum eos compescuit.



CAPUT uI. Quod assumpto Anselmo abbate Becci ad archiepiscopatum Cantuarie, Willelmus eiusdem loci monachus claustralis successit.

Per idem tempus, assumpto Anselmo abbate Beccensi ad archiepiscopatum Cantuarie, successit  ei in regimine eiusdem loci Willelmus de Bellomonte, uir non contemnende religionis et eiusdem cenobii monachus claustralis. Anno deinde secundo, Urbanus papa in Gallias ueniens, ciuitate Aruernis, que alio nomine Clarus Mons dicitur, de ecclesiasticis negotiis tractaturus, concilium congregauit. Inter alia uero, que ibi salubriter disposuit, hortatus est fideles tam presentes quam absentes, ut ad liberanda sancta loca de potestate paganorum, a quibus tunc possessa contaminabantur, Hierusalem pro remissione excessuum suorum irent.



CAPUT uII. Quod Robertus dux Northmannie, inuadiato ducatu suo Willelmo regi Anglorum fratri suo, Hierusalem perrexit.

 Igitur anno sequenti hac diuina exhortatione permoti omnes fere famose probitatis milites Occidue regionis, tam illustres quam ceteri priuati, iter sancte peregrinationis ineunt. Quo desiderio succensus Robertus dux Northmannorum, Willelmo fratri suo regi Anglorum per nuntium mandauit, ut in Northmanniam festinanter ueniat, ducatum suum usque ad reditum ipsius habiturus, de thesauris Anglorum opimis suam et suorum indigentiam obiter suppleat. Huius autem legationis nuntio exhilaratus rex Willelmus in Northmanniam transfretans, decies mille marcas argenti ea conditione Roberto duci commodauit ut, quandiu idem dux in predicta peregrinatione moraretur, ipse ducatum Northmannie pro eis uadens haberet, illum duci restituturus, cum ipse  sibi pretaxatam pecuniam rediens reconsignasset. His itaque gestis, comes Henricus contulit se ad regem Willelmum, atque omnino cum eo remansit, cui idem rex comitatum Constantiniensem et Baiocensem, preter ciuitatem Baiocas et oppidum Cadomi, ex integro concessit. Hoc tempore predictus rex Willelmus fecit quoddam castellum nomine Gisorz in confinio Northmannie et Francie, quod sepe nominatus frater eius Henricus, qui ei diuina dispositione successit, menibus ambitum et turribus excelsis inexpugnabile reddidit.



CAPUT uIII. De probitate ipsius Willelmi in negotiis regni et quod Ecclesiam Dei et seruos eius persecutus est.

De ipso autem Willelmo his Annalium paginis  possemus inserere, quod semel et iterum Wallenses ducto exercitu in ipsorum finem sibi rebelles subiugauit; quodque regi Scotorum Malcomo, qui in Angliam exercitum adduxerat, cum suo exercitu obuians, eum ad que uoluit pacta inclinauit. Illud etiam nichilominus, quod cum audisset Heliam comitem Cenomannorum in ipsa urbe Cenomannica homines suos, auxilium ei ferente Fulcone comite Andegauorum, obsedisse; abstulerat enim illam urbem primum Helias hominibus regis, sed ciues iterum regi reddiderant, unde eos iterum Helias obsederat; hoc, inquam, audito, cum esset in Anglia, accersitis quos tunc forte secum habebat militibus, imperans ut reliqui qui aberant se sequerentur, ad  mare ueniens, cum uentus esset contrarius in Northmanniam transfretaturo contra uentum intrauit pelagus, dicens se nunquam audisse de aliquo rege quod naufragio perisset. Transitoque mari, uelut contra uim elementorum, predictos comites solo auditu sui aduentus ab obsidione fugauit. Hec, inquam, et alia his similia, de illo ueraciter possemus referre, nisi facta eius, quia plurimos seruorum Dei et sanctam Ecclesiam non minimum persecutus est, unde sero, et infructuosam ut pluribus sapientibus uidetur, egit penitentiam, dignum iudicaremus propter ordinem historie solummodo breuiter attingere et ad actus Henrici diue memorie fratris et successoris sui, qui uiros religiosos et Ecclesiam Dei protegendo et auxilium ferendo, admodum ueneratus  est, prolixius explicandus uellemus accedere. Eodem Willelmo regnum Anglie procurante, Morellus nepos Roberti de Moubraio comitis Northumbrelandie predictum Malcomum regem Scotie irruptiones in Anglia facientem et filium eius primogenitum, cum maxima parte sui exercitus in finibus Anglorum trucidauit. Hic autem Robertus, cum quasdam munitiones regias suo comitatui colliminantes contra uoluntatem domini sui attentasset occupare, captus a militibus Willelmi regis, ipsoque iubente in ipsis uinculis diutius perseuerans, regnante iam Henrico rege, tandem in ipso ergastulo deficiens mortuus est. Dictum est a pluribus hunc talionem sibi redditum fuisse, quia regem Scotie, patrem uidelicet nobilissime Mathildis postea regine Anglorum, dolose  peremerat. Illius autem terram quam habebat in Northmannia et maximam partem predicti sui comitatus, Henricus iam rex factus dedit Nigello de Albinneio, uiro illustri et probo. Duxit postea idem Nigellus Gundredam filiam Giraldi de Gornaco, ex qua genuit filium nomine Rogerium de Moubraio, qui tandem adhuc paruulus patri suo facto monacho Beccensi et eidem loco magnam possessionem in Anglia conferenti, successit. Ipse etiam Giraldus, rogatu Hugonis de Gornaco patris sui monachi uero Beccensis, plura dedit eidem ecclesie, et tandem Hierusalem petens cum uxore sua Edithua sorore Willelmi comitis de Warenna, in ipso itinere mortuus est. Uxor uero inde rediens nupsit Drogoni de Monceio, ex qua idem Drogo suscepit unum filium  nomine Drogonem. Successit predicto Giraldo filius eius nomine Hugo, qui ex sorore Rodulfi de Parrona comitis uiromandorum genuit unum filium nomine Hugonem. Hec per anticipationem de amicis ac benefactoribus Beccensis monasterii hic breuiter commemorauimus, nunc ad ordinem historie redeamus.



CAPUT IX. De morte eiusdem regis in Nouaforesta et quod Richardus frater eius antea ibidem mortuus fuerat et de causa mortis eorum secundum existimationem uulgi.

Igitur, sicut supra diximus, cum Robertus dux Northmannorum anno ab Incarnatione Domini 1096,  Hierusalem perrexisset et ducatum Northmannie Willelmo fratri suo regi Anglorum inuadiasset, contigit, post aliquantum temporis, ut idem rex quadam die uenatum iret in Nouamforestam, ubi Iu Nonas Augusti missa sagitta incaute a quodam suo familiari in corde percussus, mortuus est anno ab Incarnatione Domini 1100, regni autem sui 13. In eadem etiam silua Richardus frater ipsius Willelmi dudum, adhuc uiuente patre eorum, dum simili modo uenaretur ictu arboris male euitate egrotans, post paululum hominem exiuit. Dixerunt autem multi, quod ideo hi duo filii Willelmi regis in illa silua iudicio Dei perierunt, quoniam multas uillas et ecclesias propter eamdem forestam amplificandam in circuitu ipsius destruxerat.



CAPUT X. Quod Henricus frater ipsius ei successit, qui Mathildem filiam regis Scotie duxit in uxorem.


Occiso itaque Willelmo rege, ut premisimus, statim frater suus Henricus corpus eius Wintomiam deferri fecit, ibique in ecclesia sancti Petri ante maius altare sepulture tradidit. Quo sepulto, Lundoniam uenit, atque apud Westmonasterium, annuentibus cunctis Francis et Anglis, quarto die post mortem fratris regale diadema suscepit. Unde plurimi sunt letati quod modo regem natum de rege et regina, natum et nutritum in Anglia habere meruissent. Ut autem idem rex legaliter uiueret, duxit eodem anno uenerabilem Mathildem filiam Malcomi regis Scotie et Margarete. Quante autem sanctitatis  et scientie tam secularis quam spiritualis utraque regina, Margareta scilicet et Mathildis, fuerint; liber qui de uita ipsarum scriptus est, plano sermone describit. Nec illud pretermittendum quod a sancte recordationis Anselmo Cantuariensi archiepiscopo eadem Mathildis in festiuitate sancti Martini apud Westmonasterium Henrico regi nobilissimo desponsata et eodem die regali diademate insignita est. Fuit autem rex Henricus uir pluribus uirtutibus preditus, iustitie ac pacis sectator, religionis amator, iniquorum et furum feruentissimus punitor, inimicorum suorum non solum excellentium principum et comitum, uerum et nominatissimorum regum felicissimus triumphator.



CAPUT XI. Quod ex ea genuit filium nomine Willelmum et filiam que procedenti tempore nupsit Henrico imperatori Romanorum.


Genuit autem ex secunda Mathilde regina Anglorum uxore sua filium unum nomine Willelmum et filiam unam matrem sicut nomine ita honestate representantem. Hanc autem uirginem uix quinquennem, Henricus quintus rex et quartus imperator Romanorum et Alemannorum Augustus in coniugem requisiuit et acquisitam per claros uiros episcopos et comites internuntios, cum ineffabili munificentia [letitia] utriusque parentis in suum regnum suscepit et receptam solemniter in proximo Pascha apud Ulterius Traiectum desponsauit. Desponsatam  uero archiepiscopus Coloniensis in festiuitate sancti Iacobi Maguncie in reginam consecrauit, ceteris cepiscopis assistentibus et precipue archiepiscopo Treuerensi, qui eam, dum consecraretur, inter sua brachia reuerenter tenuit. Deinde consecratam reginam usque ad tempestiuum tempus nuptiarum studiose nutriri precepit, in quo nutrimento et linguam addisceret et se secundum Teutonicos mores componeret. De qua nobilissima imperatrice in sequentibus plenius disseremus. Predictus autem Willelmus, filius Henrici regis, qui post sororem Mathildem imperatricem natus est, licet eum causa masculini sexus illi preposuimus, cum iam ad iuuenilem etatem uenisset, morte immatura obiit. Cum enim transfretaret de Normannia in Angliam, inter  Barbefluuium et Hantoniam, in quodam maris loco periculoso, qui ab incolis Cataras dicitur, illisa naui scopulo, ipsi et multi optimates patris eius naufragio perierunt. Quo solo euentu felicitatem excellentissimi regis fortuna aliquantisper obnubilauit, licet in aliis omnibus sibi arrideret iucundissima. His anticipando commemoratis, ad ordinem rei geste reuertamur.



CAPUT XII. Quod Robertus dux Northmannorum rediens ab Hierosolymis transiit in Angliam, uolens auferre regnum fratri suo, et quomodo concordati sunt.

Non longum autem tempus transiit, postquam Henricus rex regnum Anglie regendum suscepit, quod frater suus Robertus de Hierusalem rediit,  atque ducatum Northmannie, quem fratri suo Willelmo inuadiauerat, absque ullius pecunie exhibitione recepit, licet ipsam summam quam ab eodem fratre suo acceperat, secum haberet, ut si necesse esset redderetur, et si esset qui eam exigeret, in promptu haberet. Audiens itaque, quod Henricus frater suus rex Anglorum esset constitutus, cepit indignari aduersus illum, multumque ei minari, quod regnum Anglie suscipere ausus fuisset. Hac igitur de causa cepit nauigium preparare quale potuit. Quo completo, in Angliam transiuit. Henricus autem rex, cuius fiducia tota erat in Deo, magnam Anglorum militiam uelociter congregans, aduersus eum uenit, paratus eum et omnes qui cum eo uenerant, de terra Anglorum expellere. Quod profecto,  annuente Deo, in breui egisset, nisi frater suus cum eo hoc pacto concordaret, ut ipse rex illi quotannis millia marchas argenti perpetuo daret. Hanc summam tamen idem comes Mathildi regine fratris sui coniugi condonauit. Facta itaque inter eos concordia, aliquanto tempore demoratus est comes Robertus in Anglia. In qua postquam tandiu fuit, quantum ei placuit, in Northmanniam remeauit.



CAPUT XIII. Quod eadem pactione rupta. Henricus apud Tenerchebrai in bello eum cepit et postea usque ad mortem cum regno Anglie ducatum Northmannie sapienter disposuit.

Non diu autem durauit inter eos predicta concordia. Robertus enim comes plus iusto credens illis  qui magis uolebant inter eos esse discordiam quam pacem, cepit occasiones querere, fratremque suum ad discordiam commouere. Rex autem Henricus non diutius hoc ferens, maximeque indigne ferens, quod frater suus ita paternam hereditatem, ducatum scilicet Northmannie, dissipauerat; quod preter ciuitatem Rothomagensem nichil pene in dominio haberet, quam etiam forsan alicui ut cetera dedisset, si hoc sibi licitum propter ciues ipsius fuisset; his, inquam, indignatus, mare quam citius potuit transiens, atque non multo post non paruum exercitum congregans, obsedit ciuitatem Baiocas; eamque citius capiens, fere omnem destruxit. Deinde cepit Cadomum. Post aliquantulum uero temporis, cum obsideret quoddam castrum comitis Moritolii,  quod uocatur Tenerchebrai, atque in obsidendo laboraret ut illud caperet, frater eius comes Robertus et comes Moritolii, cum magna multitudine militum, putantes se de rege Henrico uindicare, eumque omnino de terra delere, cum magno impetu irruerunt in eum. Sed iudicio Dei super eos ueniente, capti sunt ambo et multi alii cum eis ab hominibus Henrici regis atque ante eum adducti. Concessit hoc modo Deus regi se timenti uictoriam incruentam, sicut quondam Theodosio imperatori seruo suo fecerat. In hoc enim conflictu ex suis nullus, ex aduersa parte uix sexaginta corruerunt. Finito itaque hoc conflictu et pace reddita misere prouincie, que pene per imprudentiam comitis predicti destructa erat, rex Henricus totam Northmanniam et omnia  castella comitis Moritolii in suum dominium suscepit. Atque ita omni terra sedata, rediens in Angliam, Robertum comitem fratrem suum et comitem Moritolii et quosdam alios quos ei placuit, secum adduxit, eosque in libera custodia usque ad terminum uite eorum tenuit. Factum est autem hoc bellum apud Tenerchebrai inter Henricum regem Anglorum et Robertum fratrem suum ducem Northmannorum, anno ab Incarnatione Domini 1106, u Kal. Octobris. Eodem autem anno, mense Februario, cometes apparuerat, regibus et ducibus mutatione regnorum terribilis. Rexit autem Robertus comes ducatum Northmannie 19 annis, excepto spatio, quo in itinere Hierusalem demoratus est. Fuit hic Robertus miles fortissimus et multa nobiliter gessit;  maxime quando a christianis Antiochia et Hierusalem super Sarracenos capte sunt. Ad regimen tamen ducatus minus utilius propter simplicitatem suam et propter consilia leuia, quibus nimium aurem accommodabat.



CAPUT XIu. De Sibylla uxore ducis Roberti et Willelmo filio eius et quomodo idem Willelmus factus est comes Flandrensium.

Cum autem rediret de uia Hierusalem, accepit Sibyllam in uxorem, sororem Willelmi comitis Conuersane, de qua genuit unum filium, nomine Willelmum. Fuit autem predicta comitissa pulchra facie, honesta moribus, sapientia predita et aliquando absente duce ipsa melius per se negotia prouincie tam priuita  quam publica disponebat, quam ipse faceret si adesset. uixit autem in Northmannia paruo tempore, inuidia et factione quarumdam nobilium feminarum decepta. Predictus uero Willelmus filius Roberti ducis procedenti tempore comes fuit Flandrensis. Quod quomodo acciderit, paucis aperiamus. Cum igitur ille iam iuuenis multe probitatis in Francia exularetur, patre suo, ut iam diximus, in uinculis Henrici regis posito, accidit ut Carolum comitem Flandrensem quidam traditores in ecclesia, dum sacris mysteriis interesset, occiderent. Quo audito, regina Francorum uxor Ludouici regis dedit predicto Willelmo sororem suam uxorem; efficiens per maritum suum ut idem comes Flandrensium constitueretur. Decesserat enim Carolus absque filio.  Nec tamen idem Willelmus longe aberat a cognatione comitum Flandrie. Nam Mathildis regina Anglorum auia ipsius fuit filia Balduini cum Barba comitis Flandrensium. Hic uero Balduinus duos filios habuit, Balduinum et Robertum. Quorum uterque uxorem accepit, uiuente patre eorum. Nam Balduinus primogenitus habuit in uxorem comitissam Hainaucensem, ex qua genuit duos filios, Ernulfum et Balduinum. Robertus autem accepit coniugem relictam Florentii comitis Frisie, que unicam ex predicto Florentio habebat filiam. Quam Robertus longe facere uolens a paterna hereditate, dedit eam Philippo regi Francorum. Et ita comitatus Frisie remansit ei cum matre predicte puelle, unde cognominatus est Frisio. Decessit autem ante  mortem patris sui Balduini Balduinus comes Hainaucensis et successit Ernulfus filius eius primogenitus. Tandem obeunte Balduino comite Flandrie, cum Ernulfus comes Hainaucensis deberet ei succedere, utpote nepos ex primogenito filio eius et ad hoc etiam niteretur, Philippus rex Francorum ueniens in auxilium eius, et Mathildis regina Anglorum amita eius mittens ei Willelmum filium Osberni cum armata militum manu, Robertus Frisio patruus eius, adiuncto exercitu Henrici Northmannorum et Alemannorum imperatoris cuneis suis, ex improuiso super eos irruens, die Dominica Septuagesime, fugato Philippo rege Francorum, Ernulfum nepotem suum et Willelmum filium Osberni comitem Herefordi peremit, et hac de causa Flandriam usque  ad suum obitum possedit.



CAPUT Xu. De Willelmo comite Herefordi et successione eius.

Predictus autem Willelmus comes Herefordi fuit uir honestus et probus, et cognationem ducum Northmannie non solum ex parte patris, uerum etiam ex parte matris attingens. Osbernus namque pater eius fuit filius Herfasti fratris Gunnoris comitisse primi Richardi ducis Northmannie uxoris. Mater uero fuit filia Rodulfi comitis Iureicensis. Qui Rodulfus frater fuit uterinus Richardi ducis superius nominati. Duxit autem idem Willelmus Adelizam filiam Rogerii de Tenio, ex qua genuit duos filios, Willelmum de Britolio qui post decessum eius terram,  quam habebat in Northmannia habuit; et Rogerium, cui comitatus Herefordi funiculo distributionis euenit. Habuit etiam duas filias quarum una nomine Emma iuncta est Rodulfo de Waiet, genere Britoni, qui fuit comes Norwicensis; sed qui contra fidelitatem Willelmi regis senioris munitionem Norwich aliquando tenere attentauit, expulsus et extorris de regno Anglie cum uxore sua Hierusalem perrexit, relinquens unam filiam nomine Ittam, que procedenti tempore nupsit Roberto comiti Legrecestrie, filio Roberti comitis Mellenti. Unde factum est ut Lire, Glot, Britolium, et plurimam partem terre quam Willelmus filius Osberni auus uxoris sue habuerat in Northmannia, post mortem Willelmi de Britolio auunculi uxoris sue idem comes haberet.  Genuit autem ex ea unum filium et plures filios.

Occiso itaque, ut diximus, Willelmo filio Osberni, Willelmus de Britolio filius suus, qui ei successerat, cepit calumniari oppidum Iureii, quia fuerat Rodulfi comitis, patris uidelicet auie sue. Habebat autem tunc temporis idem castrum Robertus dux Northmannie in suo dominio, sicut pater suus Willelmus rex per omne tempus et uite sue habuerat. Comitissa enim Albereda uxor comitis Roberti in supercilio montis eidem castro imminentis turrim munitissimam, que usque nunc superest, edificare ceperat. Robertus comes Mellenti turrim illam custodiens, uicecomitis officio in predicto oppido fungebatur. Egit itaque calliditate solita, ut idem castellum Willelmo de Britolio redderetur, hac tamen  conditione, quatenus ipse pro eo quod in ipso oppido nunc habebat, Britonium sue terre uicinum largitione ducis Roberti perpetuo possideret. Erat enim ab antiquis temporis idem municipium una ex propriis sedibus ducum Northmannie. Unde semper illud in suo dominio hactenus habuerunt, excepto quod secundus Richardus ipsum comiti Godefrido fratri suo naturali dederat, et comes Gislebertus filius eius post ipsum idem habuerat, sed eodem occiso, ad dominium ducum Northmannie redierat. Et quoniam Rogerius filius Richardi idem castrum repetebat, quia auus suus comes Gislebertus idipsam, sicut dictum est, antea possederat, Robertus comes Mellenti omni inquietudine carere gestiens, egit apud ducem Robertum, ut quoddam municipium  nuncupatum Humetum situm in Constantiniensi comitatu, daretur Rogerio filio Richardi, non solum pro illa calumnia sopienda, uerum etiam pro minima pecunie summa quam Rogerius hac de causa duci contulerat. Sunt antiquorum plurimi qui dicant quod Richardus pater Rogerii pro repetitione eiusdem castri dudum in Anglia acceperat oppidum Toneburge, asserentes leucam Brionii cum funiculo circum circa fuisse mensuratam et eodem fune in Anglia delato, leucam Toneburge tantumdem spatii in metiendo recepisse, quantum hactenus Brionense milliarium probatur retinere.

Accidit, post aliquantum temporis, ut Gellus de Breherii-ualle dominum suum Willelmum de Britolio  dolose caperet et in ipsa captione eum tandiu retineret, quousque idem Willelmus quamdam filiam suam notham cum ipso castello Iureii  coactus illi concederet. Ex qua ille uir Belial suscepit filios, Willelmum Luuellum et Rogerium Balbum et alios in quibus nequitia patris eorum et fraudulentia, uelut in malo germine, ad perniciem innoxiorum adhuc perseuerat. Willelmus autem de Britolio a nexibus liber, memor iniurie a perfido sibi illate, quamdam rem dignam memoria ausus est incipere. Nam regem Francorum Philippum cum plurimo exercitu et Robertum ducem Northmannie ad se immensis muneribus euocans et ipsis et hominibus eorum omnibus, qui suam procurationem uoluerunt accipere, sufficienter necessaria de suo proprio subministrans,  castrum Breherii-uallis et totam terram Gelli fere destruxit et Iureium tandiu obsidens afflixit, usquequo ille perfidus suis rebus diffidens illud sibi redderet. Et sic tandem Willelmus illud castrum sicut proprium quoad uixit securus possedit. Cum autem ad extrema ueniens idem Willelmus iuuenem quemdam Rodulphum de Waiet, ex sorore Emma nepotem, heredem sui casamenti fecisset; Eustachius filius eius naturalis, dum exsequie patris agerentur, omnes munitiones eius occupans et muniens, omnem terram sui patris diutius hac inuasione quiete tenuit, donec uxor eius Iuliana, filia regis Henrici notha, nimis arroganter et fulta contra uoluntatem et fidelitatem regis, custodes suos de munitione Britolii eiecit. Qua de causa rex  exacerbatus, omnem illam hereditatem quam non hereditario iure, sed sua peruasione, imo regis clementia hactenus ille possederat, non immerito illi abstulit. Castrum siquidem Iureicense [Ibreicense] redditum est Gello et filiis suis. Ceteram terram, sicut iam diximus, Robertus comes Legrecestrie cum uxore sua postmodum accepit. Eustachio proinde Paceii oppidum solummodo remansit. Et quia hec causa Willelmi filii Osberni, cuius supra mentionem fecimus latius exsecuti sumus; nunc ad ea que de comitibus Flandrie proposueramus, reuertamur.



CAPUT XuI. De morte Willelmi comitis Flandrie.

Igitur predicto Roberto comiti Flandrie Henricus  rex Saxonum et imperator Romanorum, dedit comitatum Cameracensem et ipse fecit ei inde fidelitatem. Genuit autem idem Robertus duos filios, Robertum et Philippum. Robertus uero Herosolymitanus cognominatus, quia interfuit, dum Hierusalem a Christianis caperetur, genuit Balduinum qui ei successit. Eodem uero Balduino mortuo ex uulnere, quod in conflictu quodam apud Aucum castrum quoddam Northmannie acceperat, Carolus cognatus ipsius ei successit. Quo per traditionem occiso, sicut iam dictum est, eumdem comitatum Flandrie, sicut superius diximus, Willelmus filius Roberti ducis  Northmannie habuit. Sed paruo tempore superuixit, in cuiusdam oppidi assultu appetitus lethali uulnere. Decessit uero 6 Kal. Aug. anno ab incarnatione Domini 1128. Sepultus est autem in ecclesia Sancti Bertini confessoris et successit ei Terricus de Auseis, cognatus precedentium comitum. Huic Henricus rex Anglorum copulauit sororem Gaufridi Martelli comitis Andegauorum. Robertus autem dux Northmannie, pater predicti Willelmi mortuus est in Anglia apud Bristoldum castellum Roberti comitis Glocestrie nepotis sui, cui Henricus rex eum ad custodiendum tradiderat. Decessit autem Iu Idus Februarii, sepultusque est in ecclesia Sancti Petri Glocestrie, anno ab incarnatione Domini 1134. His per anticipationem intimatis, nunc ad ordinem  historie reuertamur.



CAPUT XuII. Quod mortuo Philippo rege Francorum successit Ludouicus filius eius, et de origine comitum Ebroicensium et eorum posteritate.

Circa hec tempora rebus humanis excessit Philippus rex Francorum et successit Ludouicus filius eius. Mortuo autem Willelmo Rothomagensi archiepiscopo, eamdem pontificatus sedem adeptus est Gaufridus decanus Cenomannensis. Paruo exinde tempore exacto, moritur Willelmus comes Ebroicensis. Et quoniam de hac ciuitate fecimus mentionem, libet paulo superius originem comitum eius repetere. Robertus igitur filius primi Richardi ducis Northmannie, archiepiscopus Rothomagensis et  comes Ebroice ciuitatis, contra morem ecclesiasticum uxoratus, quasi quilibet laicus, genuit duos filios, Richardum qui ei successit in comitatum et Rodulphum de Waceio. Richardus autem comes ex relicta Rogerii de Tenio, qui peremptus fuerat in quodam conflictu, genuit predictum Willelmum qui ei successit; et unam filiam que nupsit Simoni de Monteforti, ex qua natus est Almaricus et Bertha soror eius. Sed ante eam idem Simon habuerat duas uxores. Ex quarum prima filius eius primogenitus, alter uidelicet Almaricus natus est, et Elisabeth soror eius. Occiso autem illo Almarico, Rodulfus de Tenio  . . .



CAPUT XuIII. De discordia inter Henricum regem et Almaricum comitem Ebroice ciuitatis.





CAPUT XIX. De bello inter Ludouicum regem Francorum et Henricum regem Anglorum.




CAPUT XX. Quomodo, facta concordia cum Ludouico rege, rex Henricus rediit in Angliam, et de morte Willelmi filii sui.




CAPUT XXI. De dissensione inter eumdem regem et Gualerannum comitem Mellenti et quo fine terminata sit.

. . . . Denique cateruis more pugnantium, necnon  et equitibus sagittariis, quorum inibi exercitus regius maximam multitudinem habebat, in dextra parte hostium premissis, clamor ut in initio bellorum solet fieri, utrinque attollitur. Sed antequam militum cunei iungerentur, pars comitis instantia sagittariorum, qui eam in dextris, ubi carebant protectione clypeorum, absque interuallo sagittabant, pene defecerat. Spaciosum esset ire per singula, sed nos ad cetera festinantes rei euentum succincte enodamus.

Inito itaque certamine, postmodum captus est comes Walerannus; capti sunt etiam omnes illi famosi et diuites milites qui eius signa sequebantur, licet aliqui, postquam in manus hostium ueperunt, consentientibus quibusdam suorum necessariorum,  quos in exercitu regio habebant, fuga elaberentur. De quorum numero fuit Almaricus comes Ebroicensis et Willelmus Louellus de Iurei. Gestum est autem hoc bellum a ducibus Henrici regis Anglorum, contra Walerannum comitem Mellenti, anno ab Incarnatione Domini 1124, uII Kal. Aprilis, haud procul a uilla quam uocant Burgum Turoldi.



CAPUT XXII. Qua sagacitate idem rex terram suam pacifice regebat.

Comite itaque Waleranno in uinculis cum sociis suis posito, rex Henricus turrem Wateuille funditus fecit euerti. Oppido preterea Brionnii ui potius quam uoluntaria redditione sibi subiugato, eum qui idem post captionem comitis diu tenuerat, orbitate oculorum  multauit. Unde perterriti, qui castrum Bellimontis seruabant, ne similia paterentur, illud regi reddiderunt. Taliter igitur omni illa perturbatione sopita, rex tam terram comitis quam ceterorum, qui cum eo capti fuerant, in suo dominio habuit. Sed tamen post aliquot annos comiti Waleranno data uenia, et a uinculis liberato, redditus sua terre habere permisit, munitiones tantum ipsius in sua manu retinens. Quidam uero concaptiuorum, quandiu idem rex humanis rebus interfuit, in uinculis suis permanserunt. Ex quo autem comes Mellenti in supradicto conflictu captus est, tam in ducatu Northmannie quam in regno Anglie per totum decennium quo rex Henricus superuixit, summa pax uiguit; licet nepos eius Willelmus paruo tempore quo  comitatum Flandriarum tenuit, eam perturbare pro suo posse satageret. Sed cum sapiens rex misericordia et diuitiis fere omnibus sui temporis principibus excelleret, altero eorum scilicet misericordia, ecclesiis et monasteriis et pauperibus hominibus sue terre condescendebat; altero uero, id est opulentia thesaurorum infinita, plurimas centurias militum in diuersis locis hostibus propinquis opponebat, qui eos a rapina ecclesiarum, uel pauperum, acie ferri repellerent. Unde factum est ut raro etiam illa terra inclyti Augusti Henrici, que in confinio ceterarum prouinciarum erat, aliqua hostili lesione lederetur, ne dum illa, que ab eis longe aberat; quia, ut dictum est, multitudo militum, quos excellentissimus  princeps suis stipendiis sufficienter alebat et donatiuis muneratos honorabat, illis obsistebant.



CAPUT XXIII. Quid de trapazetis per omnem fere Angliam deprauatis ob amorem iustitie fecit.

Referam quiddam quod accidit, dum predicta discordia adhuc perseueraret inter regem et comitem Mellenti, in quo apparebit et seueritas iustitie ipsius in impios et contemptus pecunie in comparatione rectitudinis. Cum igitur in Northmannia rebus bellicis intendens ageret, accidit ut nescio qua peruersitate deprauati omnes fere trapazete Anglici regni monetam stanneam, in qua uix tertia pars esset argentea, cum eadem moneta tota ex argento soleret fieri, fabricarent. Cum uero de eadem falsa  moneta in Northmanniam deleta regii milites forte stipendium accepissent, nec de ea, utpote non legitima aliquid emere ualerent, de falsitate eius conquesti sunt apud regem. Iratus ergo rex, et propter militum suorum iniuriam, magis autem ob iustitiam temeratam, sententiam dictauit; mandans et precipiens illis quos in suo loco in Anglia dimiserat, ut omnes nummularios qui huius impietatis iuste argui ualerent, abscisione dextrarum manuum, necnon et genitalium membrorum multarentur. O uirum defensorem iustitie et iniquitatis acerrimum punitorem! O si uellet redemptionem accipere pro tot hominum impiorum membris, quanta millia talentorum posset inde lucrari! Sed, ut diximus, spreuit pecuniam amore iustitie.



CAPUT XXIu. De obitu Willelmi abbatis Beccensis et de bonitate uenerabilis Bosonis successoris sui.


Hoc tempore moritur Willelmus abbas Beccensis et succedit domnus Boso, de quo uenit in litem, plusne sit meritus hominum reuerentiam atque gloriam, secularium ac spiritualium rerum singulari peritia, an ordinis monastici singulari obseruantia. Hunc plurimi potentes, tam seculari quam ecclesiastica dignitate fulgentes, intima familiaritate colebant, ut patrem uenerantes, uerentes ut preceptorem, diligentes ut germanum ac prolem. Illi consulta animarum suarum, illi speculam quamdam, unde ordinibus ecclesiasticis prospiceretur, committebant. Potuit namque uiri talis uigilans cura, cui  maxima auctoritatem sapientie pariter ac sanctitatis prerogatiua comparauit, securitatem non paruam optime sollicitudini eorum promittere. Hunc, ut diximus, rex Henricus, imo generalis totius conuentus consensus monasterii Beccensis abbatem statuit, non minus reluctantem subiectionis amore, quam altioris gradus timore. uenerantur eum reuerentes abbates, monasteria, synodi, curie, ut prudentem, ita eloquentem; ut iustum, ita discretum. Gustat hic imperio nature, non epulatur; qui nec pecunie umquam fauebat uel gratie, siue in iudicio, siue in concilio sententiam dicens. Exhibet se blandum ac seuerum, decentissima in alterutrum permutatione, nullius hominis, omnis uitii clemens persecutor,  pius inimicus. Sed ne a gestis inclyti regis longius digredi uideamur, ad ea que de filia eius Mathilde Augusta imperatrice promisimus, narranda redeamus.



CAPUT XXu. Quod obeunte Henrico imperatore, rex Henricus filiam suam Mathildem imperatricem reductam in Angliam matrimonio copulauit Gaufrido duci Andegauensium, ex qua suscepit tres filios, Henricum, Gaufridum et Willelmum.

Cum igitur Henricus Iu Romannorum imperator augustus citra senium obiisset, anno uidelicet ab Incarnatione Domini 1125, potentissimus rex Anglorum Henricus filiam suam imperatricem, missis proceribus, cum magno honore fecit reduci in Angliam; licet excellentissimi principes curie Romane,  experti prudentiam ipsius, et morum uenustatem, uiuente imperatore coniuge suo, eam omnimodis sibi imperare optarent, et hac de causa ipsam prosecuti sint usque ad curiam sui patris, id ipsum rogaturi. Quorum petitioni cum rex minime acquiesceret , fecit episcopos et archiepiscopos et abbatum potentiores, nec non comites et satrapas totius Anglici regni, sub arctissimo illi fidelitatem hoc pacto promittere quatenus ipsi pro suis uiribus obniterentur, ut eadem Augusta post decessum patris monarchiam maioris Britannie, quam nunc Angliam uocant, obtineret. Quod utrum fecerint, nichil mea interest dicere. Procedenti autem tempore, pater suus cupiens carere  inimicitiis et importunitate Fulconis, comitis uidelicet Andegauorum, Turonorum atque Cenomannorum , licet inuitam dedit eamdem imperatricem in uxorem Gaufrido Martello filio predicti Fulconis, qui ei in comitatum successit, cum idem Fulco rex Hierosolymorum efficeretur. De qua idem marchio genuit tres filios, Henricum, Gaufridum Martellum, Willelmum, heredes legitimos Anglici principatus, non solum ex parte Henrici regis, aui sui, uerum etiam ex parte Mathildis regine auie ipsorum. Uterque enim coniux consanguinitatem ueterum regum Anglie, licet diuerso modo, proxime attingebat; sicut in libro qui de uita ipsius regine scriptus est continetur. Quem propter notitiam rerum  gestarum et ad honorem et memoriam utriusque matris, de qua editus est; et filie, ad quam editus est huic operi forsitan adiungeremus.



CAPUT XXuI. Quomodo reges Francorum descendant de origine comitum Andegauensium.

Nec alicui, uel ipsi imperatrici Auguste omnino indignum uideatur, quod post thorum imperatoris coniugium sortita est comitis Andegauorum. Licet enim multo minoris dignitatis sit comes Andegauensis, quam imperator Romanus; tamen si quis consulat gesta regum Francie, inueniet de quam generosa stirpe descendant comites Andegauensium. Ibidem enim reperit quod reges Francorum, qui nostris  temporibus idem regnum administrant, de predictorum comitum propagine deriuentur. Sic enim postquam de morte Caroli Calui in eisdem gestis tractatum est, et si non eisdem uerbis, eadem tamen sententia reperitur. »Obeunte Ludouico filio Caroli Calui, cum Carolus Simplex filius eius adhuc puer habenas regni minime moderari ualeret, et duo filii Roberti comitis Andegauorum, qui fuit uir Saxonici generis, superessent, Odo scilicet princeps, sub cuius custodia Ludouicus reliquerat filium suum Carolum, et Robertus frater eius; Burgundiones et Aquitanenses elegerunt sibi in regem predictum Odonem, qui 13 annis regnum Francorum optime rexit et contra Danos, qui tunc temporis Gallias demoliebantur, nobiliter protexit. Decedente uero  Odone, Carolus Simplex recepit regnum suum et Robertus frater Odonis factus est sub eodem Carolo princeps Francorum. Sed quia non ei reddebatur pars principatus, quam frater suus Odo, antequam in regem eligeretur, habebat; rebellauit idem Robertus contra Carolum regem, unctusque ipse in regem, uno anno regnauit, sed postea occisus est in bello Suessonico ab exercitu Caroli Simplicis. Factus est tamen post ipsum princeps Francorum filius eius Hugo magnus, natus ex filia Hereberti comitis Parrone. Hic Herebertus per traditionem cepit Carolum Simplicem reuertentem cum uictoria a predicto prelio, et in uinculis ipsius mortuus est idem Carolus. Supradictus uero Hugo magnus genuit ex filia Othonis regis Saxonum, postmodum uero imperatoris  Romanorum, Hugonem Capet et fratres eius. Qui Hugo, annullato genere Caroli Magni, unctus est in regem super Francos. Ipso etiam superstite, primo regni sui anno adiunctus est in regnum Robertus filius eius, rex piissimus, uir in litterarum scientia plurimum a Gerberto monacho philosopho, postea uero papa Romano, instructus.« Hec de gestis Francorum huic opusculo inserui, uolens nescientibus intimare nobilitatem comitum Andegauensium, et quod tertia familia regum Francie  de eorum propagine modo, quem diximus, ueniant. Non igitur usquequaque indignum, si filia regis Anglorum matrimonio copulata est uiro cognatione propinquo regibus Francorum.  Nunc ab ordinem rerum propositarum reuertamur.



CAPUT XXuII. Quam deuote predicta imperatrix thesauros suos diuersis ecclesiis et inopibus, dum egrotaret, erogauit.

Sepe nominata denique Mathildis imperatrix, dum quadam uice apud Rothomagum infirmaretur, sufficiens argumentum sue prudentie et religionis tam presentibus quam futuris ostendit. Gazas enim non solum imperatorias, quas secum de Italia incomparabiles attulerat, uerum etiam quas regalis, imo paterna munificentia de inexhaustis Anglorum thesauris sibi contulerat, tam deuota manu ecclesiis  diuersarum prouinciarum et utriusque sexus religiosis, pauperibus, uiduis, orphanis distribuit; ut nec a culcitra serica, super quam in ipsa infirmitate iacebat, abstineret, quin ipsa distracta pretium eius leprosis erogari iuberet. uerumtamen promptiorem se Beccensi ecclesie, quam multis cenobiis Neustrie, ne dicam omnibus in hac erogatione exhibuit; dans ei tam diuersa donaria, materia artificioque preciosissima, que Bizantium percara haberet et que ad seculi terminum honora permanere ualeant, semper ipsius imperatricis Auguste studium et amorem erga illam ecclesiam representantia, uicissimque cordibus inibi habitantium memoriam insignis domine arctius imprimentia. Singula descriptionibus aut nominibus designare, spaciosum foret. uoluptuosum est spectare  hospitibus maximis et qui sepe nobilium ecclesiarum thesauros uiderunt. Transiret illac hospes Grecus aut Arabs, uoluptate traheretur eadem. Credimus autem et credere fas est, equissimum iudicem omnium non solum in futuro, uerum etiam in presenti seculo illi centuplum redditurum, quod seruis suis manu sicut larga, ita deuota gratanter impendit. Ad remunerationem uero instantis temporis pertinere non dubium est, quod miserante Deo sopita aduersa ualetudine, sanctitatem refouit et monachos suos, monachos Beccenses, qui pre omnibus et super omnes pro ipsius sospitate, iugi labore supplicandi decertando pene defecerant, aura prospere ualetudinis eius afflatos omnino redintegrauit.



CAPUT XXuIII. Quod dum desperaret poposcit regem ut Becci sepeliretur; et de affectu eius circa eamdem ecclesiam, et quod sospitati reddita sit.


Nec supprimendum illud est silentio, imo, ut ita dicatur, uncialibus litteris exaratum seculo uenturo transmittendum, quod, antequam conualesceret, postulauerat patrem suum, ut permitteret eam in cenobio Beccensi humari. Quod rex primo abnuerat, dicens non esse dignum ut filia sua imperatrix Augusta, que semel et iterum in urbe Romulea, que caput est mundi, per manus summi pontificis imperiali diademate processerat insignita, in aliquo monasterio, licet percelebri et religione et fama, sepeliretur; sed ad ciuitatem Rothomagensium, que metropolis est Northmannorum, saltem delata, in ecclesia  principali, in qua et maiores eius, Rollonem loquor et Willelmum Longamspatam filium eius qui Neustriam armis subegerunt, positi sunt, ipsa et poneretur. Qua deliberatione regis percepta, illi per nuntium remandauit, animam suam nunquam fore letam, nisi compos uoluntatis sue in hac duntaxat parte efficeretur. O femina macte uirtutis et consilii sanioris, paruipendens pompam secularem in corporis dispositione! Nouerat enim salubrius esse animabus defunctorum ibi corpora sua tumulari, ubi frequentius et deuotius supplicationes pro ipsis Deo offeruntur. uictus itaque pater ipsius Auguste pietate et prudentia filie, qui ceteros et uirtute et pietate uincere solitus erat, cessit, et uoluntatem et  petitionem ipsius de se sepelienda Becci fieri concessit. Sed, uolente Deo, ut prefixum est, sanitati integerrime restituta conualuit. His igitur de imperatrice Augusta suo loco, prout dignum est, commemoratis, de ceteris liberis Henrici regis, licet minus idoneo modo procreatis, propter rerum tamen notitiam, aliqua uel breuiter dicamus.



CAPUT XXIX. Quod Henricus rex duxit Adelizam, mortua Mathilde uxore sua et de liberis quos aliunde procreauit, quorum primogenitus fuit Robertus comes Glocestrie, qui hereditatem Roberti filii Haimonis cum filia ipsius accepit.

Mortua itaque secunda Mathilde regina Anglorum, matre huius imperatricis Auguste, sicut in superioribus  dictum est, Henricus rex duxit Adelizam filiam Godefridi ducis Louanie, comitis Eustachii Boloniensis consobrinam, de qua nichil posteritatis accepit. Habuit tamen idem rex filios sex et septem filias licet minus honesto, ut prediximus, modo progenitos. Illorum autem primogenito Roberto pater suus quamdam nobilissimam puellam nomine Sibyllam, filiam Roberti filii Haimonis, neptem, scilicet ex familia Mabilia, Rogerii de Monte Gummerici patris, uidelicet Roberti de Belismo, matrimonio copulauit; concedens ei maximam hereditatem, tam in Northmannia quam in Anglia, que prefate uirgini hereditario iure competebat. Ex ipsa autem genuit filios quinque, scilicet Willelmum suum primogenitum et fratres eius et unam filiam. Hereditatis autem quam  cum prefata uirgine idem Robertus adeptus est, caput est oppidum Torinneium nuncupatum, in confinio comitatuum Baiocensis et Constantiniensis situm, distans a fluuio nomine uira, qui predictos comitatus dirimit in citeriori parte millibus fere duobus. Quod municipium a predicto regis filio Roberto, postquam in iuris eius potestatem redactum est, turribus excelsis, menibus robustissimus, necnon et fossatis preruptis et in ipso saxeo monte incisis, contra omnium inimicorum conatum munitus est et ex magna parte aquis in piscinas collectis uallatum et inaccessum. Et licet terra circumiacens minus in fertilitate frugum reddenda sit habilis, est tamen idem oppidum populosum, negociatoribus diuersarum mercium refertum, edificiis tam publicis quam  priuatis ornatum, copia auri et argenti non egenum. Dedit etiam illi rex terram Haimonis Dapiferi, patrui uidelicet uxoris sue. Preterea, quia parum erat filium regis ingentia predia possidere absque nomine et honore alicuius publice dignitatis, dedit illi pater pius comitatum Glocestrie. Richardus autem huius comitis uno de patre frater, cum fratre suo Willelmo, in sepedicto naufragio periit. Alii uero tres, id est Rainaldus, Robertus, Gislebertus, adhuc iuuenes sine casamento sunt. Quartus, scilicet Willelmus de Traceio, paululum post mortem patris rebus humanis exemptus est. Filiarum uero una nomine Mathildis nupsit comiti Perticensi Rotroco, de qua genuit unam filiam. Ipsa uero Mathildis comitissa  postmodum in supradicto naufragio cum fratribus suis submersa est. Alia item Mathildis nuncupata data est Conano comiti minoris Britannie, genuitque ex ea filium nomine Hellum et filias duas. Tertia, scilicet Iuliana, Eustachio de Paceio, qui habuit ex ea duos filios, Willelmum et Rogerium. Quarta, Willelmo Goieto. Quinta, uicecomiti de Bellomonte, quod castrum situm est in Cenomannensi pago. Sexta, Mattheo filio Bulchardi de Montemorenceio. Septima, que ex Elisabeth, sorore Waleranni comitis Mellenti, adhuc innupta permanet.



CAPUT XXX. Quod decedente Gaufrido Rothomagensi archiepiscopo, qui Willelmo dudum successerat, eamdem sedem adeptus est Hugo abbas Radingarum.

 Circa hec tempora, decedente Gaufrido archiepiscopo Rothomagensi, Hugo primus abbas Radingensis successit. Paruo exinde tempore exacto, Innocentius papa II Rothomagum ueniens causa regis Henrici, ingentibus obsequiis, ut uirum Apostolicum decebat, ab eodem rege susceptus et prosecutus est. Sic etiam Calixtum papam longe antea se adeuntem pro causis ecclesiasticis apud castrum suum Gisorz nomine, in margine sui ducatus situm, regaliter procuratum, muneribus onustum regiis remiserat.



CAPUT XXXI. De castellis que rex Henricus edificauit in ducatu Northmannie et quod pacem non solum in terra sua, uerum etiam in longinquis regionibus sua sapientia faciebat.


Fecit autem rex Henricus plurima castella tam in regno quam in ducatu suo. Cetera uero ab antecessoribus suis constructa, non solum municipia, sed etiam antiquissimas urbes pene omnes meliorauit. Illorum autem que in Northmannia construxit, in margine sui ducatus et confinium prouinciarum, ista sunt nomina: Driemcurtis, Nouum castrum situm super ripam Epte fluminis, uernoilum, Nonanti curtis, Bonum molendinum, Colmie mons, Pons Ursonis et alia que ex industria pretereo, ne moram faciam. Pacem non solum in terra sua, uerum etiam in longe positis regnis concessa sibi a Deo sapientia et bonitate tenebat. Wallenses semper  Anglis rebelles ita subditos habebat, ut per omnem terram eorum uel ipse, uel satrape sui, illis inuitis, munitiones edificarent; nec aliquam in suo iure munitionem haberent ipsi illo uiuente, preter montem qui lingua Anglorum Sneundune [Snowdowne], id est mons niuosus, quia ibi iugiter nix perdurat, appellatur. Unum in ipso quidam non immerito, ut pluribus uidetur, reprehendendum ducebant. Cum enim haberet in manu sua nonnullorum baronum suorum, et etiam uicinorum aliquorum collimitantium suo ducatui munitiones, ne illi confidentes in eis aliquid contra pacem sui imperii agerent, illas uelut proprias ambitu murorum et turribus nonnunquam muniebat. Qua autem intentione  illud faceret, a multis nesciebatur, unde idipsum reprehendebant.



CAPUT XXXII. De ecclesiis, uel de monasteriis que edificauit et de largitate eius in seruos Christi et de ceteris piis eius actibus.

Fuit autem inclytus rex Henricus, de cuius actibus loquimur, liberalissimus non solum potentibus huius mundi, uerum etiam, quod maius est et utilius, hominibus religiosis. Testantur hoc episcopi, abbates, monachi pauperes, sanctimonalium greges, non solum Francie et Aquitanie, uerum etiam Burgundie et Italie, qui ab ipso annuatim plurimum emolumenti accipiebant. Aedificauit autem in Anglia a fundamentis abbatiam Sancte Marie Radingis  super fluuium Thamisie et ornamentis et possessionibus locupletans, monachos et ordinem Cluniaci ibi esse fecit. Aedificauit et aliam ecclesiam apud Cirecestram in honorem sancti Ioannis, et canonicos regulares ibidem statuens, illis sufficienter necessaria procurauit. Nihilominus etiam in Northmannia apud Rothomagum ecclesiam Sancte Marie de Prato a matre sua dudum inceptam pene consummauit, claustro et officiis monachis congruentibus et ambitu murorum ipsum locum decorans, nonnulla predia tam in Northmannia quam in Anglia, ad opus ibidem Deo seruientium, cum ornamentis pretiosis contradidit; maiora tamen si aliquantum uita comes foret, secundum suam promissionem largiturus. Et quia idem locus ad ecclesiam  Beccensem pertinebat, utpote patrimonium domni Herluini primi abbatis et fundatoris Beccensis monasterii, monachos Beccenses illic Deo seruituros instituit. Illius enim ecclesie abbates et monachos mire semper coluit, plurimum ueneratus est; maxime autem domnum Bosonem abbatem. Quod nos in nostra memoria experti sumus, cum idem rex daret annuatim eidem uenerabili uiro non minimam summam pecunie ad subsidium uictualium sue congregationis et susceptionem hospitum, quos ille plus amplitudine caritatis quam rerum suarum, mirifice, ne dicam ultra uires suas, procuratos honorabat. Et quamuis munificentia regis eadem largiretur non solum propter abbatem, uerum etiam propter bonam existimationem monachorum, quorum orationibus  se commendari aut per se, aut per aliquem nuntium frequentius satagebat, illud tamen indicio est, quod illum plus antecessoribus suis in hac duntaxat parte ueneratus sit, quod aliquando centenas libras argenteorum, sepissime centum marcas eiusdem metalli, tempore regiminis predicti abbatis, ecclesie Becci deuote contulit; cum antea uix ad quartam partem pretaxate summe in dando eidem aliquid ecclesie peruenerit. Illum etiam sanctitate et consilio tam spirituali quam seculari, ceteris personis sui regni excellere, non solum uerbo, sed opere predicabat; presertim cum in illo biennio, quo eundem sanctum uirum continue ante suam mortem graui infirmitate fatigatum, nunquam  per uicina loca iter faciens preteriret, quin gratia uisitandi ad eum diuerteret et que ipse pro necessitate sui monasterii uel alieni ab eo peteret, gratanter impetraret. Aedificata sunt autem tam in regno huius inclyti regis, quam in remotis ab eo prouinciis, ipsius consilio et liberali munificentia nonnulla seruorum Dei habitacula. Ecclesiam quippe Cluniacensem, ut de minoribus taceam, suis impensis ex maiori parte edificans, ingentes possessiones in Anglia pro redemptione anime sue delegauit. Hoc idem fecit et ecclesie Sancti Martini de Campis. Officinis quoque monachorum Tironis construendis nonnulla adiumenta preuidit, excepto dormitorio, quod ex integro ipse fieri ob memoriam sui ex suis solummodo impensis uoluit. Necnon  etiam xenodochium elephantiasorum Carnoti manentium, opus uidelicet pergrande ac mirificum, ipsius munificentia compleuit. Egit preterea inexhausta ipsius largitas Alpes, hactenus pene inuias, petentibus limina apostolorum, uel reliqua Sanctorum loca, peruias. Quid referam, quod militibus templi Hierosolymorum, qui assidue pro defensione Christiane religionis contra Agarenos decertant, plurima subsidia tam in armis quam et in ceteris necessariis, deuota manu annuatim transmittebat? Hospitali etiam Hierusalem quamdam terram in pago Abrincatensi dedit, in qua illi serui Christi uicum quemdam, quem uocant uillam Dei, magnis priuilegiis regia munificentia munitum edificauerunt. Preterea, quod ecclesia Beate Marie  Ebroice ciuitatis, ipsius quadam pia, ut ita dicatur, crudelitate destructa, et iterum reedificata, omnes fere ecclesias Neustrie sua pulchritudine superat. Nam cum, ut sepius dictum est, eadem urbs causa discordie Almarici incensa a rege fuisset et ecclesia episcopalis sedis minime ab ipso incendio liberari ualeret, rex eidem ecclesie postmodum tanta in redditibus concessit, unde ipsa in melius renouata et summa reddituum ipsius episcopatus hac de causa in perpetuum plurimum esset augmentata.



CAPUT XXXIII. De obitu eius, et quod corpus eius in Angliam delatum Radingis sepultum est.

Longum esset singula pietatis, uel quantum ad regimen  publice rei attinet, scientie et probitatis, ipsius gesta enumerando, perscrutari. Alterius horum ecclesia cum pauperibus suis, alterius uero curia non solum Anglorum, sed et remotarum prouinciarum cum proceribus suis, testis indeficiens perseuerat. Nos igitur non immemores beneficiorum tam a se, quam a filia sua Mathilde imperatrice Augusta nobis liberaliter collatorum, ne ingrati iudicemur, licet ei in spiritualibus uicem pro nostro modulo reddere assidue non negligamus, sategimus, ut ex paucis gestorum eius que commemorauimus, plurimorum que non nescientes pretermisimus, presentibus et futuris, si imitari non dedignentur, profuturam recordationem suggereremus. Decessit  autem post longam regni administrationem sepe nominatus Henricus rex Anglorum et dux Northmannorum, Iu Nonas Decembris, anno ab Incarnatione Domini nostri Iesu Christi 1135, in Northmannia, apud uillamregiam sitam in silua Leonis, quam per metonomiam Sanctum Dionysium uocant. Regnauit autem annis 34 et 4 mensibus in Anglia. Ducatui uero Northmannie prefuit annis 29 et mensibus quatuor. Corpus autem ipsius delatum in Angliam, honorifice sepultum est in ecclesia Sancte Marie Radingis, quam ipse a fundamentis suis sumptibus edificauerat. Cui rex seculorum Christus precibus sue genitricis indulgentiam suorum excessuum conferens, beatorum gaudia misericorditer tribuat. Qui cum Patre et Spiritu sancto uiuit et  regnat Deus, per omnia secula seculorum. Amen.


EPITAPHIUM IPSIUS.


Quod modicum prestent, quod opes magnum nichil exstent,
Rex probat Henricus, rex uiuens pacis amicus.
Exstiterat siquidem pre cunctis ditior idem,
Occidue genti quos pretulit ordo regendi.
At necis ad pestes, quid gemme, pallia, uestes,
Aes uarium terre, quid castra sibi ualuere?
uilibus hinc equam dans sortem, pallida, nequam,
Protendendo pedem, mors eius pulsat ad edem.
Quo dum dira febris prima sub nocte Decembris
Mundum nudauit, mundo mala multiplicauit.
Quippe pater populi, pax et tulela pusilli,
Dum pius ipse ruit, furit impius, opprimit, urit:
 Anglica lugeat hinc Northmannica gens fleat illinc.
Occidis, Henrice, tunc pax, nunc luctus utrique.


ITEM EIUSDEM.


Sensu, diuitiis, aditu feritate decenti
Mire, plus dictu, uim perpessis, scelerosis,
Excellens, locuples, haud difficilis, reuerendus,
Hic iacet Henricus rex quondam, pax, decus orbis.


ITEM EIUSDEM.


uictor, sectator, uindex, tutamen, amator,
Bellorum, pacis, scelerum, regni, bonitatis,
Continet hunc loculum rex notus ubique locorum,
Henricus pridem, tunc terror, nunc cinis idem.



CAPUT XXXIu. De quatuor sororibus predicti regis, quarum Adela nupsit Stephano comiti Blesensi et de filiis ipsius Adele.


De filiabus primi Willelmi regis Anglorum, sororibus inclyti regis Henrici, de cuius gestis iam aliqua recensuimus, libet huic opusculo causa et amore ipsius fratris earum, in calce libri inserere. Primogenita igitur earum, Cecilia nomine, uirgo Dei sacrata, in monasterio sancte Trinitatis Cadomensis oppidi, post Mathildem ipsius loci primam abbatissam, illi cenobio pluribus annis prefuit. Secunda uero Constantia Alanno Fergant comiti minoris Britannie, filio scilicet Helli, qui Conano successerat, matrimonio iuncta, absque liberis mortua est. Unde factum est ut idem comes post illam  duceret filiam Fulconis Rechin comitis Andegauorum, ex qua genuit Conanum iuniorem, qui ei successit, sicut in superioribus commemoratum est. Occiso autem per traditionem Gaufrido Martello, uiro magne probitatis, primogenito filio predicti Fulconis comitis Andegauorum, successit alter filius suus Fulco nomine, natus ex alia coniuge nomine Bertha, sorore uidelicet Almarici, comitis Ebroicensis. Hic, postquam accepit filiam comitis Helie Cenomannorum, cum ipsius comitatu, et genuit ex ea duos filios, Gaufridum scilicet Martellum, de quo iam pauca superius diximus, et Heliam et totidem filias, quarum una nupsit Willelmo filio Henrici regis Anglorum, quo mortuo apud Fontem Ebraudi sumpsit habitum religionis; altera Terrico comiti  Flandrensium; mortua uxore sua perrexit Hierusalem et accepta filia secundi Balduini regis nouiter defuncti, factus est tertius rex Hierosolymitanorum. Siquidem capta urbe Hierosolyma a Christianis, primus prefuit illi dux Godefridus frater Eustachii comitis Bolonie. Hic tamen ad reuerentiam nostri Redemptoris, qui in ulla urbe Coronam spineam pro nobis peccatoribus gesserat, nunquam uoluit regio diademate insigniri. Quo mortuo, Balduinus frater eius factus est ibi primus rex, cui successit alter Balduinus nepos prioris. Et illi, ut diximus, accepta eius filia, Fulco comes Andegauorum. Tertia uero filiarum Willelmi regis Adelidis Heraldo proditori ante bellum Anglicum sponsata, sed illo digna morte multato nulli nupta, uirgo iam  nubilis obiit. Quarta Adela uocata nupsit Stephano comiti Blesensi, ex qua suscepit quatuor filios, Willelmum, Theobaldum, Henricum, Stephanum et unam filiam. Willelmus autem primogenitus honorem Soreii [Soleii] regendum a patre suscepit. Huius filiam duxit Henricus comes Aucensis, filius Willelmi comitis, licet proxima consanguinitate necterentur, natique sunt illi ex ea tres filii et una filia. Theobaldus uir per omnia laudabilis, utpote laicus, ac uiros religiosos nimio affectu uenerans, ac fouens, successit patri in comitatu Blesensi; comitatum etiam Trecarum emens ab Hugone patruo suo, simul cum Carnotensi possedit. Accepit autem uxorem filiam cuiusdam comitis Bohemie [Behanie], ex qua plures filios habuit et filias. Henricus  autem frater eius a puero monachus Cluniacensis, postmodum ab Henrico auunculo suo rege Anglorum accepit prius dono abbatiam Glastonie et postea episcopatum Wintoniensem. Stephanus etiam ab eodem rege factus comes Moritolii, ipso suffragante, duxit uxorem Mathildem filiam Eustachii comitis Bolonie, neptem uidelicet secunde Mathildis regine Anglorum ex sorore Maria. Et quia idem Eustachius nullum habebat filium, causa uxoris sue, ipse Stephanus tam comitatus Bolonie quam etiam magnarum possessionum quas socer eius habuerat in Anglia, heres factus est. Genuit autem ex ea plures  filios et filias. Hic autem Stephanus factus est rex Anglorum post excessum auunculi sui Henrici regis. Nam cum decederet idem rex in Nortmannia, Mathildis filia ipsius quondam imperatrix, quam dudum constituerat heredem sui regni, in Andegauensi pago cum coniuge suo Gaufrido duce ipsius comitatus et filiis morabatur. Recesserat enim a Nortmannia paulo ante mortem sui patris, erga ipsum aliquantulum commota; quia idem rex reconciliari nolebat impune Willelmo Talauatio, quamuis ipsa inde ei plurimum supplicaret. Quod non ad contemptum dilecta filia faciebat, sed ne minus timeretur ab ipso Willelmo, uel ceteris principibus suis, si prospere ac leuiter iniuriam illi remitteret.



CAPUT XXXu. Quod Rogerius de Monte Gummerici natus est ex una neptium Gunnoris comitisse, et de antecessoribus ipsius Rogerii.


Fuit autem hic Willelmus filius Roberti de Bellismo, natus ex filia Widonis comitis Pontiui. Qui Robertus ob nimiam crudelitatem ipsi regi et ceteris multis sapientibus uiris exosus habebatur. Ipso denique in uinculis posito, in quibus et defecit, rex Henricus nobilissimum oppidum eiusdem nomine Bellismum cepit et illud Rotroco comiti Perticensi genero suo dedit. Licet pagus Bellismensis non ad ducatum Northmannie pertineret, sed ad regnum Francorum, dederat tamen dominium eiusdem pagi, uel, ut quidam dicunt, uendiderat dudum Philippus  rex Francorum cognato suo Willelmo seniori regi Anglorum et duci Northmannorum. Iuo autem de Bellismo antecessor huius Roberti fuit uir potens et sapiens, cuius consilio primus Richardus, dum adhuc puer teneretur in custodia regis Francorum, ereptus est, agente Osmundo armigero ipsius pueri. Huius autem Iuonis fuit filius Willelmus de Bellismo, qui genuit alium Willelmum cognomento Talauatium patrem Mabilie. Hanc Mabiliam Rogerius comes filius Hugonis de monte Gummerici accepit in uxorem, cum tota hereditate patris ipsius, quam habebat siue in Bellismensi pago, siue Sennensi ultra fluuium Sarte. Ipse autem Rogerius natus est ex quadam neptium Gunnoris comitisse  ; unde et ipse ingentes possessiones  habuit in diuersis regionibus Northmannie. Genuit autem ex ipsa Mabilia quinque filios et quatuor filias. Successit uero eidem Robertus de Bellismo filius eius, uir per omnia nefarius; qui ex filia Widonis comitis Pontiui, sicut iam diximus, genuit Willelmum Talauatium successorem suum. Hic Talauatius habuit ex Ala uxore sua que fuerat antea uxor  ducis Burgundie, duos filios et totidem filias. Filiorum uero primogenitus Wido patre uiuente factus est comes Pontiui. Filiarum autem una Iuhello filio Walterii de Meduana nupsit, ex qua habuit plures filios. Altera uero tertio Willelmo  de Warenna, comiti uidelicet Surreie. Predictus autem Rogerius de Monte Gummerici bello Anglico interfuit, et a Willelmo rege Anglorum comitatus Arundelli et Salopesberie dono accepit.



CAPUT XXXuI. Relatio quomodo ipsa Gonnor primo Richardi duci Northmannie copulata fuerit matrimonio.

Et quia de Gunnore comitissa fecimus mentionem, causa matris Rogerii de Monte Gumnerici, que fuit neptis eiusdem comitisse, libet litterarum memorie commendare, sicut ab antiquis didici, qualiter ad coniugium comitis Richardi eadem Gunnor accesserit. Igitur Richardus comes, audita fama pulchritudinis coniugis cuiusdam forestarii, manentis haud procul ab oppido Arcarum, uilla que dicitur Schecheuilla,  ex industria iuit uenatum illuc, uolens probare si uerum esset quod relatione quorumdam perceperat. Hospitatus igitur in domo forestarii, illectusque uenustate uultus uxoris ipsius, precepit hospiti suo quod ipsa nocte adduceret ad cubiculum suum uxorem suam Sainfriam; sic enim uocabatur. Quod cum ille eidem tristior retulisset, illa, ut sapiens mulier, consolata est eum, dicens se supposituram in loco suo Gunnorem sororem suam, uirginem quamplurimum seipsa pulchriorem. Quod et factum est. Cognita denique tali fraude, delectatus est dux, quod non incurrisset peccando in alienam uxorem. Genuit itaque ex Gunnore filios tres et totidem filias, ut in libro qui de gestis eiusdem ducis scriptus est, superius inuenitur. Cum uero  idem comes quemdam filium suum nomine Robertum uellet fieri archiepiscopum Rothomagensem, responsum est ei a quibusdam, hoc nullatenus secundum scita canonum posse, ideo quod mater eius non fuisset desponsata. Hac itaque causa comes Richardus Gunnorem comitissam more christiano sibi copulauit, filiique qui iam ex ea nati erant, interim dum sponsalia agerentur, cum patre et matre pallio cooperti sunt, et sic postea Robertus factus est archiepiscopus Rothomagensis.



CAPUT XXXuII. Quomodo eadem comitissa sorores suas et neptes nobilioribus Northmannorum in coniugium tradidit, et de posteritate earumdem.

Ipsa autem Gunnor, excepta Sainfria, habuit duas  sorores, Wewam et Awelinam. Altera quarum, adminiculante ipsa comitissa, que fuit femina magne prudentie, nupsit Turulfo de Ponte Audomari, qui fuerat filius cuiusdam nomine Torf, a quo etiam usque nunc quedam uille cognominate sunt Torfuille. Huius Turulfi frater fuit Turchetillus, pater Anschetilli de Harecurt. Genuit autem ex eadem idem Turulfus Humfridum de uetulis, patrem Rogerii de Bellomonte. Tertia autem sororum Gunnoris comitisse nupsit Osberno de Bolebec, ex qua genuit Galterium Giffardum primum et Godefridum patrem Willelmi de Archis. Hic autem Willelmus frater  fuit Mathildis, quam Willelmus Camerarius de Tancaruilla habuit uxorem, ex qua genuit filium nomine Rabellum qui ei successit. Predictus autem Galterius duxit unam filiarum Girardi Flatelli; alteram uero, scilicet Basiliam, relictam Rodulfi de Waceio, habuit Hugo de Gornaco, de cuius successione et posteritate superius dictum est. Genuit autem idem Galterius secundum Galterium Giffardum et filias plures, quarum una nomine Rohais nupsit Richardo filio comitis Gisleberti; qui Gislebertus fuerat filius Godefridi comitis Aucensis, naturalis uidelicet filii primi Richardi ducis Northmannorum. Hic Gislebertus habuit duos filios: predictum Richardum et Balduinum. Balduinus etiam genuit tres filios, Richardum, Robertum et Willelmum et totidem filias. Richardus autem frater Balduini  genuit ex Rohai quatuor filios, Gislebertum, Rogerium, Walterium, Robertum et duas filias; altera quarum matrimonio copulata est Rodulfo de Telegeriis, nati sunt ex ea Fransualo, Henricus et Robertus Giffardus. Gislebertus autem illam terram quam pater eorum habuerat in Anglia, post ipsum adeptus est. Rogerius enim frater eius terram de Northmannia obtinuit. Hic, inquam, Gislebertus, ex filia comitis de Claromonte habuit tres filios; Richardum qui ei successit, et Gislebertum, et Walterium, et unam filiam nomine Rohais. Richardus autem duxit sororem comitis Ranulfi iunioris comitis Cestrie, et habuit ex ea tres filios, Gislebertum qui ei successit, et fratres eius. Ipse autem Richardus immatura morte obiit, peremptus a Wallensibus,  qui immaniter, audita morte Henrici regis, contra Anglos rebellauerunt. Mortuis autem absque liberis Rogerio et Walterio patruis suis, Gislebertus filius Gisleberti, hereditario iure, ipsis etiam concedentibus, terras eorum adeptus est. Idem uero sororem Waleranni comitis Mellenti, nomine Elisabeth, duxit, ex qua genuit filium primogenitum nomine Richardum  . Roberto autem filio Richardi successit filius suus primogenitus, natus ex quadam filiarum Waldeui, comitis Huntedonie. Habuit autem idem Waldeuus tres filias ex uxore sua, filia comitisse de Albamarla, que comitissa fuit soror uterina Willelmi, regis Anglorum senioris. Harum autem filiarum comitis Waldeui primogenitam accepit Simon  Siluanectensis, cum comitatu Huntedonie, et genuit ex ea unum filium uocatum Simonem. Mortuo autem Simone comite, Dauid, frater secunde Mathildis regine Anglorum, duxit uxorem eius, ex qua suscepit unum filium, scilicet Henricum. Sublatis autem de medio fratribus eius Dudecano et Alexandro, regibus Scotorum, ipse idem regnum suscepit. Aliam uero, scilicet Iudith, Rodulphus de Teneio, sicut iam dictum est, duxit uxorem. Tertiam Robertus filius Richardi, sicut modo commemorauimus.

 Et quoniam de sororibus Gunnoris comitisse fecimus mentionem, libet etiam de illis qui secundo gradu consanguinitatis affines eidem fuere, prout ab antiquis accepimus, aliqua dicere. Habuit ergo ex fratre suo Herfasto eadem comitissa nepotem Osbernum de Crepon, patrem uidelicet Willelmi comitis Herefordie, uiri per omnia laudabilis. Neptes uero plures predicta Gunnor habuit sed solummodo de quinque, quibus maritis nupserint audiui. Una itaque earum matrimonio copulata est patri primi Willelmi de Warenna, ex qua natus est idem Willelmus postea comes Surreie, et Rogerius de Mortuo mari frater ipsius. Altera Nicolao de Bascherituilla , ex cuius posteritate natus est Willelmus Martellus, et Walterus de sancto Martino.  Tertia Richardo uicecomiti Rothomagensi, patri uidelicet Lamberti de sancto Sidonio. Quarta Osmundo de Centumuillis uicecomiti uernonii, ex qua natus est primus Fulco de Aneio, plures filie, quarum una mater fuit primi Balduini de Reuers. Quintam Hugo de Monte Gummerici duxit, ex qua natus est Rogerius pater Roberti de Belhimo.



CAPUT XXXuIII. Qua occasione Stephanus comes Moritoli nepos Henrici regis ei in regnum successit.

Sed ut redeamus ad ea unde digressi sumus causa harum genealogiarum, obeunte Henrico rege Anglorum, successit ipso mense decessionis eius Stephanus nepos eius. Nam cum degeret idem comes in Boloniensi comitatu, audita morte auunculi sui  uelociter transfretans, auxilio Henrici fratris sui Wintoniensis episcopi coronam regni adeptus est. Erat enim, ut predictum est, tunc temporis Mathildis heres ipsius regis in Andegauensi pago. Obtinuit tamen ipsa Damfrontem, et Argentomagum, et Oximum, castella sui patris, et alia tria, scilicet Colmie montem, et Gorram, et Ambreras [Amberras]; que interim concessit Iubello de Meduana, hac conditione, ut ipse eam fideliter iuuaret in acquirendo suam hereditatem. Dicebat enim idem Iuhellus illa tria oppida, uidelicet que ultimo nominauimus, in sua terra esse.

Filia autem Adele filie Willelmi regis Anglorum, de qua superius fecimus mentionem, nupsit Richardo comiti Cestrensi, filio Hugonis comitis; qui Hugo  fuit filius Richardi uicecomitis Abrincatensis pagi. Cum uero Richardus et uxor eius in sepe dicto naufragio cum Willelmo filio regis Henrici mortui fuissent, Ranulfus uicecomes Baiocasini, consobrinus ipsius Richardi, adeptus est comitatum eius. Mortuo autem eodem Ranulfo, successit ei item Ranulfus filius eius, uir in rebus bellicis strenuus. Huius autem Ranulfi sororem duxit Richardus filius Gisleberti, ex qua suscepit tres filios. Ipse denique Richardus peremptus est a Walensibus, ut prefixum est. Predictus autem Ranulfus comes accepit uxorem Mathildem [ms. Sibyllam] filiam Roberti comitis Glocestrie; ex qua genuit duos filios, Hugonem et Richardum.



CAPUT XXXIX. Quomodo Adela comitissa Blesensis habitum sanctimonialis et conuersationem Marciniaci, tempore domni Petri abbatis Cluniacensis, accepit; et quod secundo anno post mortem Henrici regis Anglorum fratris sui mortua est.


Mortuo autem Stephano comite Blesensi, marito Adele filie Willelmi regis Anglorum, ipsa aliquandiu nobiliter rexit comitatum, quia filii sui adhuc minus habiles ad procurandum regimen erant. Quibus adultis, ipsa sanctimonialis habitum et conuersationem, tempore domni Petri Cluniacensis abbatis, Marciniaci assumens, laudabiliter ibidem in Dei seruitio usque ad finem perseuerauit. Decessit uero secundo anno post mortem Henrici fratris sui regis  Anglorum.



CAPUT XL. De uento uehementi qui accidit ante mortem Henrici regis; et quod plurimi principum Anglici regni defuncti sunt ipso anno, uel sequenti, quo rex Henricus mortuus est.

Eo anno quo idem rex Henricus humanis rebus subtractus est, factus uentus uehemens in Northmannia et in aliis pluribus regionibus paulo ante mortem ipsius, scilicet uigilia Apostolorum Simonis et Iude. Non multo uero post mortem eius tempore transacto, id est, ipso anno, uel sequenti, mortui sunt plures ex principibus Anglici regni, iudicio Dei: uidelicet Willelmus Cantuariensis archiepiscopus, episcopus Rouecestrie, episcopus Exoniensis, Richardus  filius Gisleberti, ut iam dictum est, Robertus filius Richardi patruus eius, Richardus filius Balduini consobrinus horum duorum ultimo nominatorum, nec non et secundus Willelmus de Warenna comes Surreie. Cui successit tertius Willelmus filius eius, natus ex Elisabeth filia Hugonis magni comitis uiromandorum. Fuit autem primo iuncta predicta comitissa Roberto comiti Mellenti, et ex ea habuit tres filios et totidem filias.



CAPUT XLI. De filiis Roberti comitis Mellenti et filiis Henrici fratris eius comitis Warwic.

Filiorum uero duo, scilicet Walerannus et Robertus, qui gemelli fuerunt, successerunt ei. Walerannus  siquidem primogenitus suscepit comitatum Mellenti et terram quam pater eorum habebat in Northmannia. Robertus uero comitatum Legreeestrie [al., Legiecestrie] in Anglia. Nupsit autem mater eorum, mortuo priore marito, secundo Willelmo de Warenna comiti Surreie, ex qua suscepit unum filium, scilicet Willelmum tertium et duas filias. Filiarum uero primogenitam accepit uxorem comes Rogerus de Warwic. Fuit autem idem Rogerus filius Henrici comitis fratris Roberti comitis Mellenti, natus ex Margareta sorore Rotroci comitis de Pertico. Genuit autem ex ea Henricum et plures alios et duas filias. Predictus denique Rogerus successit patri in comitatum Warwic. Quidam uero fratrum suorum natus post ipsum, scilicet Robertus de Nouoburgo, habuit  terram quam pater eorum habuerat in Northmannia. Hic Robertus fuit amator intimus et benefactor Beccensis ecclesie. Hic accepit uxorem sororem Rogerii de Teneio, filiam secundi Rodulfi, Godechildem nomine, ex qua habuit plures filios, scilicet Henricum et fratres eius.



CAPUT XLII. De obitu domni Bosonis abbatis Beccensis, et de successore eius.

Circa hec tempora domnus Boso, quartus abbas Becci, uir per omnia laudabilis uite decessit, et successit  Tetbaldus prior eiusdem loci. Willelmus etiam dux Aquitanorum non multo post mortuus est. Huius filiam unicam cum ipsius ducatu Ludouicus filius regis Francorum accepit in uxorem; mortuoque Ludouico patre suo ipso anno Kal. augusti successit eidem Ludouicus iuuenis, factus rex Francorum et dux Aquitanorum, anno ab Incarnatione Domini 1137, quo anno fuit maxima siccitas. Eodem anno mortuus est Lotharius imperator Romanorum et Alemannorum; cui successit Conradus nepos Henrici Iu, qui ante Lotharium imperauerat.



ADDITAMENTA AD HISTORIAM NORTHMANNORUM


 Paucis de pluribus de memorato illustri rege Henrico tactis succincte potius quam prosecutis, miraculum quoddam, dignum non minus fructuoso relatu quam admirabili, subnectendum censuimus; quod etiam quasi ad caput historie compulit nos reuerti.

Quante humilitatis Rollo fuit postquam fidem Christi suscepit, ex una re quam fecit, patenter cunctis innotuit. Quodam tempore, postquam pacificatus est cum rege Francie, uenientes ad eum homines Rothomagi, ceperunt cum rogare ut de Francia faceret corpus sancti Audeni redire, quod propter timorem eius illuc olim fuerat translatum antiquam cepisset Northmanniam. »Tristes, inquiunt, et multum dolentes sumus, quod sic archiepiscopum  nostrum perdidimus.« Hoc audiens comes mandauit regi Francie ut ei presbyterum suum redderet; quod si non faceret, procul dubio sciret quod nullo modo cum illo pacem habere posset. Rex autem Francie nolens ei de hoc re facere molestiam, reddidit ei sicut petebat, suum presbyterum. Dux uero precepit ut inde reduceretur corpus sancti Audeni, sueque redderetur ecclesie, unde fuerat asportatum. Monachi ergo qui custodes eius fuerunt, dum in Francia fuit, reportauerunt illud usque ad quamdam uillam ad unam leugam ab urbe Rothomagensi. Quo cum peruenissent, non parum de uia lassati manserunt ibidem illa nocte, ut mane surgentes, si possent, sanctum  Audenum ad suum locum reportarent. Cum itaque mane surgerent, eumque ad ciuitatem portare uellent, nullo modo potuerunt. Tunc tristes monachi nimiumque dolentes de hoc quod illis acciderat, mandauerunt ciuibus quod sancti Audeni corpus nullo modo poterant mouere de loco illo ubi iacuerat illa nocte. Quod cum comiti, qui tunc apud Rothomagum erat, fuisset nuntiatum, respondit quia merito hec tribulatio de corpore sancti Audeni eis accidisset, quia, si recte cogitassent, sensumque rectum habuissent, cum processione et cum magna deuotione illi obuiare debuissent. Post hec precepit comes  archiepiscopo omnique populo Rothomagensi ut in laneis uestibus et nudis pedibus cum eo ad sanctum Audenum pergerent, eiusque pietatem quam deuotius possent exorarent quatenus ad stultitias eorum uel negligentias non respiceret, sed propitius illis esset, seque de illo loco ad ciuitatem, ubi archiepiscopus fuerat, transferri permitteret. Tunc ipse dux primus, sicut ceteris preceperat, in laneis uestibus et nudis pedibus usque ad uillam in qua sanctus Audenus erat peruenit. Quo cum peruenisset, protinus cum omni populo qui cum eo erat, coram feretro eius prostratus hec orando dixit: Sancte Audene, bone archiepiscope et aduocate noster, permittite [al., permitte] corpus uestrum ad ciuitatem transferri, ubi presulis officio functus fuistis et sacras  benedictiones sepius fecistis. Et ego do ecclesie uestre et uobis terram totam que adiacet ab isto loco usque ad menia ciuitatis. Tunc continuo comes et populus submissis humeris feretrum, in quo sanctum corpus erat, facillime deportare ceperunt, et sic usque ad ecclesiam suam gaudentes et exultantes deportauerunt. Ex huius rei euentu dixerunt quidam illam uillulam Longum Peanum, eo quod comes illuc tam longum iter nudibus pedibus fecisset. Si quis hoc factum non esse signum magne humilitatis asserit, de eo dici ueraciter potest quod quid sit magna humilitas nescit.

Quiddam uero aliud dicitur eidem comiti accidisse eo tempore quo primum pacificatus est cum rege  Francie. Quadam die dum esset idem dux apud Rothomagum, ad uesperam ipsius diei stabant plurimi homines ante domos suas, que erant iuxta ripam Sequane. Illic uero cum essent, eamdemque aquam aspicerent, uiderunt unum equitum trans transeuntem super aquam et usque ad eos peruenientem. Hac ergo de re non parum obstupefacti, cum ad eum peruenisset, ceperunt inquirere ab eo quis esset, uel unde ueniret. Ille uero respondens: »uidetis, inquit, quod ego unus homo sum. Et hodie multum mane discessi de Retnis in Britannia, Abrincis uero ad sextam horam comedi, ad uesperam autem huc  usque, sicut uidetis, perueni. Et si mihi non creditis, ite, et in domo in qua pransus sum, cultellum meum quem ibi ignoranter dimisi, inuenietis.« Tunc mandauerunt comiti, qui, sicut dixi, tunc erat in ciuitate, de illo homine qui sic transierat super aquas sine ulla lesione. Comes uero rem audiens insuetam, mandauit ei ut sibi loqueretur antequam recederet. Tunc ille remandauit comiti quia in crastino eum usque ad primam exspectaret. uerum in crastino mane surgens uiam suam tenuit et nichil locutus est comiti. Comes uero ut audiuit illum ita recessisse, dixit eum mentitum esse, et ideo putare eum aliquod fantasma esse, quod sic eos uoluisset deludere. Tunc dixerunt quidam qui affuerunt, quia, sicut eis uidebatur, non ei mentitus esset; quia non de prima  comitis, sed de sua prima ei mandasset. Prima enim eius multo citius fuerat quam prima comitis, et ideo uerum fuit quod dixit. Dum tamen in illa nocte ad focum hospitis sui sederet, et ille de multis eum interrogaret, et maxime de illo comite, si generatio illa diu maneret; respondit illam diutius manere, illorumque ducatum usque ad septimam generationem uiriliter durare. Cum itaque hospes inquisisset quid post septimam generationem futurum esset, nichil uoluit respondere; sed de uno lignulo quod manu tenebat, cepit per cineres foci quasi sulcos facere. Et cum hospes suus uehementer ab illo exigeret quid post septimam generationem ueniret, de illo lignulo quod manu tenebat, commiscuit sulcos quos in cineribus fecerat. Ex quo arbitrati sunt  quod post septimam generationem ille ducatus uel deficeret, uel magnas pateretur dissensiones et tribulationes. Quod nos iam ex magna parte impletum uidemus, qui Henrico regi, qui huius prosapie loco septimus fuisse demonstratur, superuiximus. Rollo enim huius genealogie primus fuit. Willelmus Longaspata filius eius, secundus. Richardus uero huius Willelmi filius, tertius. Richardus uero Richardi filius, quartus. Robertus filius Richardi, quintus. Willelmus filius Roberti, qui non solum Northmanniam, sed etiam Angliam possedit, in sexto successit. Post illum in septimo gradu fuerunt filii eius, ex quibus solus Henricus ad ultimum Northmanniam et Angliam possedit usque ad mortem.

 In concordia que facta est inter Francos et Northmannos tempore primi Richardi, cum redditus est Ludouicus rex Francie qui captus fuerat a Northmannis, auxerunt Dani Northmanniam ab aqua que uocatur Andella, usque ad aliam aquam que uocatur Epta. Alii tamen dicunt ab Epta usque ad Ysaram. Constitutum est etiam in illa concordia, quod comes Northmannie nullum faciet seruitium regi Francie de terra Northmannie, neque ei aliter seruiret, nisi rex Francie daret ei fedum in Francia, unde ei seruire deberet. Quapropter comes Northmannie de Northmannia tantummodo facit hominium et fidelitatem regi Francie de uita sua et de suo terreno honore. Similiter rex Francie facit fidelitatem et de uita sua et de suarum rerum honore  comiti Northmannie. Et nichil aliud differt [distat] inter eos, nisi quod homagium non facit rex Francie comiti Northmannie, sicut comes Northmannie regi Francie facit. Hanc libertatem acquisiuerunt tunc Dani parentibus suis comitibus Northmannie.

De Richardo filio primi Richardi dicitur quod fuerat pater patrie et maxime monachorum. Toto enim tempore eius abundauit Northmannia omnibus bonis, et tanta pax fuit in Northmannia eius tempore, ut neque etiam carrucarii de campis suis auderent ferramenta carrue ad suas domos reportare. Et si alicui furata fuissent, preceperat comes ut ad cum ueniret, et quidquid furto perdidisset, ipse ex integro totum redderet. Accidit ergo quoddam simile  in illius tempore facto cuidam ataui sui Rollonis. Cum enim audisset cuiusdam carrucarii uxor interdictum ducis, quadam die furata est cultrum et uomerem aratri; probare uolens quid ex hoc comes ageret. Rusticus uero in crastino ueniens ad carrucam suam, et utensilia sua non inueniens, uenit ad comitem, eique retulit quod sibi accidisset. Cui dux iussit dari denarios unde posset damnum reparare. Ille itaque rediens domum, retulit uxori sue quod ei comes fecisset; cui illa: »Modo bonum est, quia et ipse denarios et quod perdiderat ipsa haberet.« Quo audito, ne infideliter ageret, reportauit comiti denarios quos ei dederat, eique retulit quid sua uxor fecisset. Comes uero retinens illum aliquanto tempore, misit, et precepit ut uxori eius eruerentur  oculi propter furtum quod fecerat. Cum itaque rusticus domum rediret, inueniens uxorem suam merita pena mulctatam, cum indignatione dixit ei: »Noli amplius furari, et amodo disce obseruare precepta comitis.«

Hic comes multum ampliauit terris et ornamentis ecclesiam Fiscanni, quam pater suus primus Richardus edificauerat. Ibi etiam erat solitus fere omni tempore suam curiam in Paschali solemnitate tenere. Et aliquando in ipsa solemnitate solebat unam tinam plenam textis, et thuribulis, et candelabris, et quibusdam aliis ornamentis, et coopertam quodam optimo pallio, ipse et uxor sua ante altare sancte Trinitatis portare, ipsamque pro suis peccatis Deo ibi offerre. Ipsa uero die post missas, antequam ad  curiam suam iret, atque cum baronibus suis comederet, ueniebat cum duobus filiis suis Richardo et Roberto in refectorium monachorum, et predicti pueri afferentes de fenestra coquine scutellas, sicut solebant monachi facere, porrigebant patri suo, et ipse per se ipsum prima fercula ante abbatem et postea ante monachos ponebat. Quod cum egisset cum magna humilitate, ueniebat ante abbatem, et sic ab eo accepta licentia, letus et gaudens ibat ad curiam suam. Aliquando uero mittebat de sua mensa abbati scutellam argenteam plenam piscibus, et mandabat ei ut eam retineret, atque inde suam uoluntatem faceret.

Hic autem Richardus non solum ecclesie Fiscannensi  multa dedit, sed etiam aliis ecclesiis. Quadam enim die cum uenisset Gimegias, ibidem eadem nocte quieuit. Mane uero surgens, sicut sua consuetudo semper erat, perrexit orare ad monasterium, et post orationem super altare unum lignulum posuit. Recedente uero illo, uenerunt secretarii ad altare, putantes se ibi esse inuenturos uel marcam auri, uel  unciam, uel aliquid huiusmodi. Itaque inuenerunt lignulum illud, atque quid significaret, non parum mirari ceperunt. Ad ultimum inquirunt ab eo quid hoc esset, quod super altare illud posuisset. Tunc respondit, quod esset uinmonasterium, scilicet quoddam manerium, quod ipse illis pro anima sua dabat.




ANNO DOMINI MLXXXuII.
uICTOR PAPA III.





NOTITIA HISTORICA.


 uictor III papa, qui ante pontificatum Desiderius, in seculo uero Dauferius uocabatur, Beneuenti in Samnio, patre eius ciuitatis principe, natus est. Cuius studio, adhuc puer, integre educatus, mire spectateque probitatis adolescens euasit. Qui solitarie uite castitatisque seruande desiderio ductus, sponsam adhuc uirginem, summo loco natam relinquens, parentibus insciis, clam eremum petiit, et a quodam sancto monacho, nomine Hyacintho, haud procul a Beneuento, monasticam uitam assumpsit. Diu in monasteriis S. Trinitatis Cauensi, S. Sophie prope Beneuentum, Tremitensi in insula maris Adriatici, et demum in uasta Maiolle eremo, sanctissimis uiris referta, uitam castissime egit. Litteris Leonis IX pape ad priorem eremi Hyacinthum datis, Desiderius  solum Maiolle uertere coactus, ad monasterium Beneuentanum rediit. Cuius probitatem, uirtutem et religionem Leo papa, qui tunc Beneuenti commorabatur, cognoscens, agentibus Humberto, cardinali Silue Candide et Friderico cancellario, eum diaconum cardinalem Romane Ecclesie constituit. Quo mortuo, uenia a uictore II impetrata, ad Casinate monasterium sub abbate Petro se contulit, ubi cum ceteris monachis diuine philosophie uacare constituerat. Capuani monasterii prepositus factus, maximum dexteritatis, prudentie et integritatis specimen edidit, ut ab Stephano IX, olim abbate Cassinate, ea abbatia dignus existimatus sit. Quo agente a monachis designatus, ab eodem Constantinopolim, cum Stephano cardinali et Maynardo, postea episcopo  cardinali Silue Candide, monachis Casinatibus, pro apostolica sede legatus est. Qui Barum Apulie cum accessissent, pontificis obitu audito, Casinum redierunt. Ibi Desiderius, presidentibus Humberto Silue Candide et Petro Tusculano episcopis, qui Rome Benedicti X ordinationem fugerant, omnium monachorum suffragiis, in abbatis sede XXuII a S.  Benedicto locatus est, anno salutis 1058. Nicolaum II Senis creatum, in Picenum euntem, comitatus, ab eo Auximi, pridie Nonas Martii, Sabbato Quatuor Temporum, presbyter cardinalis S. Cecilie et postridie Dominico, abbas Casinas consecratus. Casinum rediens, monasterium, et ecclesiam, uetustate deformem a fundamentis renouatam, eamque ab Alexandro II solemni ritu dedicari, innumera hominum multitudine ad eam festiuitatem confluente, fecit. Multa ornamenta addidit; libros plurimos scribendos curauit, oppida aliquot et castella ad monasterii tutelam condidit. Multa a diuersis principibus ablata acquisiuit, et ipsius monasterii reditus, maiestatem et decus mirum in modum auxit. Eius rogatu multi ex congregatione monachi, cardinales,  archiepiscopi et episcopi, a Romanis pontificibus sui temporis constituti sunt. Catholice partis, dum uixit, studiosissimus fuit; Nicolao II contra Ioannem Mincium; Alexandro II contra Cadaloum; et nouissime Gregorio uII contra Gibertum constantissime fauit. Quare a Gregorio ipso uII, paulo ante obitum suum, adstantibus cardinalibus, ipse qui designari deberet pontifex potissimus propropositus fuit, cuius uirtute, collapsa fere teterrimo schismate, Romana sedes restitui posset, et ad pristinum decus reuocari.

Gregorio uII rite sepulto, episcopi et cardinales, ceterique qui catholicam partem tuebantur, una mente ad eam fulciendam pro uiribus incumbentes, quam plurimos potuerunt ad comitia pontificia  ex omnibus partibus euocarunt. Ubi plerique uenerunt. Desiderius ipso die Pentecostes, omnes, quid Gregorius de ordinanda Ecclesia precepisset, edocuit; pariter cum eis principes adiit, atque ad opem Ecclesie necessario maxime tempore afferendam exhortatus est. Ea re cognita, cardinales atque episcopi omnes in unam Desiderium consenserunt.  Quorum ille repudiato iudicio, ad monasterium se retulit, et Romanos ac Lombardos quoscunque potuit litteris ac nuntiis ad complectendam Ecclesiam concitauit. Ubi uero calores estatis deferbuerunt, Iordanes princeps Desiderium Romam perducere conatus est, eo animo ut ipsum etiam reluctantem pontificem declararet; quod persuadere non potuit, atque ita res pontificia illo anno prorsus refrixit. Pridie autem Pentecostes, comitiis aduocatis, omnes clerici et laici catholice partis fautores ipsum orarunt ut Romanum pontificatum suscipere uellet, neque Ecclesiam Dei ab adulterino teneri pontifice pateretur. Ille uero, eadem qua ante constantia, preces eorum repudiauit; seque omnia passurum potius quam tantum onus accipere respondit.  Qua uoce audita, quia serum erat diei, omnes domos suas abierunt. Postridie uero, obsecratus ut quem idoneum maxime indicaret, exprimeret, ille, re cum Cincio Romano consule communicata, Ostiensem episcopum nominauit; plerisque in Ostiensem inclinantibus. Tunc uero cardinalis quidam: Ne Deus siuerit, inquit, quin Desiderium pontificem habeamus! Qua uoce erecti ceteri Desiderium uno consensu prehenderunt et ad edem S. Lucie perduxerunt, et rite electum, ac uictoris III nomine affectum, chlamyde coccinea exornarunt: albam enim non potuerunt renitenti imponere, Post quatriduum uictor, Roma egressus, Ardeam et Terracinam adiit, ibique pontificem esse nolle professus, crucem, chlamydem et cetera pontificia ornamenta  deposuit, et Casinum reuersus, neque a Iordane, neque ab episcopis aut cardinalibus ulla ratione Romam reduci potuit. Conuentus Capue actus est per quadragesimam anno 1087. Eo peracto, repente clerici et laici omnes nouis illum sollicitare precibus institerunt, ut pontificiam dignitatem resumeret. Quas cum per biduum spreuisset, demum duce, principe, episcopis et cardinalibus ad pedes eius obsecrandi causa procumbentibus cessit, ac XII Kalendas Aprilis in festo Palmarum, superiora comitia, cruce et chlamyde resumpta, confirmauit. Paschate deinde Casini celebrato, cum Capuano et Salernitano principibus ad urbem progressus extra porticum sancti Petri consedit, atque edem quam Clemens antipapa  tenebat, egregia suorum opera usus, recepit, uII uero Idus Maii, id est ipsa post Ascensionem Dominica, Romanis in uaticanum egressis, ab Ostiense, Tusculano, Portuensi, et Albanensi episcopis rite consecratus, in diaconiam S. Lucie ad Septisolium atque sacra in sede locatus est. Post octo dies Casinum reuersus, et inde ad preces Mathildis urbem repetiit, ubi officiosissime exceptus, per octo dies in uaticano mansit, atque in festo S. Barnabe, rem diuinam in ede S. Petri fecit, atque eodem die auxilio Mathilde Urbem intrauit, et apud insulam que iuris sui erat insedit. Pridie uero Natilitia apostolorum, Clemens antipapa cupiens in ede S. Petri sacra ex more conficere, Romanos quosdam induxit ut Tiberim armati traiicerent, templumque occuparent.  Qui cum cetera loca cepissent, templum tamen quod a uictorianis tenebatur, ingredi nequiuerunt; itaque Clemens meridie in ede S. Marie in turribus celebrauit.

His rebus actis, uictor, ut Sarracenorum qui in Africa erant, insolentiam frangeret, consilio cum episcopis et cardinalibus habito, ingentem ex omnibus Italie partibus exercitum conuocauit, ac uexillo B. Petri tradito, et plenaria indulgentia concessa, in Africam misit, ac per eos centum millia hostium cecidit, et urbem eorum maximam cepit. Neque uictoria ulla per hec tempora fuit insignior; quippe eodem die in Italia nuntiata quo est in Africa comparata. Henricus in Germania, sinistro marte cum Saxonibus dimicans, quatuor millia  militum amisit, Deo uolente: ut tandem desisteret Ecclesiam suam persequi et calamitatibus uexare. Sunt qui hoc tempore multa prodigia apparuisse scribant, et aues domestice, ut puta galline, anseres, columbi, pauones, ad loca montana confugerint, siluestresque sint facte, et pisces tum fluuiales, tum marini, ex parte perierint. Terre motu etiam quedam urbes adeo concusse sunt, ut Syracusis magna basilica corruens, dum uespere celebrarentur, omnes qui in templo aderant contriuerit, duobus tantum diuinitus superstitibus, diacono scilicet et subdiacono. Sunt qui dicant hoc tempore corpus S. Nicolai ex Myrea Lycie ciuitate, Barum Italie urbem translatum, postquam  Ibidem 745 annos quieuerit, maximoque cultu et honore habitum, ut Marianus Scotus, uir magne doctrine singularisque uite, in sua Historia conscribit.

Inde uictor aduersus Clementem pseudopapam et factionem eius conuersus, Augusto mense anno 1087 conuentum Beneuentum indixit, omnibus Apulie et Calabrie episcopis aduocatis.

Dum synodus Beneuentana adhuc perageretur, pontifex graui dysenterie morbo laborare incipiens, triduo post festinus ad Casinense cum episcopis et cardinalibus rediit; quibus, mortem sibi imminere sentiens, petiit ut iuxta Gregorii pape uoluntatem Othonem episcopum cardinalem Ostiensem, se mortuo, papam constituerent; quem astantibus  cardinalibus et episcopis manu offerens ait: Accipite eum, et in Romana sede locate, meamque uicem in omnibus, quibusque id facere possitis, habete. Quibus dispositis, triduo post feliciter in eodem cenobio migrauit ad Christum XuI Kalend. Octobris, anno 1087.

Sunt qui scribant eum ueneno, sibi in calice dato, dum sacra faceret, imperatoris et pseudopape insidiis mortuum, quod ipsum non est a dysenterie morbo alienum. Unde in dysenteriam ueneno petiti uertuntur interdum, corruptis et labefactatis intestinis. uacauit tum sedes, propter temporis difficultatem, menses quinque, et dies 22.

Corpus eius in capitulo Casinate, cuius monasterii  ante pontificatum abbas fuerat in sepulcro marmoreo, hoc elogio addito, sepultum est.


   Quis fuerim, uel quid, qualis, quantusque doceri,
   Si quis forte uelit, aurea scripta docent.
Stirps mihi magnatum, Beneuentus patria, nomen
   Est Desiderius, tuque, Casine, decus:
Intactam sponsam, matrem, patriamque, propinquos
   Spernens [MANSI, sternens] huc propero, monachus efficior.
Abbas dein factus, studui pro tempore totum
    Ut nunc aspicitur, hunc renouare locum.
Interea fueram Romana clarus in urbe
   Presbyter Ecclesie, Petre beate, tue.
Hoc senis lustris minus anno functus honore,
   uictor apostolicum scando dehinc solium,
Quattuor et semis uix mensibus inde peractis
   Bis sex lustra gerens, mortuus hic tumulor.
Solis uirgineo stabat lux ultima signo,
   Cum me sol uerus hinc tulit, ipse Deus.





NOTITIA ALTERA.


 uictor, patria Beneuentanus, nobili stemmate prognatus, cui nomen ante Desiderii fuerat, consilio Gregorii septimi iam morituri, post interregnum unius fere anni, ex monacho Cassinensi et episcopo Ostiensi electus est pontifex eius nominis tertius, anno Christi Redemptoris 1086. Consecratus septimo Idus Maii anni sequentis, aduersus improbos Saracenos Italie littora iugiter infestantes, Christianosque captiuos abripientes, militarem expeditionem conuertit. Qua fortuna, quaue prosperitate, Leo Ostiensis his uerbis enarrat: Consilio itaque cum episcopis et cardinalibus habito ex omnibus fere Italie populis exercitum congregans, illisque uexillum beati Petri apostoli tradens, sub remissione peccatorum omnium contra infideles impiosque in  Africam dirigit. Christo itaque duce ingressi Africam centum millia pugnatorum occiderunt, urbe illorum precipua capta et occisa. Porro ne quis ambigat hoc Dei nutu contigisse, quo die Christiani uictores euasere, eo etiam Italie nuntiata uictoria est. Post Guibertum aliosque schismaticos synodali sententia condemnatos et excommunicatos, feliciter, inquit idem Leo Ostiensis, migrauit ad Dominum XuII Kalendas Octobris, anno Dominice Incarnationis millesimo octogesimo septimo. Sepultus est in ipsa capituli abside, ubi triduo ante obitum sibi sepulcrum preparari mandauerat. Epitaphium, quod sepulcro eius inscriptum erat, apud Leonem Ostiensem inuenitur his uersibus contentum. 





NOTITIA DIPLOMATICA.


Una que superest uictoris III bulla, data est per manus . . . . Signiensis episcopi, Romane uero Ecclesie bibliothecarii.





DE GESTIS DESIDERII ABBATIS MONTIS CASINI, POSTMODUM uICTORIS III PAPAE.


 Desiderius Stephani abbatis Casinensis morte plenum abbatie regimen adeptus est. Quartus monasterii fundator a Leone Marsicano appellatur, cuius uitam et preclare gesta cum suo continuatore fuse prosequitur in libro Chronici Casinensis, qui totus est de abbate Desiderio. uitam exinde mutuabimur, omissis iis que ad rem nostram minime pertinebunt, sic itaque Leo prologum exorditur:

 »Gesta Desiderii ex Chronico Casin.---Auctoris fides. Desiderius, abbas huius monasterii tricesimus septimus, et quartus huius loci restaurator ac renouator, sedit annis uiginti nouem, mensibus quinque. Primus siquidem monasterii huius fundator atque constructor fuit Pater sanctissimus Benedictus, Petronax secundus, tertius Aligernus, Desiderius hic noster exstitit quartus; in quo uidelicet  omnipotens Deus nostro hoc tempore etiam corporaliter euangelicam illam pollicitationem uisus est adimplere, qua dicitur: »Amen dico uobis, quod omnis qui reliquit domum uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit « Huius plane admirabilis et singularis uere sui ordinis uiri tam diues, tam multiplex, tam denique copiosa est gestorum materia, ut ipsi Hieronymo, si adesset, uel Sulpicio non posset uideri ad scribendum indigna. Ego tamen, quamuis omnium imperitissimus, et tanto sim operi nequaquam sufficiens, tum pro imperio sanctissimi Oderisii, is est ipse qui Desiderio in monasterii regimine successit, minime  contemnendo, tum pro maxima quam idem Pater Desiderius in me ab ipsa fere infantia habere dignatus est dilectione; cum me uixdum quatuor et decem annos egressum in hoc sancto loco quam libenter suscepit, instruxit, enutriit ac prouexit. Cernens insuper et dolens cum tanti utilitate operis memoriam quoque tanti uiri scriptorum negligentia paulatim in obliuionem, ac per hoc in contemptum fore uenturam; licet non decenter, licet non eleganter, licet denique non sufficienter ualeam eius opera ex toto complecti, aggrediar tamen, confisus de auxilio Dei, quoquo modo illa perstringere, et ad gloriam Dei tantique uiri sanctam memoriam, necnon ad solatium filiorum eius, fratrum nostrorum, litteris utcunque mandare; equius utique iudicans cum obedientia  et deuotione inscitie notam subire, quam de tam pretiosa materia ex toto silere, et indignum prorsus esse decernens ut, etsi omnia nequeo, uel aliquanta non studeam de tot tantisque operibus eius referre, prudentissimo utique more uenantium insectantium feras, qui etsi omnes capere nequeunt, nequaquam tamen quotquot possunt capere negligunt. Et quoniam plurima prorsus et fere innumera tanti uiri sunt opera, multa me ex ipsis etiam que scio pretermissurum confiteor, quoniam scribere si omnia uoluissem, prolixam certe et enormem Historiam condidissem; quamuis ob hoc a multis nostrorum, qui mecum pariter illa recolunt, me redarguendum fore non dubitem. Sed ego lectorum fastidio utiliter consulens, si ea tantum que relatu  essent dignissima scriberentur sufficere iudicaui. Nam si qua minus nostris litteris reperiuntur, in eius operibus luce clarius conspiciuntur. Huius sane uiri primordia, quoniam, opitulante Christo, hinc exordium sumere gestio, ab his qui eius ab incunabulis exstitere sodales, addidici. Multa preterea ex eiusdem ore ueridico, cum me frequenter sibi nimia bonitate faceret adherere, percepi; nonnulla etiam a prioribus quibusdam audiui; cetera postremo illius et oculis propriis plurima uidi, et uniuersis fere usque ad obitum eius interfui. Unde lectorem meum reddere certissimum uolo nulla me in hoc opusculo extrinsecus additamenta facturum, nulla prorsus de illo, nisi ueraciter comperta, scripturum,  utpote qui me simplici intellectu legisse meminerim: »Perdes, Domine, omnes qui loquuntur mendacium ,« saluo utique intellectu alio quo dictum id de hereticis affirmatur. Quod si forte aliquis, inuidentia seu malitia ductus, fidem his accommodare noluerit, et fauoris potius gratia huic rei me operam dedisse putauerit; huc, si placuerit, properans aperiat uisus et uideat; ac per ea que uidentur, illa quoque que uideri non possunt, semoto liuore considerans admiretur et credat; credensque, bonorum omnium Largitori laudes super hoc et gratias referat, sicque tandem me de multis illius pauca, deque maximis minima prorsus scripsisse cognoscat.

Desiderii genus. Adhuc pueri pietas.---Desiderius  igitur, ex nobilissima Beneuentanorum principum origine sanguinis lineam ducens, spiritu potius quam carne nobilis esse ab ipsis rudimentis infantie cepit, et Dei magis seruitio quam seculi uanitatibus operam dare ab ipsis, ut ita dicam, uberibus matris elegit. Studebat namque puerulus adhuc frequentare ecclesiam, diuinas lectiones et audire libenter et legere, cum quibusdam etiam religiosis sepe de his sermones innectere, et queque ab eis de bonis moribus addiscere poterat, in semetipso satagebat exprimere. At pater illius secularibus eum negotiis cupiens implicare, et, utpote unicum, unice diligens, per posteritatis illius lineam sue nobilitatis nomen disponeret propagare, puellam ei  adeque nobilem, cum iam inciperet adolescere, studuit desponsare, utque parentela eadem adinuicem firmaretur modis omnibus maturare. Sed quoniam Dei Spiritus suo igne cor Desiderii ad mundi contemptum accenderat, e contrario longe aliter quam pater disposuerat agere puer egregius destinabat, seque potius eremum quam nuptias appetere secretis quibus poterat gestibus indicabat, et fecisset suis desideriis satis, nisi quod diligens parentum custodia et singularis amor ac sollicitudo ingens impediebat.

Fugit in eremum. ueste monastica induitur.---Non post multos dies, Dei iudicio patre a Normannis perempto, Desiderius, aliquomodo nactus occasionem quam dudum optauerat, omnibus cepit  modis, clam licet, satagere ut desiderium, quod cogitatu conceperat, opere parturiret. Cuidam igitur monacho bene sibi noto, prudenti satis in secularibus uiro, nomine Iaquinto, cuius hoc ego relatione percepi, consilium totum communicat, pandit uotum, uoluntatem ostendit, et, ut ei super hoc fidenter auxiliaretur, fideli prece deposcit. Erat tunc circiter annorum uiginti: Nosti, inquiens, mi pater, qualiter me seculo huic misero propinqui innexuerint; sed quoniam, ut uere tibi fatear, iamdudum Deo uacare decreui, per ipsum te obtestor et obsecro ut, iuxta quod scis et potes, his me uinculis exsolutum, Deo liberius seruiturum clam omnibus ad aliquam remotissimam solitudinem transferas. Quid  multa? pollicetur in omnibus Iaquintus auxilium, sed cauere imperat ne forte sit hec suggestio demonum. uerum cum eius per omnia firmum in Christo pectus agnouit, et iterum iterumque illum frequentando pertentans idem semper quod pridem inuenit, quadam die, iam circa uesperam, pariter ascensis equis, quasi spatiandi gratia ciuitatem egressi, consequentibus aliquot famulis, ecclesiam Beati Petri, cognomento Maioris, que iuxta eamdem ciuitatem est sita, perueniunt; ibique quasi causa orationis ingressi, equos et gladium, quo idem Desiderius tunc erat accinctus, predictis famulis pro foribus ueluti seruanda relinquunt. Inde iam sero per quamdam illius ecclesie posterulam uadentes, iter aggrediuntur, et cum non plus octo milliariis  ab inde locus ille distaret ad quem pergere disposuerant, noctis errore simul ac pauore confusi, uix illuc alterius diei mane perueniunt. Quos cum uir Dei, qui solitariam inibi uitam ducebat, Santari nomine, conspexisset, ualde miratus atque letatus est; moxque inducens illos in cellam suam, ac Desiderium frequenter exosculans, cepit solerter exquirere cur ita uenissent. Cognita itaque Desiderii uoluntate, uehementer obstupuit quod puer tam nobilis, tam delicatus, tam diues, et precipue parentibus singularis, tam feruenter uniuersis seculi pompis ac uanitatibus spretis, sub tam districto proposito seruiturus Domino accessisset. Sed quoniam nichil Deo difficile aut impossibile esse sciebat, laudes illi et gratias maximas referens, ueterem hominem  cum actibus eius Desiderium, ipso uel maxime insistente, protinus exuit, et nouum, qui renouatur in Dei cognitionem, illum consequenter uestiuit, et, Iaquinto in sua maturius redeunte, solus Desiderius cum Santari solo remansit.

uestis monastica ei ui aufertur.---Famuli igitur eius, ut supra dictum est, cum equis et armis ipsius frustra illum pro foribus ecclesie prestolantes, cum discessum illius tandem aliquando cognouissent uicina iam nocte ad ciuitatem maturius reuertuntur, matrique ac propinquis quid accidisset pauitantibus animis referunt. Noctem illam mater continuauit in lacrymis, propinqui uero et affines ipsius mane facto, equis ascensis, per diuersas uicinias requirendi illum  gratia disperguntur, ac tandem quod erat in re suspicantes probitatum eius indicio ad Santari cellam deueniunt. Quam statim uiolenter ingressi, ueste illum monastica uestitum reperiunt, ac uehementer irati prefatum Dei seruum contumeliis magnis et conuiciis multis adoriuntur, et inhoneste satis sacram uestem Desiderium exuentes, manibus eam propriis scindunt, eumque priori ueste reuestiunt, inuitum licet ac repugnantem; ac postremo illum equo impositum, ipsis lora tenentibus, quasi maximam ante se predam agentes, ad urbem more triumphantium reuertuntur. Hic iam matris lacrymas et querelas, simul ac suadelas frustra in Desiderium iactas, propinquorum, imo totius urbis tripudium quis referre contendat? Annum fere integrum  sub ingenti custodia in domo matris, habitu tantummodo secularis, ceterum mente celebs exegit; nullusque illi neque de nuptiis, neque de aliquo actu seculari persuadere aliquatenus potuit. Ita quem fidelem ac strenuum domui sue dispensatorem constituere Dominus disponebat, ab omni eum carnalis contagii macula purum immunemque seruauit; unde non immerito a cunctis ciuibus mirabilis ac desiderabilis habebatur.

Fugit iterum.---Sed cum iam nulla fuge ipsius suspicio matrem teneret, eumque, quoniam coniugatum non poterat retinere secum, uel clericum niteretur, ad episcopium, quod domui sue satis erat contiguum, primo quidem non sine custodia, dehinc securitate crescente solum sepius ire sinebat. Erat  tunc in monasterio Sancte Sophie prepositus, nomine Siconolfus, qui Desiderii desiderium pleniter noscens, quoniam per diem, ne suspicio reuiuisceret, non presumebat, nocte cum eo apud episcopium sepissime loquebatur. Post non multos dies noctu, sicuti consueuerat, ad eum cum equis ueniens, cuculla indutum clam Salernum perduxit, ac Beneuentum perniciter rediit. Mox Desiderius ad principem Guaimarium, consanguinitate sibi propinquum, accedit, aduentus causam ostendit, orat ut, quoniam in patria uiuere monachus parentum pertinacia non auderet, quiete apud illum Deo sibi seruire liceret. Si hoc mereretur impetrare, nusquam inde procederet; si uero aliquando illum reddere propinquis deberet, modo potius sibi licentiam daret  alio properandi. Huius igitur aduentu nimis exhilaratus Guaimarius, et uehementer admiratus tantum in tanto adolescente feruorem, annuit postulatis; eumque secum per dies aliquot retinens, nullique se contra uotum reddendum fidissime pollicens, demum ad monasterium sancte Trinitatis, quod ad Cauam nuncupatur, non longe a Salerno situm, eodem petente transmisit. Quod propinqui persequentes [al., presentientes], magnis ac frequentibus precibus Desiderium sibi reddi Guaimarium interpellant; sed, principe in promissione quam Desiderio fecerat, permanente, per semetipsum Landulfus Beneuentanus princeps, matris ac propinquorum orationibus fatigatus, Salernum uenit, et Desiderium  affinibus reddi deposcit. Porro monasterium Sancte Sophie erat haud procul a muris Beneuentane urbis situm, ab Arichi Beneuentano duce pro sanctimonialibus conditum, ut fusius exponit ipse Leo in Chronici libro I, cap. 9; postea ad uiros transiit, monasterioque Cassinensi diu fuit subditum, ut habet idem auctor. Eius monasterii Chronicum edidit Ughellus ad calcem, tom. uIII Italie sacre, quod tandem post uarias fortunas unitum est a Clemente uIII, anno 1590, congregationi canonicorum regularium sancti Saluatoris Bononiensis, ut monet Lubinus in Notitia abbatiarum Italie. De monasterio Cauensi inferius memorato passim agitur in hoc et superiori tomo.

Redire cogitur. In monast. S. Sophie suscipitur.---Tali  igitur tandem aliquando conditione ad Beneuentum redeat impetratur, ut sine alicuius impedimento uel contradictione apud monasterium Sancte Sophie sub monastica professione sibi manere liceret. Postquam uentum est Beneuentum, uniuersis affinibus sibi obuiam simul cum ciuitate ruentibus, cum omni pariter comitatu princeps illum ad monasterium est prosecutus. Gregorius, tunc uir ualde prudens et strenuus, eidem monasterio preerat in abbatem, qui Desiderium multa hilaritate recipiens, pro eo quod uniuersis desiderabilis erat, tunc primum, mutato eius nomine, Desiderium appellari precepit; nam usque ad id tempus Danferius uocabatur.

Transit in monasterium Tremittense. Tum in eremum.  Cogitur redire.---Ibi ergo illo per annos aliquot sub uita religiosissima commorante, et sepe secum reputante monachum in sua patria perfectum esse non posse, peruenit interim ad notitiam illius fama monasterii Tremittensis, quod uidelicet in Adriatico mari apud insulam, Diomedis quondam nomine uocitatam, triginta circiter milibus a terra distans, situm esse dignoscitur. Et quoniam iam dudum apud Beneuentum familiaritatem abbatis predicti loci adeptus fuerat, uix, licet impetrata licentia, illuc perrexit; ibique satis austere conuersationi se tradens, non paruum tempus exegit. Sed cum ab eodem abbate adeo diligeretur ut eamdem ei abbatiam, se quoque uiuente, contradere cuperet, ille uero subiectioni potius quam prelationi mentem  accommodaret, ac propterea cedendum loco illi decerneret, quodam tempore idem abbas ad res monasterii disquirendas egrediens, eumdem Desiderium secum ire rogauit. Quam ille egressionis opportunitatem libenter amplexus, minime differendam putauit. Cumque pariter ad Transmundi comitis, quoniam res ita poscebat, curiam perrexissent, uxor eiusdem comitis super aduentu Desiderii, propter quod eius affinis esset, ualde exhilarata, a uiro suo ut secum illum aliquandiu retineret, etiam inuito abbate, obtinuit; cuius uidelicet retentionis auctor ipsemet, ut dicit, exstitit. Audiens autem celebre tunc nomen eremitarum Maielle degentium, illuc properare ac Deo secretius seruire desiderans, predictum comitem ut ibidem transmitteretur orauit;  quod et factum est. Ubi cum tribus circiter mensibus, a principio uidelicet Februarii usque in tertiam post Pascha Dominicam, sub ingenti continentia remoratus fuisset, transmissus est illuc supra nominatus Iaquintus cum litteris ex parte apostolici ad eremi ipsius Priorem, quarum tenore priori sub interminatione iubebat ne illum amplius retinere presumeret; et illi nichilominus mandat ne uel aliquantas inibi moras innectere auderet. Ita regressus ad Sancte Sophie monasterium est.

Leoni Pape fit notus. Alfano iunctus.---Non post multos dies, dominus Leo papa sanctissimus a partibus ultramontanis regressus Beneuentum intrauit, et, quoniam Desiderius iamdudum Humberto  Silue Candide episcopo cognitus et nimis charus exstiterat, tam per illum quam et per Fridericum tunc cancellarium, eidem pape notus et ualde familiaris efficitur, adeo ut illi frequenter in altaris officio adhereret et Euangelium ad eius missas sepius legeret. Per idem tempus prefatus pontifex descendit in Apuliam cum Normannis dimicaturus; sed Dei iudicio ab his superatus, ac Beneuentum regressus, ordinato uodelrico archiepiscopo quem secum adduxerat, post nouem circiter menses Romam reuersus atque defunctus est. Interea Desiderius, ob nimiam abstinentiam multasque uigilias in languorem non modicum decidens, medendi gratia Salernum perrexit. Ibi itaque illo aliquandiu remorante. Alfanus, qui postmodum eiusdem ciuitatis  archiepiscopatum adeptus est, prudentissimus et nobilissimus clericus, maxima illi est familiaritate coniunctus, cuius animam frequentibus monitis ad mundi contemptum exhortans, sic tandem ab illo exegit ut monachus fieret, si prius, ut iamdudum mente conceperat, Ierosolymam ire permissus fuisset. Hac inter illos sponsione firmata, Beneuentum reuersus Desiderius est, atque post non multos dies mandat eidem Alfano ut ad se ueniat. Renuente illo ac potius pauitante Salernum egredi, iterum Desiderius ad illum abiit, eumque, propter quorumdam inimicantium illi timorem, cuculla sua indutum noctu de ciuitate educens, secum Beneuentum adduxit. Cum uero cepissent Alfanum nobiles quique uiri ac clerici frequentare, eumque ob maximam  eius prudentiam decenter excolere, propositum autem Ierosolymitane uie paulatim cepisset et in eius mente tepescere, seque a Desiderii latere nullo unquam modo, nullo unquam tempore assereret uelle diuidere, tempus ab his aliquantum apud monasterium Sancte Sophie exactum est.

uictorem papam inuisit, et Cassinum secedit.---Cum ecce fama percrebruit uictorem papam ab ultramontanis partibus Romam uenisse, eumque ad partes istas in proximo uenturum fore. Territus Alfanus huiusmodi nuntio, quod fratres suos super Guaimarii principis occisione insimulandos procul dubio nosset, preoccupare statuit apostolicum, secumque ire orat suppliciter Desiderium. Et quoniam  miram cantandi peritiam et medicine artis scientiam non paruam habebat, eiusdemque artis codices nonnullos secum a domo detulerat, magni aliquid se habendum in summi pontificis curia omnimodis confidebat. Confectis igitur atque aptatis quotquot potuit medicaminibus, una cum ciuitatis ipsius archiepiscopo ad Romanum pontificem in Tusciam proficiscuntur, eumque apud Florentiam remorantem reperiunt. In breui itaque maximam apud illum familiaritatem adepti, et satis honorifice habiti sunt. Sed cum iam ibi per tempus aliquantum remorati, pro certo Desiderius comperisset papam minime ad partes istas uenturum, insuper etiam ultra montes proxime profecturum, simulque ualde inutilem esse proposito suo considerans in eiusdem  pontificis curia conuersationem, cepit omnimodis instare Alfano ut iam iamque peteret ab eo licentiam reuertendi. Petrus ante non multos dies huic monasterio electus fuerat a fratribus in abbatem, qui pro sua ipsa ordinatione insinuanda duos huius loci ad papam tunc fratres transmiserat. Igitur Desiderius optata iamdudum opportunitate reperta, accedit pariter cum Alfano ad Romanum pontificem, simulque pedibus illius se prosternentes, orant recedendi licentiam, adduntque petentes ut gratia religiosius uiuendi, per monachos qui ad eum a Cassinensis monasterio uenerant, illuc eos transmittere suisque litteris illos abbati dignaretur ac fratribus commendare. Annuit apostolicus, atque ita, sicut poposcerant, cum fratribus illis ad hoc cenobium  transmissi sunt. Receptique decenter ab abbate, et fratribus sociati, honeste nimis atque humiliter inter illos aliquandiu conuersati sunt, et ab uniuersis in dilectione plurima habiti, necnon et monasticam ab eodem abbate consecrationem adepti, Friderico super eorum aduentu plusquam satis est gratulante.

uisio. Monasterio Capue preponitur. Alfanus.---uiderat per hos dies Desiderius uisionem non contemnendam, quam satis proxime rei commendauit effectus. Cernebat siquidem se una cum Alfano in quadam excelsa ac ualde pulcherrima turre, que iuxta capitulum fratrum sita esset, consistere, in qua nimirum Pater Benedictus uidebatur sede decentissima residere. Cumque ad illius uisionem  stupefacti pauerent, et accedere propius nequaquam presumerent, beatus Benedictus Desiderio hilariter innuebat, eumque iuxta se sedere manu porrecta iubebat. Alfanus uero, quoniam uocatus ab eo non fuerat, quasi indigne ferens, de domo illa exibat; que nimirum uisio manifestissime portendere uisa est et Alfanum in loco hoc non diu remoraturum et Desiderium Benedicti patris uicem in hoc monasterio suscepturum. Non multo post igitur a Gisulfo principe Alfanus expostulatus, primo apud Salernum in monasterio Sancti Benedicti abbas effectus, dehinc eiusdem ciuitatis archiepiscopatum indeptus est; Desiderius uero ad Capuanum monasterium est transmissus prepositus. Richardus tunc uersanus  [Auersanus] comes Capuam expugnabat; sed, cum Pandulfus, ipsius ciuitatis princeps, indigna quedam et superflua, iuxta priorum temporum consuetudinem, Desiderio uellet iniungere, ille constanti, ut erat, pectore nequaquam in his ei congruum duceret assentiri, Capuam egressus ad Richardum accessit, et omnium que extra ciuitatem erant monasterio pertinentium ab eo securitate accepta, et maxima insuper illi ex tunc federatus amicitia, in obedientiis eiusdem monasterii aliquandiu remoratus est, paucissimis in monasterio relictis fratribus, et ceteris ad se accersitis. Alfanus hic memoratus celebris est inter auctores ecclesiasticos, ob uaria opuscula, que Petrus diaconus recenset in libro De uiris illustribus Casinensibus, cap. 19. Plura de eo et eius  scriptis obseruauit Marus in notis ad hunc Petri diaconi locum. Eumdem laudant Trithemius, Baronius, uossius, et alii passim. Eius uero nonnulla opuscula edidere Martinengius, Ughellus, Surius, etc. Ab Arnoldo Wione dicitur inter sanctos relatus, sed eius nomen in ullis fastis sacris reperire non licuit. Ceterum Desiderius ecclesiam Sancti Benedicti intra Capuam renouauit, ut dicitur in libro Iu Chronici, cap. 33, quam sub Oderisio abbate Paschalis II papa consecrauit. Hec abbatia sub Leone X in collegium canonicorum mutata est, cui aliquandiu prefuit abbas secularis. Postea Clemens uIII eam cardinali Bellarmino archiepiscopo Capuano commendauit. Quo tandem agente, et annuente Paulo u, ad Iesuitas transiit, ut narrat Michel monachus in Sanctuario  Capuano, qui ait eam ecclesiam, antequam ad Patres Societatis perueniret, picturis antiquis et musiuis ornatam fuisse; in cuius abside hi tres uersus legebantur.


Hoc Desiderius, qui et uictor, presul et abbas,
Cepit opus, quod Oderesius optimus abbas
Compleuit, Benedicte, tuum decorans ad honorem.

Stephanus X papa. Desiderius abbas Cassini etigitur. A papa mittitur CP. Moritur papa.---Dehinc, cum predictus Fridericus, in abbatem huius loci electus, demum uero in Romanum pontificem ordinatus fuisset, Romam ad illum mense Augusto cum duodecim aliis loci huius fratribus, nominatim ab ipso uocatus, perrexit, ibique Romana febre perculsus, post paucos dies huc rediit. Cum autem  idem apostolicus ad monasterium hoc post quatuor circiter menses uenisset, non multo post graui languore detentus, atque ad extrema fere perductus est. Accersitis itaque cenobii huius prioribus, dat optionem illis in abbatem eligendi quem uellent. Qui cum habito ad inuicem consilio, nunc illum, nunc alium, ut in talibus consuetudo est, eligendum censerent, communis tandem uniuersorum consensus in Desiderium expetendum aspirat, et ut ipse illis in Patrem concederetur communibus uotis papam exorant. Cumque satis sibi placere eamdem electionem apostolicus asseruisset, nam et olim a tempore Leonis pape optime illi apud Beneuentum notus exstiterat, et ex quo Petrus abbas eumdem  Desiderium ante non plenum biennium receperat, multa se illi familiaritate deuinxerat, ita quidem ut in camera erat, fratrum electionem confirmauit, dicens quod, quamuis plures eo tempore religiosos ac spirituales uiros, multaque honestate et prudentia preditos, monasterium hoc haberet, neminem tamen magis idoneum eligere ad id officium de suo collegio potuissent. Et quoniam, dum ipse aduiueret, nulli se mortalium eamdem abbatiam traditurum decreuerat, Desiderium uero ad Constantinopolitanum imperatorem iamdudum Romane sedis apocrisiarium facere disposuerat; constituit ut, si idem Desiderius se superstite reuerteretur, ipse illi uellet abbatiam contradere; si uero ante illius reuersionem defunctus fuisset, redeuntem illum absque aliqua  contradictione in abbatem congregatio uniuersa reciperet. Stephanum itaque cardinalem, et Mainardum, postmodum Silue Candide episcopum, illi socios itineris donans, et in epistolis quas imperatori mandabat Cassinensis abbatie illum electum commemorans, emisit a se, precipiens ut expleta legatione reuerti quam posset citius festinaret. Desiderius igitur, iniunctum sibi officium perficere satagens, assumptis queque essent tanto itineri necessariis, simul cum sibi traditis sociis iter aggressus, ad monasterium sancti Ioannis, quod appellatur in ueneris, ut ibi mare ingrederetur, profectus est. Cum autem per dies aliquot ibi frustra remoratus fuisset, et propter eris inclementiam mare ingredi nequaquam presumeret, Sipontum inde contendit;  ibi nauem, qua Barim nauigaret, ingressus, per quemdam episcopum, qui orationis gratia montem Garganum adierat, fratribus se commendari seque mare ingressum illis significari rogauit; sed cum apud Barim quoque causa tempestatis aliquandiu restitisset, alium item nuntium huc dirigere studuit, per quem uidelicet significando mandabat, ob temporis intemperiem usque ad illam diem apud Barim morari. Contigit autem dispositione diuina que illum ad loci huius recipiendum honorem hactenus retardauerat, ut eo die quo idem nuntius huc applicuit, eo quoque die fratres nostri, qui cum papa profecti fuerant, illo apud Florentiam defuncto atque sepulto, rediissent. Mox itaque nostri consilio habito, duos fratres, qui Desiderium reuocare nuntiata  apostolici morte deberent, festinanter transmittunt.

Mortuo papa, infecto itinere Cassinum redit. Abbas constituitur.---Iam tandem Desiderius sufficienter necessaria queque itineri cepto parauerat, iamiamque simul cum Argiro Barensium magistro nauigare disponebat, cum ecce ipso Palmarum Dominico circa uesperam eosdem nuntios a nostris directos accepit, defunctum apostolicum, et se ad reuocandum illum festinanter transmissos ab uniuersis fratribus asserentes; rediret ergo quantocius, et regimen monasterii, prout Dominus ordinauerat, cunctis se desiderabiliter prestolantibus, sumeret. Obriguit Desiderius tam subita apostolici morte perculsus; moxque  sociis aduocatis, aperuit quid nuntii detulissent; ceperuntque pariter cum Argiro satagere qualiter, antequam mors pape diuulgaretur, reuerti ualerent. Non enim dubitabant se, cognito eius obitu, a Normannis uel capiendos uel disturbandos. Redemptis igitur protinus, seu aquisitis pro se ac sociis aliquot quibus ueherentur iumentis, secunda feria post Palmas iter aggredientes, uenerunt ad Robertum uiscardum, tunc quidem Normannorum tantum Apulie comitem, postmodum uero totius Apulie et Calabrie atque Sicilie ducem, rogantes ut secure illis per terram ipsius transire liceret. Qui, ut fuit uir maxime bonitatis, licet iam pape transitum compertum haberet, et securitatem illis concessit,  et tres Desiderio equos, quibus adhuc indigebat, largitus est. Ita, Deo in omnibus prosperante, sine aliquo impedimento reuersi, ipso paschali Sabbato iam tardiuscule ad ciuitatem Sancti Germani applicuerunt. Dominica uero sancti Pasche ualde diluculo huc ascendentes, de more monasterii capitulum fratrum ingressi sunt, presidentibus Humberto Sancte Rufine, et Petro Tusculanensi episcopis, et Stephano cardinali, ac Mainardo Desiderii sociis. Nam predicti episcopi, Humbertus et Petrus, ut longe iam supra retulimus , a Roma tunc Mincii ordinationem fugientes, Beneuentum Pascha celebraturi pergebant; sed, Deo ordinante, gratia tante festiuitatis a nostris prioribus inuitati atque retenti fuerant. Post solemnem itaque diei  tanti sermonem, mox Humbertus totius illius ordinationis optime conscius, Desiderium aduocat, eique, quemadmodum olim fuerat a papa dispositum, obedientiam abbatie recipere ex parte fratrum omnium imperat. Nulla in medium mora, nulla exspectatio responsionis, protinus uniuersi surgentes eumdem Desiderium acceperunt, atque cum maximis laudibus ad ecclesiam deportantes, in sede illum abbatis honorifice locauerunt, uniuersis, tum pro solemnitate paschali, tum pro ipsius ordinatione, immensa letitia et iocunditate repletis. Anno scilicet Dominice Incarnationis 1058.

Monasterii edificia reparat.---Igitur abbatia suscepta Desiderius cepit modis omnibus studere  atque satagere ut quod dicebatur, dici ueraciter posset. Cernens itaque totius monasterii officinas et angustas ambitu et forma deformes, et cum uetustate tum inertia ruinosas, adeo ut et contiguo uiderentur omnes domate cooperte, et egressus unius ingressui connexus esset alterius, incitabatur quidem animo illas aggredi ad renouandum; sed angebatur iterum, quia, ut tam arduum inciperet opus, nichil fere pensi habebat. Primo itaque quasi experiri cupiens, si quid ualeret, palatium, quod dudum Richerius abbas ab orientali parte monasterii inchoatum ad solarium usque perduxerat, opere satis decente perfecit, iuxtaque ipsum uersus ecclesiam, paruulam quidem, sed competentem plane, in qua libri reconderentur, ediculam fabricauit. Quod cum sibi  prospero euentu cerneret obuenisse, domum etiam in qua abbates manere consueuerant, que uidelicet a septentrionali parte adherens ecclesie, et uilissimis ligni furculis ab inferiori parte sustentata et uiminibus ex parte maxima uidebatur constructa, a fundamentis edificare instituit, adiuncto illi palatio cum absida, quod ueteres Todericum appellare solebant. Dehinc, inspirante ac prosperante Deo, mansionem etiam illam que fratres quiescentes diuersis pre sui exiguitate solariis continebat nichilo segnius renouare aggressus est, in latere scilicet prioris a meridiano, quam funditus euertere ob claustri spatium disponebat. Nam propter ipsius montis uerticem, cui nulla fere constabat planities,  uix in hoc loco paruissimi claustri speciem iuxta absidam ecclesie priores effecerant. Perfecta est igitur eadem domus in longitudine cubitorum sexaginta et centum, in latitudine uero cubitorum uiginti et quatuor, in altitudine autem, propter ipsius montis inequalitatem, quantitatis diuerse, maxime tamen; eamque abietinis trabibus satis pulchre contignans, lateribus cooperuit, diuersisque coloribus decorauit. Nihilque moratus, pari tenore uetus capitulum funditus diruens, renouauit, illudque gypsea urna in gyro, uitreisque fenestris, ac pulchro uariorum marmorum pauimento decorans, tegulis nichilominus cooperuit, et nimis uenusta colorum uarietate depinxit.

Castellum nouum fundat.---Hoc in capite Desiderius  dicitur castellum nouum, Adenulfi Caietani ducis ope construxisse aduersus oppidanos Frattenses, qui Minturnensibus et uicinis oppidis Cassinensis ditionis infesti erant, cum frustra eos rationibus ac beneficiis sedare tentasset.

Fit cardinalis presbyter; uicarius sedis apost. Concil. Melfitanum.---De Nicolai pape, qui Stephano successerat, ordinatione agit. Ille autem pontifex mandat ad hoc monasterium, uti prosequitur Leo, quatenus domnus abbas sibi in marchiam proficiscenti quam citius potest occurrat, uidelicet ut proximo Martii mensis ieiunio, et presbyteri gradum et cardinalatus pariter officium recipere debeat. Dominica igitur prima Quadragesime, paratis omnibus necessariis, iter arripiens, apud Farfense monasterium  apostolico se coniunxit, ubi nimis ab eo amicabiliter honorificeque receptus, Auximum simul cum ipso profectus est. Ibidem itaque secundo Quadragesime Sabbato, quod tunc pridie Nonas Martii euenit, cardinalis presbyter ab eodem apostolico ordinatus, et sequenti Dominica abbatie consecrationem adeptus, priuilegium ab co satis honorificum, iuxta consuetudinem predecessorum suorum recepit. Quo insuper, ad cardinalatus uidelicet eius dignitatem et honorificentiam Patris sanctissimi Benedicti, per totam Campaniam et Principatum, Apuliam quoque atque Calabriam, ab ipso fluuio Piscaria, sicut fluit in mare, uicem suam idem apostolicus illi concessit. Post hec, accepta licentia remeandi,  Romam ueniens, proxima Dominica mediantis Quadragesime apud ecclesiam beati Petri missam solemniter celebrauit, atque Romanorum turba innumera comitatus ad titulum Sancte Cecilie trans Tiberim maxima cum laude deductus est; sicque ad hoc monasterium in beati Benedicti est festiuitate reuersus. Et quoniam ab eodem pontifice paschalis festiuitatis gratia inuitatus fuerat, Romam reuersus, post festum Urbem egrediens, Melfiam Apulie urbem perrexit, ubi tunc idem apostolicus concilium celebrare disposuerat; in qua etiam synodo, dum Richardus Capuanus princeps cum aliis quampluribus interfuisset, a supradicto papa Nicolao admonitus, preceptum fecit beato Benedicto de monasterio  Sancte Marie in Calena cum pertinentiis suis. Preceptum hic laudatum exhibet Angelus de Nuce in notis, datum X. Kal. Septembris, anno principatus Richardi secundo. Illud porro monasterium iuxta uestiam ciuitatem situm Eugenius Iu, anno 1446, Lateranensi canonicorum regularium congregationi uniuit, ut obseruat Lubinus in notitia abbatiarum Italie.

Monasteria Salerni.---Tunc temporis Gisulfus Salernitanus princeps, Desiderio super hoc conquerenti, reddidit huic sancto loco cellam Sancti Benedicti de Salerno, quod a iure nostri cenobii Salernitanorum eatenus uiolentia subtraxerat. Sed cum, exinde subducto abbate, prepositum ibi iuxta morem cellarum nostrarum constituisset, Salernitani,  nimis hec indigne ferentes, eidem principi instare ceperunt ut monasterium illud ordinatum sicut antea fuerat esse permitteret. Coactus itaque princeps illorum rogatu, monasterium Sancti Laurentii, intra ciuitatem Salernitanam constructum, sibi hereditario iure pertinentem, in hoc monasterio ex integro obtulit, nec tamen restitutionem, quam antea de supradicta cella fecerat, irritam fecit, etc. Multa prosequitur de chartis monasterii Salernitani ad Cassinenses pertinentibus, que primum abscondite ac tandem discisse fuerant. Monasterium Sancti Benedicti, post uarias fortunas, datum tandem fuit a Clemente uIII, anno 1591, monachis Oliuetanis.

Monachi ad dignitates euecti. Robertus et Richardus principes amici.---Sequenti tempore supradictus  pontifex iterum ad has partes deueniens, domnum Oderisium, Oderisii, Marsorum comitis, filium, et loci huius a puero monachum, diaconum in Lateranensi ecclesia apud Acerras positus ordinauit. Postmodum autem in Aquinensi ciuitate, deposito episcopo, nomine Angelo, eo quod neophytus et rerum ecclesiasticarum male prodigus erat necnon et quibusdam nequitiis suis a sancte memorie papa Leone iamdudum excommunicatus exstiterat, domnum Martinum, Florentinum genere, religiosum plane atque prudentem de huius loci prioribus monachum, episcopum consecrauit. Petrus etiam Benefrane et Hiserniensis sedis episcopus, Rauennas natione, noster monachus, tempore ipso sacratus est. Iisdem quoque diebus et Richardo principatum  Capuanum, et Roberto ducatum Apulie et Calabrie atque Sicilie confirmauit, cum sacramento, fidelitate Romane Ecclesie ab eis primo recepta, necnon inuestitione census per singulos annos . . . . Sed quoniam horum duorum magnatium, Roberti scilicet atque Richardi, qui pre ceteris sui temporis mortalibus locum hunc dilexerunt, ditauerunt ac protexerunt, quique huic nostro Desiderio nimium deuoti, fideles et amicissimi in omni uita exstiterunt, decurrens historia attulit mentionem; dignum uidetur qualiter sit uterque ad sue dignitatis honorem prouectus, uel breuiter opusculo isti inserere, est. Richardus uenit ad hoc monasterium, recipitur honorifice nimis cum precessione solemni; placent  omnia ualde; rogatus a senioribus de loci tutela, deuotissime promittit se totius monasterii contra omnes quos posset, fidelissimum de cetero defensorem, etc. In omnibus autem his prosperitatibus Deo et Patri Benedicto semper gratias referebat, eius se meritis adiuuari, eius orationibus attolli certissime profitens. Iam uero domnum abbatem, licet dudum apud Capuam presidentem, ut supra diximus, sibi amicissimum fecerit, ex eo tamen illum ac si patrem, modis omnibus uenerari, eius consiliis se committere, ipsi, quasi domino libenter obtemperare.

Preceptum, acta et donationes monasterio Cassinensi, hic solummodo indicantur. Primo igitur anno quo princeps simul cum Iordane filio factus est,  iuxta morem priorum principum, generale preceptum fecit huic monasterio, etc., narrat, sicut et capite sequenti, multa que in fauorem monasterii Cassinensis Richardus egit. In capite autem 19, uarias donationes a Gregorio, consule Romano, Baldoino, comite de ualle Sorana, Pandulfo, uenafrano comite, Landulfo, comite Minianensi, ad conuersionem ueniente, et aliis uiris piis et illustribus factas, quas hic singillatim recensere nichil iuuat.

Ecclesie ornamenta confert.---Aestuabat interea ingenti desiderio Desiderius ecclesiastica etiam ornamenta, de quibus usque ad id temporis pauperes admodum uidebamur, undecunque conquirere; sed bonum desiderium, donante Deo, non potuit in tanto  homine inefficax esse, sicut in sequentibus peruidebitur. Partim itaque de propriis deferens, partim uero a Romanis amicissimis mutuans, centum et octoginta librarum pretio congesto, omnia fere ornamenta pape uictoris, que hac illacque per Urbem fuerant pignorata redemit, que uidelicet sunt hec: Pluuiale diarodanum magnum, totum undique auro contextum, cum fimbriis nichilominus aureis; planetam diacitrinam magnam, aureis listis undique decenter ornatam; aliam quoque exametam, friso nichilominus in gyro circumdatam; dalmaticam similiter exametam, auro et alb. a capite et pedibus ac manibus insignitam: tunicam diapystin cum urna amplissima, a pedibus et manibus ac scapulis aurea; stolas auro textas cum manipulis, et semicinctiis  numero nouem: pannum diarodanum cum listis aureis pro faldistorio. Libet preterea hoc in loco designare singula que, ex eo quo ordinatus est tempore usque ad renouationem basilice maioris, in ecclesie utensilibus siue fecerit siue acquisierit; nam cetera deinceps plenius exsequemur. Pastoralem uirgam argento uestiuit et deaurauit; fecit ante faciem altaris tabulam auream cum gemmis librarum circiter decem, necnon et thuribulum de auro eum gemmis et smaldis librarum duarum. Librum quoque Epistolarum ad missam describi faciens, tabulis aurea una, altera uero argentea, decorauit. Codicem etiam regule beati Benedicti pulchro nimis opere deintus comptum, a foris argento uestiuit; similiter  fecit et de Sacramentoriis altariis uno et altero, et duobus nichilominus Euangeliis, et Epistolario uno. Nam usque ad illud tempus in plenario Missali tam Euangelia quam Epistole legebantur; quod quam esset tunc inhonestum, modo satis aduertitur. Idipsum fecit et de alio libello in quo sunt orationes processionales. Fecit et libellum ad cantandum ante altare, siue in gradu, eumque tabulis eburneis mirifice sculptis et argento ornatis annexuit. Codicem quoque De uita sancti Benedicti et sancti Mauri, et sancte Scholastice describi studiosissime fecit. Fecit et portellas argenteas ad ingressum chori librarum circiter triginta. Fecit et sedilia lignea in circuitu chori cum dossalibus eorum, scalptura simul et pictura prestantes; sed et gradum nichilominus ligneum  eiusdem operis extra chorum, in ammonis [ambonis] modum, satis pulchrum constituit, in quo uidelicet tam lectiones in nocte quam etiam Epistole et Euangelia ad missas precipuarum festiuitatum legerentur. Per eos etiam dies, cum rumor increbuisset regem ad Italiam uenturum, nequaquam senix [al., segnis] perrexit Amalfim; ibique uiginti pannos sericos, quos triblatos uocant, cemit, ut, si forte necessarium esset, haberet certe quod regi donaret, pro tutela uidelicet et honore monasterii huius. Hydriam quoque argenteam librarum septem ibidem tunc acquisiuit, quam ad ministerium aque sanctificate in processione dierum Dominicarum, cum alia eiusdem metalli et quantitatis hydria postmodum illi donata, esse constituit. De triblatis uero omnibus,  quoniam rex de uia reuersus fuerat, pluuiales protinus fieri iussit. uidens autem tunc portas ereas episcopii Amalfitani, cum satis placuissent oculis eius, mox mensuram portarum ueteris ecclesie Constantinopolim misit, ibique illas ualde pulchras fieri fecit. Nam nondum disposuerat ecclesiam renouare, et ob hanc causam porte ipse sic breues effecte sunt, sicut hactenus permanent.

Electio et schisma Cadaloi tantum indicantur.---Interea defuncto apud Florentiam apostolico, etc. agit de Alexandri II electione et schismate Cadaloi.

Sacer mons fulmine ictus.---Quintum iam fere ordinationis sue complebat Desiderius annum, cum terribilius solito, permissione diuina, fulmine monasterium istud attactum est. Cum enim fratres in  ecclesia die quodam de more prime hore solemnia agerent, subito celitus fulmen elapsum ipsum hebdomadarium sacerdotem, cui Manno erat uocabulum, honeste fame uirum, in choro stantem feriens exstinxit; ceteros uero circumstantes uelut exanimes ad terram prostrauit; nouitium etiam quemdam extra chorum stantem, ante ipsam maiorem crucem, percutiens occidit; in capitulo tabulas officiales excidit, ipsumque tabularium ac si mortuum reddidit; uultum imaginis abbatis Richerii in eodem capitulo in tabella depictum scidit pariter ac porro deiecit, et in plerisque monasterii locis percussit. Fuit autem dies hec quinto decimo Kalende Februarii. Quamobrem consilio cum fratribus Pater  uenerabilis habito, ad iram Dei placandam, statuit tunc per omnes menses primam sextam feriam communiter ab omnibus in abstinentia peragi, ac discalceatis pedibus procedendo missam proinde specialiter celebrari, necnon et omnibus per annum quotidianis diebus orationem pro fulgure ad missam publicam et ad psalmos speciales edici. Porro autem dominus Petrus Damiani ad hoc monasterium ueniens, cum uerbo pariter et exemplo ad Dei seruitium feruenti zelo quoscunque posset accenderet, tandem permissione domini abbatis, a cuncta congregatione uoluntaria oblatione in remissionem omnium peccatorum obtinuit ut per totius anni sextas ferias pane tantum et aqua contenti essent, ac per singulas singuli  disciplinas data confessione reciperent; insuper et triduanum ieiunium in caput Quadragesime per annos singulos agerent. Multoties uero Desiderio, cogitanti et reuelari sibi oranti quidnam esse uellet quod sic frequenter hunc locum predictum flagellum attereret, quadam nocte per uisum Benedictus Pater apparuit, eique inter alia de hoc sollicite percontanti nichil aliud quam diabolicas insidias et antiquam pro loco inuidiam esse perdocuit. Egometipse, cum adhuc in schola monasterii degerem, reminiscor una nocte ad secundum duntaxat nocturnum sexies in ecclesia et campanario fulmen percussisse, etc.

Missio in Sardiniam impedita.---Per idem tempus legati ex parte Baresonis regis Sardinie ad hoc  uenere cenobium, per quos beato Benedicto duo magna et optima pallia rex idem transmittens, orat sibi aliquot ex nostra congregatione fratres ad monasterium constituendum transmitti, spondens et pollicens maximum in regno suo nostris utilitatibus honorem et commodum prouenturum, si monastice religionis studium, hactenus partibus illis incognitum, qualiter apud nos tunc uigere perceperat, apud eos deinceps nobis studentibus assuesceret. Mox uenerabilis Pater, deliberato consilio, duodecim de melioribus huius cenobii fratribus elegit, eisque tam diuinarum Scripturarum codices, cum diuersis ecclesiastici ministerii apparatibus ac sanctorum patrociniis plurimis, quam et diuersarum rerum supellectilem abundanter prebens, necnon et abbatem,  qui illis preesse deberet, instituens, nimis eos honorifice illuc cum Caietanorum naue direxit. uerumtamen Deo permittente, et Satana impediente, res eadem eodem tempore ad effectum peruenire non potuit. Pisani siquidem maxima Sardorum inuidia ducti, cum iam nostri ad insulam que Lilium uocatur prospero satis euentu transissent, et scaphis egressi opportunum nauigationis tempus attenderent, ex improuiso super illos cum armatis nauigiis ueniunt, et, tam nostros quam ceteros omnes indiscrete simul et nimis iniuriose tractantes, uniuersa diripiunt; insuper etiam predicte legationis principem patibulo iam parabant crudeles affigere, nisi monasticum habitum, quodam ex nostris illi  porrigente, protinus induisset. Post hec incensa naui, et uestimenta solummodo nostris restituentes, ceteris omnibus onusti et hilares ad propria remearunt. Nostros autem per diuersa ab eis loca dispersos fratres nostri de monasterio Lucensi pio studio disquirentes reperiunt, omnesque, preter quatuor, qui iam ad Christum migrauerant, ad monasterium suum conductis uehiculis reuehunt; quique postmodum, licet diuersis temporibus, eodem tamen anno, ad nos uniuersi fere reuersi sunt, etc. Pirate igitur illi cetera omnia inter se diuidentes scrinium reliquiarum cuidam eorum contradunt . . . . qui aliquando, in cubiculum in quo erant ingressus, subito corruit et exspirauit. Quod ubi innotuit, magnus horror protinus uniuersos inuasit, et die altera discalceatis  pedibus uenientes, cum ingenti reuerentia et honore prefatas reliquias exinde abstulerunt, atque ad epicopium cum magnis Dei laudibus transferentes, ibidem illas debita tractandas honorificentia posuere.

Monasteria in Sardinia erecta.---Sardorum interea rex, digna pro tantis iniuriis satisfactione a Pisanis recepta, cum rursus ad hoc monasterium mandasset se quidem multo ardentius in priori deuotione persistere, nos uero propter id quod euenerat nequaquam debere negligere, duos tandem illuc fratres, iam post biennium fere transmissos, rex idem alacriter nimis recepit, eisque ecclesiam Beate Marie in loco qui dicitur Bubalis, necnon et Sanctum Eliam de Monte Sancto cum integro ipso monte  ad monasterium constituendum per preceptum concessit cum colonis et seruis quamplurimis et cum substantiis ac possessionibus magnis. Hunc emulatus ad bonum alter rex eiusdem Sardinie, nomine Torchytorius, fecit et ipse chartulam oblationis sue, et transmisit ad hoc monasterium, de Sancto scilicet uincentio de Taberna, etc. ad monasterium ex eis constituendum . . . Ad Pisanos preterea legatus ab Alexandro papa simul cum monacho nostro directus est, ut, nisi anathema uellent apostolicum protinus experiri, causam Beati Benedicti, quam nequiter abripuerant, ex integro redderent . . . . qui satisfacientes . . . . in Desiderii gratiam redierunt.

uiri illustres Cassinenses.---Sed cum predictus apostolicus magne admodum circa hoc monasterium  deuotionis existeret, suggerente pariter et instigante Hildebrando archidiacono, si quos ex hac domo fratres a domno abbate acquirere poterat, uel suo lateri ad ecclesiasticum ministerium sociabat, uel certe in episcopos siue abbates honorifice promouebat. Todinum igitur Berardi Marsorum comitis filium, Romam ad se accersitum, in Lateranensi patriarchio leuitam constituit; Aldemarium quoque felicis memorie, Capuane ciuitatis prudentissimum ac nobilem clericum, et Richardi principis olim notarium, qui meus in conuersione magister exstiterat, quique in abbatem fratribus in Sardiniam missis dudum fuerat ordinatus, postquam reuersus ad monasterium est, in ecclesia Sancti Laurentii, que  appellatur Forismuros, cardinalem simul et abbatem sacrauit; sed et Ambrosium Mediolanensem, prudentem nichilominus et eruditum non mediocriter hominem, in Terracinensi Ecclesia episcopum ordinauit. Geraldum etiam doctissimum per omnia clericum, Teutonicum genere, in archiepiscopum Ecclesie Sipontine prefecit. Per idem quoque tempus et Milo, Capuani monasterii prepositus, in Suessana Ecclesia episcopus factus est; et Petrus, qui dicebatur Athenulfi, patris agnomine, de nobilibus Capuanis, qui postmodum Rome factus est cardinalis, ad abbatiam Sancti Benedicti de Salerno, cuius iam supra fecimus mentionem, rogatu Salernitani principis est transmissus. Eodem tempore solemne Desiderio priuilegium idem apostolicus,  preter cetera, super omnimoda huius cenobii libertate concessit, ne uidelicet aliquis alicuius Ecclesie episcopus, preter Romanum pontificem, non solum in nostra ac principali ecclesia, uerum etiam in omnibus ubique locorum nobis pertinentibus cellis quamlibet ditionem usurpare quolibet modo presumeret, auctoritate apostolica interdicens. Quo etiam tempore cum Hildebrandus Capuanus archiepiscopus, elatione quadam turgidus, contra hanc auctoritatem fuisset submurmurare conatus, publice in Romana synodo, nobis super hoc proclamantibus, priuilegiis sedis apostolice conuictus, se peccasse confessus est, etc.

Monast. Tremittense.---Preterea cum de rectoribus Tremittensis cenobii, quod nobis antiquitus  pertinuisse Romanorum quoque pontificum priuilegia pleraque testantur, multa eo tempore inhonesta et nefanda diuulgarentur, eidem Desiderio ad disquirendum et disponendum illud, prout sibi optimum uideretur, data ab apostolico auctoritas est. Qui cum abbatem eiusdem loci Adam, multorum facinorum reum conuictum, exinde subduxisset, Roberto de Laurotello et Petrone de Lesina comitibus, et episcopis Troiano, Draconariensi ac Ciuitatensi, necnon et abbate Terre Maioris se comitantibus, insulam prefatam ingressus, Transmundum inibi, filium Oderisii Marsorum comitis, nimis honorifice ordinat in abbatem, egregie sane tunc indolis adolescentem, prudentia et litteris non parum ualentem, honestis quoque moribus hoc in loco a  puero institutum, nisi demum pessimorum loci ipsius fratrum consiliis assensus fuisset, sed illorum plane, quos illi etiam noster abbas iniunxerat auscultandos. Nam, redeuntibus nostris, paucos post dies tribus de prioribus eiusdem loci monachis oculos eruit, uni uero linguam abscidit; fuerant enim apud eum de rebellatione insule a sociis insimulati. Quod ubi Desiderio nostro relatum est, indigne nimis et grauiter excepit, et maximo est super ista merore confectus, tum pro passorum miseria, tum pro iubentis seuitia, tum denique, quod erat precipuum, et quod magis cor eius angebat, pro loci huius infamia. Et quoniam eodem anno dedicationis ecclesie nostre fieri prestolabatur solemnitas, ad  eam sustinetur uenturus, ac iuxta culpe modum sententiam excepturus: quem, cum uenisset, in totius monasterii conuentu aspera nimis et digna castigatione correptum grauiori penitentie subdidit, eumque illuc remeare ulterius non permisit. Hildebrandus autem archidiaconus ea que Transmundus egerat omnimodis approbans, et nequaquam illum hoc crudeliter, sed strenue ac digne in malignos homines fecisse confirmans, nondum anno completo, eum a domno abbate aliquando difficulter extorsit, atque abbatiam Sancti Clementis de Insula Baluensis [al., Pennensis] comitatus primo illi committens, paulo post eidem Baluensis episcopatus addidit dignitatem, etc.

Nouam basilicam edificat. Eius descriptio.---In  omni igitur abbas uenerabilis prosperitate atque quiete meritis beatissimi Patris nostri Benedicti diuinitus constitutus, et in tanta ab uniuersis in circuitu honorificentia habitus, ut non modo mediocres quique, uerum etiam ipsi eorum principes ac duces libenter ei obedire eiusque uoluntati non aliter quam sui patris ac domini in omnibus parere studerent, ad ueterem diruendam ecclesiam, et nouam pulchrius atque augustius edificandam, non sine diuino instinctu, animum appulit; quamuis plerisque tunc de nostris prioribus graue nimium id et intentabile uideretur, plurimumque ab hac intentione mentem illius auertere tum precibus, tum rationibus, modisque omnibus sint conati, quippe a quibus omni uite sue tempore tantum opus non posse perfici  estimaretur, cum ille, Deo fidens, ad omnia que pro Deo fiunt Dei sibi solius polliceretur ac prestolaretur auxilium. Anno itaque ordinationis sue nono, diuine autem Incarnationis millesimo sexagesimo sexto, mense Martio, indictione quarta, constructa prius iuxta infirmantium domum non satis magna Beati Petri basilica, in qua uidelicet fratres ad diuina officia interim conuenirent, supradictam Beati Benedicti ecclesiam, tam paruitate quam deformitate thesauro tanto tanteque fratrum congregationi incongruam, euertere a fundamentis aggressus est. Et quoniam, in ipso montis uertice constructa, et uentorum uehementibus flabris quaquauersum patuerat, et igneis frequenter fuerat attacta fulminibus, statuit, de solo Dei auxilio fidens, eiusdem  montis saxeam cristam igne ferroque excindere, et, quantum spatio fundande basilice posset sufficere, locum in imo defossum, quo fundamenta iaceret, complanare. Ordinatis igitur qui hec toto nisu et instantia summa perficerent, ipse interea Romam profectus est, et amicissimos quosque conueniens, simulque larga manu pecunias opportune dispensans, columnas, bases ac lilia, necnon et diuersorum colorum marmora abundanter cemit, illaque omnia ab Urbe ad Portum, a Portu autem Romano per mare usque ad turrem Gariliani, indeque ad Suium nauigiis conductis ingenti fiducia detulit; abinde uero usque in hunc locum plaustrorum uehiculis, non sine labore maximo comportauit. Et ut magis feruorem fidelium  obsequentium admireris, primam hic columnam ab ipso montis initio sola ciuium numerositas colli brachiique uirtute imposuit. Namque ad augmentum fastigii, montis huius ascensus nimis tunc erat cliuosus, arctus et horridus; necdum enim in cor eius ascenderat eamdem uiam complanare ac spatiare, quemadmodum postea fecit. Tandem igitur totius basilice, preter adytum, cum difficultate non parua spatio complanato, et necessariis omnibus abundantissime apparatis, conductis protinus peritissimis artificibus, tam Amalfitanis quam et Lombardis, et iactis in Christi nomine fundamentis, cepit eiusdem basilice fabricam in longitudine cubitorum centum et quinque, in latitudine uero cubitorum quadraginta et tres, in altitudine autem  cubitorum uiginti et octo, basibusque suppositis, columnas desuper decem a latere uno totidemque ex altero in cubitis nouem erexit; fenestras quoque in superioribus satis amplas, in naui quidem uiginti et unam, in titulo uero sex longas, et rotundas quatuor, ac duas in absida mediana instituit. Porticus etiam utriusque parietes in altitudine cubitorum quindecim subrigens, fenestris hinc decem, totidemque inde distinxit. Adytum interea cum planitiei basilice, que cubitorum ferme sex putabatur, consequenter disponeret cequare, tres non integras ulnas fodiens, subito Benedicti Patris uenerabilem tumulum reperit; moxque, cum religiosis uiris communicato consilio, ne illum aliquatenus mutare presumeret, confestim, ne quis aliquid de tanto posset thesauro  subripere, eumdem tumulum, eodem quo situs fuerat loco, pretiosis lapidibus reoperuit, ac desuper arcam de Pario marmore in transuersum basilice, id est a septentrione in meridiem, quinque per longum cubitis opere nimis pulchro construxit. Hoc itaque modo adytus in eminentia priori permansit, ita ut a pauimento ipsius usque ad pauimentum basilice octo gradibus descendatur, sub fornice scilicet maximo, qui eidem adyto imminet, preter illum utique gradum, qua undique ad altare subitur. Porro in absida maiori ad orientalem plagam statuit altarium Beati Baptiste Ioannis, in eo uidelicet loco ubi eiusdem olim oratorium Benedictus Pater exstruxerat; a parte uero meridiana altarium Beate Dei Genitricis, a septentrionali autem altarium  Beati pape Gregorii, iuxta cuius absidam bicameratam domum ad thesaurum ecclesiastici ministerii recondendum exstruxit, que uidelicet domus secretarium consuetudinaliter appellatur, eique eiusdem nichilominus operis alteram, in qua ministri altaris preparari debeant, copulauit. Sane quoniam spatiande ecclesie gratia partem non modicam camere sue subtraxerat, consequenter etiam predicto secretario coniunctam eamdem cameram ampliorem priori potius ac pulchriorem effecit; secus ipsam uero, iuxta porticum scilicet principalis ecclesie Beati Nicolai, curuato pariete, breuem quidem, sed pulchram admodum fundauit ediculam; ab ipsa autem usque ad extimam basilice frontem  uenerabile satis Beati Bartholomei apostoli oratorium opere pari porrexit. In eius etiam fronte prope ualuas maioris ecclesie de quadratis et maximis saxis mirificam arcem, que uulgo campanarium nuncupatur, erexit. Fecit et atrium ante ecclesiam, quod nos Romana consuetudine Paradisum uocitamus, longitudine cubitorum septuaginta septem ac semis, latitudine quinquaginta septem et semis, altitudine uero quindecim et semis; quatuor et totidem in geminis frontibus, octo autem et octo per latera singula super quadrifidas bases habens columnas. In cuius etiam meridiano latere cisternam maximam, tantumdem longitudinis habentem, arcuato opere sub eiusdem pauimento atrii fabricauit. Ante ingressum uero basilice, nec non et ante introitum  atrii quinque desuper fornices, quos Spiculos dicimus, uoluit. In occidentali porro atrii parte, in singulis cornibus singulas basilicas, modo turrium, ualde pulchras erexit, in dextro quidem, Sancti archangeli Michelis, in leuo autem, Beati apostolorum principis Petri; ad quas uidelicet interius ab atrio quinque gradibus est ascensus. Iam uero extra atrii uestibulum easdemque basilicas, quoniam cliuosus ualde ad ecclesiam erat ascensus, montem ipsum sexaginta et sex per longum, totidemque per latum, septem uero cubitis in altum excauauit, adeo ut ab imo usque ad ipsum uestibulum atrii quatuor et uiginti marmoreis gradibus, quos ibi constituit, ascendatur, habentibus in spatio latitudinis cubitos sex et triginta.

 Ornamenta.---Legatos interea Constantinopolim ad locandos artifices destinat, peritos utique in arte musiaria et quadrataria, ex quibus uidelicet alii absidam, et arcum atque uestibulum maioris basilice musiuo comerent; alii uero totius ecclesie pauimentum diuersorum lapidum uarietate consternerent. Quarum artium tunc ei destinati magistri, cuius perfectionis exstiterint, in eorum est operibus estimari, cum et in musiuo animatas fere autumet se quisque figuras et queque uirentia cernere, et in marmoribus omnigenum colorum flores pulchra putet diuersitate uernare. Et quoniam artium istarum ingenium a quingentis et ultra iam annis magistra Latinitas intermiserat et studio huius, inspirante et cooperante Deo, nostro hoc tempore recuperare promeruit,  ne sane id ultra Italie deperiret, studuit uir totius prudentie plerosque de monasterii pueris diligenter eisdem artibus erudiri. Non autem de his tantum, sed et de omnibus artificiis quecunque ex auro, uel argento, ere, ferro, uitro, ebore, ligno, gypso, uel lapide patrari possunt, studiosissimos prorsus artifices de suis sibi parauit; sed hec alias. Nunc uero constructam basilicam qualiter ex parte decorauerit, demumque sacrauerit, prout possumus, designemus. Plumbeis igitur domatibus illam totam cum titulo et utroque porticu ac uestibulo decenter operiens, absidam et arcum maiorem musiuo uestiuit, in cuius uidelicet circuitus amplitudine aureis litteris hos uersus describi precepit:

 Ut, duce te, patria iustis potiatur adepta,
Hinc Desiderius, Pater, hanc tibi condidit aulam.
In absida uero hinc inde sub pedibus sanctorum
Baptiste et euangeliste Ioannis uersus istos:
Hec domus est similis Sinai sacra iura ferentis,
Ut Lex demonstrat hic que fuit edita quondam,
Lex hinc exiuit, mentes que ducit ab imis,
Et uulgata dedit lumen per climata secli.
Fenestras omnes, tam nauis quam tituli, plumbo simul ac uitro compactis tabulis ferroque connexis inclusit. Has uero que in lateribus utriusque porticus site sunt, gypseas quidem, sed similis fere decoris, exstruxit. Dehinc supposito trabibus laqueari, coloribus figurisque diuersis mirabiliter insignito, parietes quoque omnes pulchra satis colorum omnium  uarietate depinxit, pauimentum etiam uniuersum totius ecclesie cum adherentibus oratoriis Beati Bartholomei et Beati Nicolai, simul etiam et camere sue, mira prorsus et hactenus partibus istis incognita, cesorum lapidum multiplicitate constrauit; sed illud precipue quod secus altarium est et in choro, gradibus illis quibus ad idem altare concenditur crustis pretiosorum marmorum decenti diuersitate distinctis. Frontem quoque chori, quem fere in medio basilice statuit, quatuor magnis marmorum tabulis sepsit, e quibus porphyretica una, uiridis altera, relique due ac cetere omnes in chori circuitu simplices. uestibulum autem ecclesie, desuper quidem musiuo fecit pulcherrimo cum  superlimineis arcubus decorari; abinde uero usque ad imum pauimenti, totam basilice faciem gypso uestiri; arcus etiam eiusdem uestibuli de foris musiuo nichilominus uestiens, uersus Marci pete inibi aureis litteris scripsit. Reliquas uero tres atrii partes diuersis, tam ueteris quam Noui Testamenti, historiis ab intus ac deforis depingi precipiens, marmoreo totum pauimento constrauit; desuper autem laquearibus ac tegulis adoperuit; uestibulo quoque eiusdem atrii cum geminis turribus pari modo depicto, operto ac marmorato.

Dedicatur a papa.---His igitur omnibus intra quinquennii spatium, Deo prosperante et auxiliante, peractis, dedicare basilicam solemnitate maxima et ingenti tripudio ad sempiternam memoriam Desiderius  statuit, adiensque summe sedis pontificem Alexandrum, ad eamdem illum dedicationem uenire deuotissime inuitauit. Quo libentius annuente, Hildebrandum quoque archidiaconum eius, ceterosque cardinales ac Romanos episcopos, deque urbanis clericis ac nobilibus plurimos affectu familiarissimo conuocauit. Die tante solemnitatis, ex consultu apostolici et cardinalium, in ipsis Kalendis Octobris constituta, ac litteris inuitatoriis eiusdem apostolici ad uniuersos episcopos Campanie, Principatus, Apulie, atque Calabrie datis. Fama itaque huius rei longe lateque uulgata, tanta totius fere Italie episcoporum, abbatum, monachorum, clericorum, magnatum, nobilium, mediocrium, diuerseque conditionis uirorum pariter ac mulierum, ad diem condictam  multitudo confluxit, ut stellarum fere celi, quam illorum omnium numerositatem cuilibet fuerit estimare facilius. Ita uniuerse monasterii officine, et ipsa quoque officinarum omnium tecta, ita totius ab imo usque ad summum montis itinera, et, quid dicam? domus ciuitatis omnes, omnesque platee, omnia etiam longe lateque camporum adiacentium spatia congregatorum ad tanta solemnia cuneis stipata erant atque conferta. Apparatus interea, per tres illos continuos dies precedentes ac subsequentes eamdem solemnitatem, in pane uidelicet ac uino, carniumque diuersarum ac piscium multiplicitate adeo est copiosus exhibitus, ut nullus fere aliquis in tam innumera multitudine, qui non se sufficienter hec accepisse dixerit, potuerit reperiri. Interfuere  itaque tante tunc celebritati archiepiscopi decem, id est, Hildebrandus Capuanus, Alphanus Salernitanus, Ioannes Neapolitanus, Ioannes Surrentinus, Amalfitanus, Girardus Sipontinus, Bisantius Trandisis , Arnaldus Acerentinus , Ugo Ydruntinus, Oiretanus [f., Oristagni in Sardinia]. Episcopi autem quadraginta et tres, id est, Ioannes Portuensis, Ioannes Tusculanensis, Ubaldus Sauinensis, Erasmus Segninus, Petrus Anagninus, Honestus Berulanus, Ambrosius Terracinensis, Leo Caietanus, Martinus Aquinensis, Palumbus Soranus, Pandulfus Marsicanus, Baluensis, Pennensis, Guillelmus Teanensis, Ioannes Casenus, Rosellanus, Goffridus Auersanus, Nolanus, Auellinensis, Maraldus Pestanus, Stephanus Troianus,  Robertus Florentinensis, Melfitanus, Lucerinus, Campo Draconariensis, Rogerius Ciuitatensis, Nicolaus Termulensis, Petrus Guardiensis, Guillelmus Larinensis, Maynardus Arianensis, Serniensis, Albertus Bouianensis, Salpitanus, Ioannes Cannensis, Guillelmus seu Guibertus Rubessanus, Constans uenusinus, Innacius Monorbinensis, Ioannes uigiliensis, Balduinus Milfitensis, Ioannes Iuuenazensis, Petrus Monopolitanus, Datto Ostunensis Stunensis, Drogo Tarentinus, Goffridus Perusinus, et Theobaldus Castellanus electus, qui uidelicet in episcopum altero post dedicationem die sacratus est. Horum episcoporum nomina propria, que apud Leonem non habentur, alio charactere inseruimus ex libello de hac Dedicatione ms. quem ex bibliotheca  Cassinensi Antonius Caracciolus publici iuris fecit Neapoli, anno 1626, cum Eremperti epitome et aliis antiquis monumentis. Sed Leo multo plures recenset quam huius libelli auctor, archiepiscopos scilicet Amalfitanum et Oiretanum, et episcopos Baluensem, Pennensem, Rosellanum, Nolanum, Auelliniensem, Lucerinum, Serniensem, Salpitanum et Melfitanum. Libellus autem habet Petrum uenafranum et Ioannem Picenum, qui apud Leonem desiderantur. In Bulla autem Alexandri II, quam ex autographo idem Caracciolus laudat, loco Ioannis episcopi Caleni, nominatur Ioannes episcopus Claudiopolitanus. Subscribunt item Ildebrandus archidiaconus S. R. E., Petrus Damiani Ostiensis episcopus, Firminus card. S. R. E., Leo card . . . . , Stephanus card. presbyter,  Landulfus card. presbyter, Leo card. presbyter, pro omnibus presbyteris cardinalibus, diaconibus et clericis S. R. E. De magnatibus autem, ut Leo prosequitur, Richardus princeps Capuanus, cum Iordane filio et fratre Rainulfo, Gisulfus princeps Salernitanus cum fratribus suis, Landulfus quoque princeps Beneuentanus, et Sergius dux Neapolitanus, Sergiusque dux Surrentinus; nam dux Robertus Panormum eo tempore oppugnabat, ideoque tante solemnitati tunc interesse non potuit. Sed et Marsorum comitum ac Baluensium, filiorumque Borelli ingens frequentia. Ceterorum uero potentium seu nobilium, tam nostratium quam Normannorum, omnium circumquaque terrarum uel nomina, uel numerum innumerum nulla fuit prorsus possibilitas  uel consilium recensendi. Horum igitur omnium summa deuotione et ingenti letitia, maximo honore ac precipua gloria dedicata est eadem Beati Benedicti basilica cum quinque altaribus suis ipsa die Kalendarum Octobrium, anno Incarnationis diuine millesimo septuagesimo primo, indictione nona, die Sabbati; et altaria quidem mediana, beati uidelicet Benedicti, et sancti Ioannis uocabulis insignita, manu propria predictus apostolicus benedixit; altare uero, quod in australi parte ad honorem sancte Dei genitricis est situm, Ioannes episcopus Tusculanensis; quod autem in parte aquilonari ad nomen beati Gregorii Hubaldus episcopus Sauinensis; Sancti uero Nicolai Erasmus episcopus Segninus solemniter dedicarunt. Quorum sane sanctorum  reliquie tunc in singulis altaribus sunt recondite; opportunum hoc in loco inserere duximus. In altare itaque Beati Benedicti habentur reliquie sanctorum apostolorum Philippi et Iacobi, etc. In altare Sancti Iohannis . . . . . . . ex oleo de candela sancti sepulcri, que uidelicet per singulos annos, modo ualde mirabili, celitus die sancti Sabbati paschalis uidentibus cunctis accenditur, etc. Super omnia uero hec, quod tacendum non duximus, in singularum columnarum eiusdem basilice capitellis, tempore constructionis, reuerenter satis in ereis pyxidulis reliquie sanctorum Philippi, . . . de capillis sancti Remigii episcopi, etc. In quatuor angulis campanarii he reliquie sunt, lignum Domini, etc. In cruce campanarii, lignum Domini, de capite  sancti Iohannis Baptiste, etc. In frontispicio ecclesie in cruce erea, lignum Domini, de lapide, etc.

Indulgentie concesse.---Peracta igitur solemniter celebritate missarum, et apostolice potestatis auctoritate, tam iis quos tunc presentes esse contigerat, quam omnibus qui per octo continuos dies ob deuotionem tante solemnitatis ibidem accurrere possent, confessorum peccatorum absolutione concessa, cum maxima et ingenti letitia singuli redierunt in sua. uerum prefate absolutionis gratia, tanta undique huc diuersi sexus atque etatis per eosdem octo dies hominum se continuauit frequentia, ut neminem fere illorum qui ad primum diem confluxerant, domum remeasse putares.

 Nec modus est populis ceuntibus agmine denso,
Nec requies, properant in lucem a nocte, diemque
Exspectare piget.
Lucani ceunt populi, coit Apula pubes,
Ac Calabri, et cuncti quos abluit estus uterque,
Qui leua et dextra, Latium circumstrepit omne;
Ipsaque celestum sacris procerum monumentis
Roma, Petro Pauloque potens, rarescere gaudet,
Millia profundens ad menia celsa Casini.
uincit iter durum pietas, amor et Benedicti;
uincit et alma fides: presens Deus [al., de] omnibus isthic
Creditur, et summi Benedictus gloria Christi.
Infidelem certe quisque se credere, miserum penitus estimare, si tante solenmitatis uel fini tandem  non satageret interesse. Ex eo iam per totum Christianum orbem cepit celebritatis tante gloria diuulgari: extunc iste locus, licet ab olim Benedicti Patris meritis famosus ac nobilis fuerit, nobilior multo ac gloriosior cepit haberi, Patrisque Desiderii nomen, apud plerosque iamdudum magnum et celebre, celebrius deinceps ac nobilius per Occidentem totum diffundi; prudentie simul ac religionis maxime ab omnibus predicari, omnibusque ipsius temporis abbatibus ubique locorum, non solum in occidentalibus et orientalibus partibus, sed et per orbem terrarum ab omnibus censebatur iure preferri. Partim igitur desiderio Desiderium uidendi, partim uero templi tam uulgati et tam celebris  contuendi, partim denique in hoc sacrosancto cenobio conuersandi, et Deo quoad uiuerent seruiendi, multi ex multis et extimis terrarum partibus huc cepere confluere: et, hilariter Desiderio recipiente, factum est ut intra ipsum ferme biennium, ad secundum circiter centenarium congregationis loci huius se numerus porrexisset. Iam uero diuersorum regum atque potentium utriusque sexus, quanta circa eumdem uenerabilem Patrem ceperit haberi deuotio, supplices ad eum littere et munera decentia testabantur, quibus se suosque omnes tam suis quam fratrum sub eo degentium precibus attentius commendabant. Hanc dedicationis solemnitatem memorant fasti Benedictini, et Ferrarius in Catalogo generali, die I Octobris.

 Agnetis imperatricis dona.---Nec imperatricis quoque Agnetis dignum uidetur religiosam tacere deuotionem, que, uelut altera regina Saba, Salomonis alterius et alterius templi magno uidendi desiderio ducta, ex ultimis huc Germanie finibus aduentauit, ac, per medium ferme istic anni spatium commorans, multo maiora se de his que super hoc loco auditu perceperat, tam secundum Deum quam secundum seculum uidere gaudebat, et asserebat, merito censens et locum, et Patrem, et fratres per totum orbem sui ordinis hominibus celebriores habendos. Obtulit autem beato Benedicto, prout dignitatem Augustalem decebat, dona magnifica, id est planetam diasperam, totam undique auro contextam; albam quoque a scapulis et capite ac  manibus friso decentissime adornatam, a pedibus uero frisia nichilominus lista, mensuram ferme cubiti in latitudine habens, circumdatam, simulque et amictum cum brusto; pluuiales duos purpureos, pretiosis aureis listis ornatos; pannum diarodanum frisatum cum auro ante faciem maioris altaris, nec non et pallium magnum cum elephantis, quod dossale cognominant; Euglium  cum tabula fusili de argento, opere anaglypto et pulcherrime deaurato; duo quoque candelabra argentea, eque fusilia, pondere librarum duodecim.

Basilice ornatus.---Libet nunc, post ecclesie dedicationem, residua exornationis ipsius describere, ut licentius deinceps ualeamus Desiderii gestis, tam in edificiis, quam et in aliis quibuslibet magnificentiis,  operam dare. Ad supradictam igitur regiam urbem quemdam de fratribus cum litteris ad imperatorem, et auro triginta et sex librarum pondere transmittens, auream ibi in altaris facie tabulam, cum gemmis ac smaltis ualde speciosis patrari mandauit: quibus uidelicet smaltis nonnullas quidem ex Euangelio, fere autem omnes beati Benedicti miraculorum insigniri fecit historias. Quem certe nostrum confratrem imperator Romanus nimis honorifice suscepit, et, quandiu ibi mansit, honeste cum suis omnibus reuerenterque tractauit, et quidquid ornamentorum inibi uellet efficere, imperialem ei licentiam tribuit. Fecit itaque et cancellos quatuor, fusiles ex ere, ante altare scilicet hinc inde inter chorum et adytum statuendos;  trabem quoque nichilominus fusilem ex ere, cum candelabris numero quinquaginta, in quibus utique totidem cerei per festiuitates precipuas ponerentur, lampadibus subter in ereis uncis ex eadem trabe triginta et sex dependentibus; que uidelicet erea trabes, ereis eque brachiis ac manibus sustentata, trabi lignee, quam pulcherrime sculpi et auro colorumque fucis interim fecerat Desiderius exornari, commissa est, et supra sex columnas argenteas, quatuor et semis in altitudine cubitos habentes, et octo libras per singulas in ipsa chori fronte constituit, sub qua nimirum trabe quinque numero teretes iconas suspendit, tredecim uero quadratas paris mensure ac ponderis desuper statuit. E quibus uidelicet decem ex quadratis predictus frater  apud Constantinopolim crosso argento sculpsit ac deaurauit, habentes per singulas alie libras quatuordecim, alie duodecim: rotundas uero omnes argentea solum urna quatuor librarum circumdans, cetera coloribus ac figuris depingi greca peritia fecit; tres uero alias de quadratis eiusdem metalli atque mensure patrari, suorum artificum opere nequaquam dissimili, Desiderius iussit. Alteram quoque iconam rotundam, ex utraque parte argento mirifice sculpto ac deaurato uestitam, argenteis etiam bullis extrinsecus in gyro circumdatam, quidam nobilis tunc beato Benedicto a regia urbe transmisit: cui postmodum similis altera fieri iussa, utraque est in ciburio altaris hinc inde suspensa.  Ceraptata etiam erea fusilia, ualde pulchra, duo magna et parua septem, supra dictus frater secum a Constantinopoli detulit. Fecit preterea Desiderius et aliam trabem de argento, librarum circiter sexaginta, sculptam nichilominus ac deauratam, quam in fornice maiori ante altare super quatuor argenteas columnas ex parte inauratas decima libras, et quinque cubitos altitudinis habentes locauit. Fecit et duas cruces magnas argenteas librarum per singulas triginta, quarum imagines celatura satis mirifica prominerent, easque sub predicta trabe inter easdem columnas hinc inde super marmoreos stipites statuit. Tres porro residuas maioris altaris facies argento librarum octoginta et sex bene sculpto ac deaurato uestiuit. Nam reliquorum trium  altarium facies ueteribus tabulis a tribus partibus adornate sunt; quatuor etiam trabes propter ciburium altaris simili modo sculpto ac deaurato argento extrinsecus induit; ab intus uero petalis [f., laminis] et coloribus decorauit, e quibus due habent cubitos in longitudine sex libras uiginti et uiginti, due uero alie cubitos quatuor, ac semis, libras uiginti et uiginti; sex etiam candelabra magna tres cubitos altitudinis habentia de productis ac sulptis argento laminis fecit, una [f., eque] sex uel quinque librarum, que uidelicet in festis precipuis ante altare in directa linea posita accendi cum maximis faculis debeant. Pulpitum quoque ligneum ad legendum siue cantandum, longe priori prestantius et eminentius fecit in ascensu graduum  sex; idque diuersis colorum fucis et auri petalis de pulchro pulcherrimum reddidit: ante quod columnam argenteam uiginti et quinque librarum, partim deauratam ad modum magni candelabri, sex cubitorum in altitudine habens, supra basim porphyreticam statuit, super quam uidelicet cereus magnus, qui Sabbato paschali benedicendus est, solemniter debeat exaltari. Fecit et pharum, id est coronam maximam, de argento librarum circiter centum, habens in circuitu cubitos uiginti cum duodecim turribus extrinsecus prominentibus, sex et triginta ex ea lampadibus dependentibus, eamque extra chorum ante crucem maiorem satis firma ferrea catena, septem deauratis malis distincta, suspendit. His tantisper de constructione, consecratione, partimque  decoratione noue basilice quomodo libet exaratis, ad cetera monasterii edificia percomplenda simul cum nostro Desiderio reditum faciamus.

Cetera monasterii edificia.---Post transactam igitur solemnem basilice dedicationem, cernens Desiderius, diuina cooperante potentia, simulque Patris Benedicti meritis, omnia que ceperat ad perfectum, prout optauerat, peruenisse, audentior iam, imo ualentior factus, totius cenobii ambitum decreuit ingenti animo spatiare; et, ut iam de aliquibus fecerat, reliquas officinas, cum his etiam que ipsemet ante ecclesie constructionem construxerat, renouare. Et primo quidem claustrum, quod tante congregationi adhuc permodicum esse constat,  ampliare desiderans, euerso mox uetere refectorio, quod satis enormiter a latere templo, a fronte uero capitulo inherebat, quodque etiam ipse dudum bis tempore diuerso adauxerat, in ulteriore illud parte futuri claustri, iuxta meridianum scilicet atrii ecclesie latus, decorum ualde satisque magnum exstruxit, diuersisque totum coloribus pictorum artificio compsit, et laqueari apposito trabibus, tegulis desuper operuit. Legiuum quoque perpulchrum et eminens in eo constituit, quod, ualde decenter gypso uestitum, cunctis spectabile reddidit. Cuius uidelicet domus longitudinis in cubitis quinque et nonaginta extenditur, latitudo in tribus et uiginti porrigitur, in quintodecimum uero altitudo sustollitur; ab orientali parte habens ingressum, ab occidentali  uero absidam, ante quam profecto ampla ualde abbatis mensa ex transuerso cernitur constituta. Habet autem a latere meridiano fenestras quatuordecim, circa pulpitum tres, a septentrionali uero duas tantum, duas quoque rotundas in frontibus singulis, omnes uitro tam gypso quam plumbo insigniter laboratas. Iuxta eamdem quoque domum ab australi parte coquinam fratrum, amplam satis et pulchram, in duobus inuicem connexis fornicibus, quos una tantum columna sustentet, erexit; interque ipsam et refectorium, gradus et ianuam, unde queque necessaria in idem refectorium siue conferantur siue referantur, constituit. Ex altera uero ipsius coquine parte cellarium statuit, ex quo uidelicet, tam refectorio quam coquine quelibet debeant  necessaria tribui. Post hec, cum necdum sufficiens sibi ad tantam fratrum multitudinem claustri spatium uideretur, uir certe magnanimis et nimis magne fiducie, dormitorium atque capitulum, que dudum ipsemet magno ualde sumptu ac studio fabricauerat, nec non et ueterem infirmantium domum, ex integro est aggressus euertere, et, claustri ampliandi occasione, easdem quoque domos ampliores efficere. Quoniam igitur exteriorem dormitorii murum porro longe ab altero in magno montis precipitio statuebat erigere, quinque crossam cubitis maceriam in fundamento maxime firmitatis gratia iaciens, eam in ducentorum spatio cubitorum per longum extendit, in altitudine autem cubitorum triginta erexit, quatuor et uiginti cubitis in latitudine  a muro interiori distantem; habens a meridiano tantum fenestras amplas uiginti, e quibus tres maxime tribus columnellis marmoreis fulciuntur: que uidelicet domus longe priore amplior, firmior ac pulchrior, studiose nimis est et fabrorum peritia lateribus tecta, et pictorum artificio coloribus decorata; iuxta quam etiam, in ulteriori capite ipsius, uestiarium fratrum construxit, paruum quidem, sed satis competens pulchrumque

Religio erga defunctorum corpora.---His triennio circiter consummatis, montem e uestigio, qui intra iacebat, suffodere aggressus est, per longum scilicet cubitis centum et quinque, per latum autem quadraginta et nouem, per altum uero circiter septem;  sicque capituli edem ab orientali parte per transuersum constituit, ut interior eius frontispicii angulus angulo exteriori tituli basilice sit connexus, absida uero ipsius appropiare dormitorio uideatur. Cuius uidelicet domus longitudo cubitorum quinquaginta et trium, latitudo uiginti, altitudo autem octo et decem habetur; habet autem a latere uno fenestras uitreas speciosissimas nouem, ab altero totidem, a frontispicio aquilonali tres rotundas, ab australi uero duas eque rotundas, laqueari et pauimento seu picturis pretiosissimis sufficientissime decorata. Tantam autem tunc, cum ista suffoderentur, terre motuum experti sumus frequentiam, ut uno quidem die uicibus decem et septem, per alios uero aliquot dies nunc quatuor, nunc duobus, modo etiam sex  uel quinque uicibus, id per dies singulos sentiremus: quod certe propter innumeras eiusdem loci sepulturas tunc necessario uiolatas, que sanctorum forte hominum fuerant, non abs re contigisse multi putauimus. Alias sane satis raro hoc in loco solet fieri terre motus. uerum quoniam ingens precipitium ab interiori dormitorii parte remanserat, erectis secus eamdem domum cameris, et terra saxisque cetera replens iniectis, itemque ante refectorium in fronte uidelicet claustri, curua nichilominus camera cisternam maximam fabricans, ita demum totius claustri superficiem cequauit; mox itaque arcus per gyrum deambulatorios super centum et decem marmoreas columnellas instituens, claustrum omne in longitudinem cubitorum centum et quinque,  in latitudinem uero quinque et septuaginta diffudit. Cuius quia ea pars, que maioris basilice erat contigua, si ceteris cequaretur, non aptus in eamdem basilicam esset ingressus, subtus item et super deambulatorios fornices fecit, et in eius utriusque angularis marmoreos gradus, quibus in cetera descenderetur, instituit; ad capitulum quidem quintodecimum, a refectorio uero tertio decimum, totumque in circuitu et lapideis pauimentis bisantei artificii strauit, et picturis pulcherrimis compsit. Nihil hoc moratus expleto, solarium palatii illius, quod a Richerio ceptum ipse perfecerat, ab eminentia priori ad claustri planitiem deposuit, adque inibi infirmorum fratrum quietem constituit. Porro ab occidentali parte claustri, iuxta cisternam uidelicet quam  prediximus, cellam nouitiorum ordine satis aptauit, in qua uidelicet iidem, iuxta regulare institutum, et meditari et quiescere atque comedere nouitii ipsi deberent; sicque iam tandem fratres, qui eatenus super tot operibus inquietati ac molestati plusquam satis exstiterant, opportuna simul et amena quietis statione locatos, ordini de cetero regulari, quanto ordinatius tanto districtius, operam dare perdocuit.

His igitur omnibus ex uoto perfectis, et interioribus fratrum officinis decentissime, ut optauerat, consummatis, ad exteriora se nichilominus edificia monasterii perficienda impiger ac fortis accingit. Ab occidentali igitur parte primum maceriam firmissimam  erigens, portam pene cubitos triginta extra ueterem de quadratis ac sectis lapidibus statuit, supra quam turrem fortissimam in quatuor magnis columnis erectam ingenti camera confirmauit. uerum, cum exterius precipitium pateret immensum, tumulus uero interius magnus existeret, eo defosso, precipitium illud saxis eius et terra, cliuoso licet tramite, peruium fecit; ibique iuxta, extra portam scilicet, xenodochium maximum fabricauit. Itaque demum hinc inde muro contiguo ac ciuitatum more munito uniuersum monasterium circumsepsit. Dehinc aquilonali parte palatium quantitatis non modice ad hospitum quorumque receptionem edificauit; pristinum quoque tanto decore construxit, ut multi peregrinorum huc uenientium, ignorantes,  quasi ad ecclesiam sepius illuc oraturi conuenerint. Non cessabat, dum ista agerentur, Desiderius conquirendis ecclesie ornamentis insudare, et undecunque posset, quibuscunque posset ingeniis, que eius apta essent pulchritudini comparare.

Ecclesia S. Martini construitur. Dedicatur.---Christo igitur duce, omnia sibi, prout optauerat, euenisse cognoscens, hinc ad ecclesiam Beati Martini, que sola fere iam intra monasterii ambitum de ueteribus edificiis remanserat, renouandam totum cor Desiderius uertit. Diruta namque priori eiusdem Beati Martini basilica, iactisque in Christi nomine fundamentis, cepit eiusdem ecclesie fabricam in longitudine cubitorum trium et quadraginta, latitudine uiginti et octo, altitudine uiginti et quatuor; fenestras  uero ab uno latere nouem, ab altero totidem; porticus etiam utriusque parietes in sexdecim cubitorum altitudine erigens, fenestris quatuor, et quatuor totidemque ab altero distinxit, et illas quidem que in naui sunt, plumbo simul et uitro compactis tabulis ferro ligatis inclusit. In frontispicio porro eiusdem ecclesie fenestras tres, ac unam in absida distinguens, similis decoris patrari mandauit. Illas autem que in porticibus sunt, gypseas quidem, pari uero decore construxit. Columnas uero nouem ab uno latere, totidemque ab altero erexit. Secus ipsam quoque ecclesiam curuato pariete, breuem quidem sed perpulchram domum, ad eiusdem ecclesie ministerium construxit. Cancellos uero lapideos ante Beati Martini altarium mirificos patrari fecit; absidam autem  musiuo decenter uestiuit, in qua etiam aureis litteris hos uersus describi fecit:

Cultibus exstiterat quondam locus iste dicatus
Demonicis, inque hoc templo ueneratus Apollo.
Quod Pater huc properans Benedictus in omnipotentis
uertit honore Dei, Martini et nomine sancti.
Hoc Desiderius, post centum lustra uetustum,
Paruumque euertit, renouauit, compsit et auxit.
Iam uero ipsius ecclesie pauimentum quam sit conspicuum, quam speciosum ac diuersorum marmorum multiplicitate constratum, oculis omnium patet. Legiuum quoque pulcherrimum, auro atque coloribus  pictorum ingenio decoratum, ibidem exstrui iussit. Ante ipsius namque Beati Martini altarium tabulam argenteam ac deauratam, et pulcherrime sculptam, quatuor et quadraginta libras habentem, Desiderius patrari mandauit, in qua omnes fere beati euangeliste Matthei et sancti confessoris Christi Martini desculpsit historias Fecit et portas ereas in ingressu eiusdem ecclesie. Iuxta eamdem uero basilicam mansiunculam in qua ipse maneret construens, trabibus appositis tegulis desuper operuit. Hec ubi, cooperante Domino, prout optauerat consummauit, Beati Bartholomei basilicam cum fratrum uniuerso conuentu tertio Nonas Ianuarias a Ioanne, huius ante cenobii monacho, post Sorano episcopo fecit solemniter dedicari; in cuius altari apostolici corporis partem non exiguam in argentea  recondidit capsa; in qua etiam has reliquias posuit, de lapide sancti Sepulcri, et sanctorum Ioannis et Pauli, uiti, Ianuarii, Hermetis et Quadraginta martyrum. Enimuero tante apud Romanum pontificem Desiderius auctoritatis habebatur et gratie, ut, in quibuscunque uellet proprio pastore uiduatis ecclesiis uel cenobiis, iuris ei esset suis ex fratribus episcopos substituere uel abbates. Non multo post hec temporis euoluto, ediculas quoque illas, quas instar turrium in atrii diximus angulis constitutas, alteram ab eodem Ioanne, alteram a Leone fecit Aquinensi episcopo magna cum letitia dedicari, quarto Idus Septembris. Sane in altari Beati archangeli Michelis reliquias condidit sanctorum Nicandri  et Marciani, Ioannis et Pauli, uiti, Mercurii et Catherine, et uocabula sanctorum Apollinaris episcopi, Prothi et Hiacinthi; altare uero principis apostolorum Leo Aquinensis episcopus diuino nomini, ipso domno abbate omniumque fratrum presente conuentu, cum magna letitia et deuotione sacrauit. In eodem uero altario recondite sunt reliquie iste: de quinque panibus hordeaceis, et sanctorum apostolorum Petri, Matthei, Iacobi, Nazarii et Celsi, Ianuarii, Felicissimi et Agapiti, Sergii et Bacchi, Nicandri et Marciani, Aurelii, Protasii, Fortunati et sociorum eius, et de uestimentis trium puerorum.

uaria ab auctoris a scopo aliena omittuntur.---Huc usque Leo Marsicanus Cassinense Chronicum perduxit.  Que uero sequuntur, a Petro Diacono addita sunt, ut ipsemet attestatur in Prologo libri Iu, quem Raynaldo abbati nuncupauit; sed cum ille multa interseruerit que ad illustrandam Desiderii uitam non attinent, ea solummodo deinceps huc proferemus que ad rem nostram facient, ceteris omissis. In capite 35 agit de Alberico, Alfano, Amato et Constantino Afro, monachis Cassinensibus, quorum opuscula recenset; que item in eiusdem auctoris libello De uiris illustribus Cassinensibus uideri possunt.

Alexander papa sanum reddit demoniacum, et monasterio priuilegia concedit.---Sequenti tempore supradictus papa Alexander, Urbem egrediens, uenit ad hoc monasterium. Qui a Desiderio honorifice  susceptus, dum abbatis cameram, que iuxta ecclesiam Sancti Nicolai constructa est, ingressus fuisset, demoniacus quidam ab eo liberatus est, etc. Fecit preterea idem sanctissimus pontifex Patri Desiderio priuilegium de monasterio Sancte Marie in Palladio, etc.

Monast. S. Angeli de Formis.---Per idem tempus Richardus princeps per preceptum obtulit beato Benedicto ecclesiam Sancti Angeli, que nuncupatur ad Formas, de qua superius, tempore scilicet Balduini abbatis, qualiter nobis a Marino papa concessa sit plenius scripsimus. Sed, quia Capuanus archiepiscopus illam eo tempore retinebat, prefatus princeps cupiens ibi facere monasterium, ante septem circiter annos cum eo concambiauit, data  pro ipsa alia ecclesia . . . . . et Cassinensi cenobio predictam ecclesiam obtulit. Et, quoniam locus idem ualde amenus et satis aptus monasterio erat, rogauit humiliter Desiderium ut pro amore suo specialiter inde studeret; quod et fecit de monasterio Albanete, integram omnium mobilium medietatem accipiens, et cum medietate etiam eiusdem loci monachorum illuc transmittens; cepitque Desiderius illud edificare ex integro tam speciose, tam spatiose, quemadmodum hodie cernitur, ubi etiam intra breue tempus quadraginta et eo amplius monachos regulariter uicturos aggregauit.

Imp. CP. dona.---Circa hos dies Michel Constantinopolitanus imperator, Patri Desiderio per nuntios, quos ad eum direxit, dona quamplurima transmisit,  poscens ut pro se ac liberis, et pro statu imperii sui Dei omnipotentis clementiam assidue supplicarent. Insuper etiam ob Patris Benedicti reuerentiam, pro salute anime sue, per preceptum aurea bulla bullatum constituit ut per unum quemque annum hoc monasterium accipiat de palatio Constantinopolitani imperii auri libras uiginti quatuor, et pallia quatuor, ad nostre congregationis sustentationem.

Monasteria Cassino tributa.---Borellus autem comes Borelli maioris filius, cum ob nonnulla sua in hoc loco seruitia Desiderii familiaritatem fuisset non immerito adeptus, monasterium Sancti Petri, quod uocatur de Auellana, quod uidelicet pater ipsius beato Dominico ante quatuor et quadraginta annos ad construendum tradiderat, quodque idem Borellus  satis ampla terrarum concessione ditauerat, cum ecclesiis et colonis et cum omnibus omnino pertinentiis ac possessionibus suis, quod est terra quinque millium circiter modiorum, Beato Benedicto deuotissimus obtulit, etc. Theodinus quoque et Oderisius atque Bernardus Baluenses comites, non multo post et ipsi quoque monasterium Sancti Petri, quod situm est in ualle de Lacu, et aliud monasterium eremitarum in loco qui dicitur Pratum Cardosum, que nimirum et ipsa nichilominus a beato Dominico ante non plures annos fundata exstiterant, pari modo in hoc monasterio obtulerunt, etc. De his monasteriis actum est in huius Seculi parte superiori, in uita sancti Dominici abbatis Sorani ad  annum 1031. Eodem etiam anno Leo et Girardus Fundani consules . . . . . una cum Richardo, cognomento de Aquila, obtulerunt huic loco ecclesiam Sancti Onufrii cum pertinentiis suis. Et quoniam locus idem habilis ad construendum monasterium erat, Desiderius cupiens ibidem facere monasterium, per Girardum prepositum Sancti Nicolai in Pica, qui quintus post eum huius cenobii abbas factus est, in statum quo nunc cernitur erexit.

Pontifex in bonorum inuasores decernit.---Eodem tempore Rosellanensis Ecclesie pontifex, ad hoc cenobium ueniens, non parue pecunie summam in hoc loco deposuit. Quod ubi Iordano principi relatum est, missis militibus, eamdem pecuniam de ecclesie secretario abstractam ad se deferri mandauit.  Fratres autem ad hec: Pecuniam, que Patri Benedicto credita est, nos alicui uiuentium minime damus; sed illam in secretario ponentes, exinde qui presumpserit auferat. Milites uero hec audientes, et diabolico stimulo debriati , pecuniam de secretario ecclesie abstrahentes ad principem deferunt. Tantum uero et tam immane et inauditum flagitium Gregorii pape dum peruenisset ad aures, huius temeritatis noxam inultam esse non ferens, et uerens ne, exemplo huius facinoris, iterum nostra ecclesia uiolaretur, diuinum officium in Patris Benedicti ecclesia interdixit altariaque omnia denudari fecit, asserens quod in tanto scelere nimie negligentie et acriter ulciscende timiditatis et Desiderium ac fratres arguere posset, et grauius [se] aduersus  congregationem nostram commoueri debere, nisi ea, qua locum istum semper dilexerat, caritate detineretur; siquidem tolerabilius sibi uideretur uillas et castella nobis pertinentia in predam et direptionem dari, quam ut sanctus locus, et per totam Christianitatem famosus et uenerabilis, tante ignominie periculo subiaceret. Sed non in longum, postquam officium de ecclesia nostra interdictum est, uindictam distulit dextera Dei. Nam princeps tanti auctor sceleris, postquam pecuniam accepit, lumen amisit. Idem uero papa Gregorius in concilio residens constituit ut, si quis Normannorum, uel quorumlibet hominum, predia, monasteria, uillas seu possessiones huius cenobii Cassinensis inuaserit, et bis uel ter admonitus non emendauerit, excommunicationi  subiaceat, donec resipiscat et Ecclesie satisfaciat.

Diuersa de quibusdam omittuntur.---Capite 48. Petrus de Guinizone et Gebizone piis monachis agit, de quibus infra dicemus. In duobus autem capitibus que sequuntur fusius disserit de dissidiis inter Gregorium papam et Henricum augustum, tum de colloquio inter eumdem imperatorem et Desiderium, que hic fusius persequi non uacat.

Adunatio cum fratribus Cluniacensibus.---Circa hec tempora Hugo uenerabilis abbas Cluniacensis, uir celeberrime uite ac fame, ad Patris Benedicti limina ualde deuotus aduenit; quem uenerabilis Desiderius honorifice, ut tantum decebat uirum, suscipiens,  et societatem Cluniacensium fratrum nostre congregationi adiungens, memoriam illorum apud nos, nostreque congregationis apud illos, in morte et in uita iidem uiri uenerabiles in perpetuum habendam sanxerunt. Nonnulla subiungit de Gregorio et Randiscio piis monachis, de quibus egimus in prima huius Seculi parte, pag. 103, etc., ubi hoc ipsum Chronici Cassinensis caput, et alia nonnulla ex Petri continuatione, sub Leonis nomine, ut uulgo fit, laudauimus. Porro Angelus de Nuce, in notis ad hunc locum, profert Desiderii epistolam ad Petrum Damiani, qua ipsi tam uiuenti quam defuncto suas et totius congregationis Cassinensis ac successorum suorum preces pollicetur.

Gregorius papa et alii benigne accipiuntur.---Robertus  Guiscardus Gregorium papam, quem Henricus imperator in arce Sancti Angeli obsessum tenebat, liberauit, eumque ad hoc, inquit Petrus, monasterium usque deduxit. Quem apostolicum noster abbas usque ad ipsius exitum, cum episcopis et cardinalibus qui eum secuti fuerant, sustentauit.

Donum S. crucis.---His porro temporibus quidam Amalfitane ciuitatis nobilis, mundo mundanisque omnibus abrenuntians, ad hunc locum peruenit, et a Desiderio gratanter susceptus et monachus factus, partem non exiguam ligni salutifere et uiuifice crucis auro et lapidibus pretiosis ornatam et in aurea icona locatam, quam ipse de palatio Constantinopolitano abstulerat in coniuratione que contra Michelem imperatorem facta est, beato Benedicto  deuotissimus obtulit. Desiderius autem, post ista Capuam pergens, et officinas monasterii Capuani in ruinis iam positas cernens, ad renouationem illius animum dedit. Dirupta namque priori ecclesia, iussit conduci artifices alios ad capitella columnarum miro opere facienda. Euocansque ad se Benedictum eiusdem loci prepositum, precepit ut in eiusdem ecclesie renouatione, omnibus rebus postpositis, specialiter inuigilare studeret. Cuius ille imperio parens Patris Benedicti basilicam, sicut nunc cernitur, pulcherrimam satis construxit, etc.

Obitus Roberti, eximii benefactoris.---Hoc anno, scilicet, ut monet Angelus de Nuce, 1085, mense Iulio, die festo sancti Alexii, Robertus Guiscardus Apulie dux obiit, etc. Non autem uidetur indignum  hic ex parte aliqua summam oblationum istius ducis, eiusque coniugis Sicelgaite, ad scientiam posterorum adnectere, qui supra omnes fere sui temporis mortales locum istum, patrem Desiderium et nostram congregationem diligere, exaltare et honorare studuerunt. Capite 58, recenset Petrus donationes illas singillatim, et capitibus sequentibus alias ab aliis uiris nobilibus factas, capite 62, agit de Guaiferio, quem etiam laudauit in libro De uiris illustribus, cap. 29, ubi Benedictus, qui et Guaiferius dicitur.

Desiderius nonnullos codices describi curat; qui indicantur.---Non solum autem in edificiis, uerum etiam in libris describendis operam Desiderius dare permaximam studuit. Codices namque nonnullos in  hoc loco describi precepit, quorum nomina hec sunt: Augustinum contra Faustum, De opere monachorum, De sermone Domini in monte, Homilias quinquaginta super Epistolam ad Romanos, Sermones in Epistolas Pauli, De Genesi ad litteram, Epistolas eius, Pastorale eius, De baptismo paruulorum; Ambrosium De rebus gestis in ecclesia Mediolanensi, De patriarchis, De fide ad Gratianum imperatorem; Sermones eius; Registrum Leonis pape, Registrum Felicis pape; Regulam Basilii; Hieronymum super Ezechielem, super Epistolas Pauli, super duodecim prophetas; Eugesipium; Sermones Seueriani; Historiam Anastasii; Historiam Langobardorum, Gotthorum et uandalorum; Historiam Iordanis episcopi de Romanis et Gotthis; Historiam Gregorii Turonensis;  Iosephum de bello Iudaico; Historiam Cornelii, cum Homero; Historiam Erchemperti; Bedam super Tobiam; De locis sanctis; Euangelium maiorem auro et lapidibus pretiosis ornatum, in quo has reliquias posuit, de ligno Domini et de uestimentis sancti Ioannis euangeliste; Sermones Leonis pape; Sermones Gregorii Nazianzeni; Doctrinam Patrum; Sacramentorium cum Martyrologio; Sacramentorium aliud; Ordo Episcopalis; Gualfridum De officiis; Super regulam; Passionaria totius anni, libros quatuor; Antiphonaria de die duo, in choro semper habenda; Antiphonarium de nocte; uitas Patrum; Instituta Patrum; Actus apostolorum cum Epistolis canonicis et Apocalypsin; Epistolas Pauli; Paralipomenon; super Cantica canticorum Origenis, Gregorii  et Berengarii; Ioannem Chrysostomum de reparatione lapsi; Dialogum quem ipse cum Alberico diacono edidit de miraculis monachorum loci istius; Dialogum aliud; Dialogum de uita sancti Benedicti; Hilarius mysteriorum et Hymnorum; Sedulium de Euangeliis; Iuuencum de Euangeliis; Medicinalis; Psalterium; Cresconium de bellis Libicis; uersus Arichis, Pauli et Caroli; uersus Paulini; Ciceronem De natura deorum; Instituta Iustiniani; Nouellam eius; Terentium; Horatium cum geometria; Ouidium Fastorum; Senecam; uirgilium cum egloga Theodorii; Donatum.

Fames.---Hoc preterea tempore latrones noctu huius nostri monasterii ingressi cellarium, carnes, caseum, lardumque subripientes, suos his mercibus  sacculos impleuerunt; foras autem egressi, sacculos quos impleuerant leuare conati, minime potuerunt. Dein relicta sarcina tentantes fugam, per totius excursum noctis monasterii claustra circumeuntes, nullam egrediendi facultatem penitus consequi ualuerunt, etc. Hoc preterea tempore fames maxima per totam fere Italiam facta est. Tunc Desiderius cum fratribus communicato consilio, cibos indigentibus abundantur conferebat.

Defuncto pontifice, papatum suscipere renuit.---Anno autem Dominice incarnationis millesimo octogesimo quinto, indictione octaua, cum uenerabilis ac semper recolende memorie domnus Gregorius septimus papa apud Salernum infirmitate magna detineretur,  interrogatus ante diem tertium obitus sui ab episcopis et cardinalibus, qui tunc una cum Desiderio presentes erant, quid post suum obitum de Romane sedis ordinatione iuberet, respondit: ut si unquam aliquo modo possent, eumdem Desiderium ad hoc officium promouerent. Is enim preter id quod primus presbyter cardinalis Romane tunc Ecclesie esset, et prudentia maxima, et religione singulari, et principum circummanentium amicitia multa polleret. Si uero hunc nullatenus flectere ad ista ualerent, aut archiepiscopum Lugdunensem Ugonem, aut Ottonem Ostiensem, aut Lucensem episcopum; quem prius ex his habere possent, in papam eligere post suum obitum quantocius festinarent. Hoc statuto defunctus est, octauo scilicet Kalendas Iunii, die Dominica,  et honorabiliter intra ecclesiam beati Matthei apostoli et euangeliste sepultus, cum sedisset in pontificatu annis duodecim, mense uno, diebus tribus. Et quoniam Romana Ecclesia pastore destituta remanserat, et heretici atque schismatici more luporum illam nitebantur inuadere, Desiderius una cum episcopis et cardinalibus, nec non et laicis religiosis, qui hactenus in catholica unitate, et obedientia pape Gregorii fideliter perstiterant, cepit unanimiter agere qualiter eam posset decentissime ordinare. Miserunt ergo et conuenire fecerunt undique aptas huic officio personas, quatenus ex eis unanimi consensu eam personam cum gratia et auxilio Dei eligerent, que idonea et apta tanto ordini esset. Conuenientes post hec ad predictum abbatem  episcopi et cardinales, ceperunt eum super prefati pontificis iudicio appellare, utque in tanta temporis necessitate periclitanti subueniret Ecclesie, papatum suscipiendo, instantissime flagitare. Ad hec ille papatum quidem se suscipere obstinatissima responsione recusauit; aliis uero quibus sciret et posset modis, ad Romane Ecclesie seruitium se paratum esse spopondit. Die Pentecostes Sauinensi episcopo et Gratiano Roma uenientibus occurrit, eisque uerba que cum papa Gregorio de Ecclesie ordinatione habuerat retulit; pariterque cum eis Iordanum principem et Raynulfum comitem adiit, atque ad seruitium et adiutorium Romane Ecclesie adhortatus, libentissime ad omnia paratos inuenit.  Cepit deinde cardinalibus uehementer insistere ut de pontificis eligendi persona quantocius deliberarent, et ut ad comitissam Mathildam litteras mitterent, quatenus studeret ut et ii quos prediximus episcopi, et quotquot idonee tanto officio persone iudicarentur, Romam sine tarditate uenirent. Quod illi facere negligentes, cum Iordano principe clam machinabantur eidem abbati pastoralem curam iniungere, et suasionibus multis nitebantur eum quoquo modo Romam perducere, putantes uiolenter se id ei posse imponere: quod ipse persentiens, omnimodo renuere et contradicere cepit; sicque ad hoc monasterium reuersus, iterum Nortmannos et Langobardos, et omnes quotquot potuit, hortari ad Romane Ecclesie seruitium cepit, et multos ex  eis promptos et paratos ad rem ipsam inuenit. Sed quia feruor estatis nimius erat, propterea tunc Romam ire distulerunt, quousque se et calor estatis imminueret, et tempora infirma transirent. Postquam uero princeps conducto exercitu huius rei gratia Romam eundi Campaniam uenit, comitantibus etiam se una cum Desiderio nonnullis partium istarum episcopis, ipse suspectus predictorum consiliorum amplius procedere noluit, dicens quod, nisi Iordanus princeps et comes Raynulfus, et episcopi Romani fidem suam sibi presenti darent, nullam super hac re uim illi illaturos, neque alios inferre passuros, ipse cum eis nullatenus pergeret. Renuentibus facere, hac de causa res tunc infecta remansit.

Eligitur.---Iam fere annus in tali fluctuatione  transierat, quo in sede apostolica nullus pastor erat, nullus Dominici gregis curam gerebat, et Guibertus heresiarcha oues Christi sanguine redemptas suis cum sequacibus laniabat, cum circa Paschalem festiuitatem episcopi et cardinales Romane Ecclesie de diuersis partibus Romam conuenientes, mandauerunt predicto abbati ut una cum episcopis et cardinalibus Romanis, qui secum tunc morabantur, et cum Gisulfo Salernitano principe, qui tunc a Cisalpinis partibus uenerat, ad eos quantocius pergerent, quatenus de Romane Ecclesie ordinatione simul tractarent. Ille nichil suspicans de se iam illos aliquid cogitare, cum iam nulla de eo mentio ab aliquo fieret, assumptis prefatis omnibus, Romanam peruenit  ad urbem. Eo die quo applicuit, in uigiliis Pentecostes, instante Desiderio ut pontificatus apex personarum earum iniungeretur alicui que uel ipsis uel ei uidebantur idonee, renuerunt prorsus omnis Romanus et clerus et populus consentire. Per totam autem ipsam diem multa frequentia, quotquot catholice parti fauebant, tam clerici quam laici, ad eum conuenientes, iam circa uesperam congregati sunt pariter omnes, tam episcopi et cardinales quam et ceteri Romani, qui in fidelitate beati Petri apostolorum principis perseuerabant, in diaconiam sancte Lucie, que est iuxta Septe solis [f., Septizonium], ceperuntque omnes unanimiter Desiderium multis precibus obsecrare ut Romanum pontificatum suscipere non recusaret; eumque obtestare  per diuina, per humana omnia, ut subueniret periclitanti Ecclesie in naufragio constitute, multoties ad genua eius, nonnullis lacrymantibus, omnes pariter ruentes. Desiderius uero, qui iamdudum decreuerat uitam suam in quiete transigere, et qui magis optabat in diuina peregrinatione suum tempus finire, cepit omnimodis refutare, et hoc se nunquam consensurum firmiter repromittere. Instare illi uehementer, perseueranter insistere; ipse uehementius reniti, resistere perseuerantius, dicens: »Pro certo sciatis quia, si aliquam mihi uiolentiam super hoc intuleritis, ego quidem, prout citius potuero, Cassinum redibo, et nullo modo unquam inde me intromitto; uos autem, propter hoc, ridiculum magnum et uobis et Romane Ecclesie facitis;«  quia tardior iam hora processerat, imminente iam nocte, ad sua quique reuersi sunt. Summo mane, Dominica Pentecostes, omnes unanimiter ad eum iterum conuenientes, eadem ceperunt repetere; et ipse nichilominus in semel fixa sententia perdurare. uidentes se omnino iam nichil proficere, dixerunt Desiderio presbyteri et cardinales episcopi quoniam quemcunque ipse illis consuluisset, ipsum illi parati essent eligere. Unde, cum Cencio Romanorum consule consilio habito, tandem ut Ostiensis episcopus papa eligeretur, decreuit. Post hec quesierunt ab eo ut ipsum pontificem, quem eligerent, in Cassinensi monasterio reciperet; eumque donec Ecclesia tranquillaretur, cum suis omnibus sustentaret, sicut et de supradicto papa Gregorio fecerat: quod Desiderius  libentissime facere repromisit, et per ferulam quam manu gestabat, eos in fide sua de hoc inuestiuit. Cum autem iam iamque de Ostiensi episcopo decernerent, repente iterum quidam de cardinalibus contra canones hanc esse electionem affirmans, nequaquam se consensurum clamauit. Illis pro tempore, pro necessitate hoc ferre oportere astruentibus, nequaquam eum ad suam sententiam flectere ualuerunt. uerum, ut sapientum Salomon sapiens attestatur, non est prudentia, non est consilium contra Deum . Mox enim episcopi et cardinales una cum clero et populo in Desiderii duritiam stomachantes, et uidentes se nil posse cum eo precibus agere, statuerunt uiolenter causam perficere. Tandem itaque uniuersi pariter uno  consensu et animo illum capientes, inuitum et renitentem attrahunt, et ad ecclesiam predictam Christi martyris Lucie perducunt, ibique eum iuxta morem Ecclesie eligentes, uictoris ei nomen imponunt. Sed quoniam hec omnia, ut diximus, contra eius animum et uoluntatem fecerunt, cappam quidem rubeam induebat, albam uero nunquam ei potuerunt induere.

Roma discedit. Cassini moratur.---Eo igitur tempore prefectus imperatoris a duce et eius matre dimissus, propter illud uidelicet odium, quod episcopi et cardinales, faciente tamen Salernitano principe, Salernitanum archiepiscopum sacrare noluerunt, die noctuque cum aliquantis ere iniquo conductis in capitolium contra eumdem electum conueniens, persecutiones ei maximas intulit. Post  quatuor dies idem electus Romam egressus, uenit Ardeam, ibique per triduum remoratus, abiit Terracinam, ab inde crucem et chlamydem et cetera pontificatus insignia ita dimisit, ut eis ulterius uti nullo unquam modo persuaderi potuerit, decernens potius omni uite sue tempore in diuina peregrinatione uitam finire, quam tanti ordinis fascibus grauissimis colla submittere. Insistebatur ei quotidie precibus, lacrymisque creberrimis, obiiciebantur Ecclesiarum magna discrimina; ingerebatur plurimarum perditio animarum, quibus ei manifestissime diuina indignatio intendebatur; sicque Cassinum reuersus est. Ceterum per anni totius curriculum adeo mentis eius propositum immobile perstitit, ut  nullis omnino argumentis ad eorum potuerit hortamenta precationesque deflecti. Non tamen ob hoc cardinales et episcopi, qui cum eo erant, aliquatenus quiescentes, Iordano principi instare ceperunt ut quantocius properaret, et propter consecrationem eiusdem electi Romam cum eis pergeret. Qui cum magno exercitu ad hoc monasterium ueniens, partim dehortatione ipsius electi, partim timore estatis ulterius progredi nolens, reuersus est.

Concilium Capue. Rome consecratur. Cassinum redit.---Sequenti anno, mediante Quadragesima, apud Capuam concilio episcoporum congregato, cum predictus electus una cum episcopis et cardinalibus Romanis eidem concilio prefuisset, Cencius etiam Romanorum consul cum aliis nobilibus Romanis,  et Iordanus princeps, et Rogerius dux cum omnibus fere suis optimatibus interfuisset, post finem concilii rursus insperate, et nichil eo de his suspicante, cum multis precibus lacrymisque a clericis et laicis perurgeretur, biduo immobilis perstitit. Tandem cum dux et princeps, una cum episcopis ceterisque catholicis uiris, fluentes eius pedibus adiacerent, multis rationibus et orationibus coactus uix tandem succubuit, et preteritam electionem crucis et purpure resumptione firmauit, duodecimo scilicet Kalendas Aprilis, Dominica in Ramis palmarum. Inde Cassinum reuersus, ibidem Pascha celebrauit. Peracta festiuitate, cum Capuano ac Salernitano principe Romam perrexit, ac iuxta ciuitatem Ostiensem Tiberim cum omnibus  transiens, cum graui infirmitate detineretur, extra porticum Sancti Petri tentoria fixit: et quoniam Rauennas heresiarcha , qui uiuente papa Gregorio papatum inuaserat, ecclesiam Sancti Petri armata manu tenebat, non integro die a militibus principis, Dei auxilio expugnata et recepta est. Dominico uero die post Dominicam Ascensionem, multis Romanis et omnibus fere Transtiberinis solemniter cum maxima frequentia occurrentibus, prefatus electus a Romanis episcopis, Ostiensi uidelicet, Tusculanensi Portuensi atque Albanensi, cardinalibus quoque et episcopis atque abbatibus quamplurimis assistentibus, more ecclesiastico consecratus et in apostolicam sedem locatus est septima Idus Maii: quo etiam die corpus  sancti confessoris Christi Nicolai a ciuitate Mirensi, in qua per annos septingentos septuaginta quinque quieuerat, Barim delatum est. Predictus autem pontifex per octo circiter dies Rome remoratus, una cum predictis principibus ad hoc monasterium rediit.

Romam adit. Ubi turbe.---Post exiguum uero temporis spatium comitissa Mathildis urbem adiens, magnis eumdem pontificem supplicationibus per legatos interpellauit, quatenus eius frui aspectibus, eius potiri colloquiis mereretur. Eam quippe causam sibi Romam ueniendi fuisse permaximam suggerebat. Cogebat corporis languor loco non abscedere; sed quia pro sancte utilitate Ecclesie omnibus se disposuerat uel extremis periculis obiectare,  iter per mare aggressus est. Cumque ad Urbem peruenisset, a comitissa et eius exercitu ac ceteris beati Petri fidelibus deuotissime officiosissimeque susceptus est, atque apud ecclesiam beati Petri octo diebus permansit. Deinde in festiuitate sancti Barnabe super altare Sancti Petri missam solemniter celebrans, eadem die, auxilio et ope prefate comitisse, per Transtiberim Romam intrauit. Transtiberim tunc totam, Romanorumque permaximam partem, et nobilium, pene omnem populum, castellum quoque sancti Angeli, basilicam Beati Petri, ciuitatem Ostiensem ac Portuensem in sui iurisdictione tenebat; morabatur uero apud Insulam Rome, que et ipsa iuris exstabat. Die igitur qui apostolorum natalitia precedebat, nuntius quidam,  quasi ex imperatoris parte adueniens, omnes consules, senatores ac populum Romanum de corona submouit imperii, cum subito Romani peruenientes, preter beati Petri ecclesiam, uniuersa ceperunt; ecclesiam uero ipsam, quam supradicti pontificis homines desuper tenebant, ingredi nullo modo potuerunt. Sed quia Guiberti heresiarche multitudo permaxima erat, hi qui ex parte pape uictoris erant, contra tantam hostium manum obsistere non ualentes, in Transtiberim, siue in castellum Sancti Angeli discesserunt. Iam die mediante in ecclesia Sancte Marie in turribus Rauennas heresiarcha missam cantauit. Nam utrumque campanile, igne et fumo supposito, ceperat; sole autem iam ad occasum uergente, hi qui in ecclesia steterant, palam  cum armis suis descendentes, reuersi sunt. Ita, heu, proh dolor! apostolica et uniuersalis beati Petri ecclesia, eo die quo eius precipue festiuitas exstitit, omni tam nocturno quam diurno officio caruit. Sic Guiberti heresiarche spes frustrata est, qui in apostolorum solemnitate missas illic celebrare affectabat. Altera die ab hereticis apostolicum altare lotum, et missa est ibi peracta. Die uero sequenti omnes ad propria sunt reuersi, et eadem ecclesia in ditionem pape uictoris rediit. Eo itidem tempore, dum quidam peregrini orationis gratia ad Beatum Benedictum uenirent, obuius illis quidam uir canonicus factus est, quem quis esset interrogantes. Petrum apostolum se esse respondit. Et illi: Quo tendis? Et  sanctus Apostolus: uado ad fratrem Benedictum, ut cum illo passionis mee diem celebrem; nam Rome consistere non ualeo. uariis enim procellis Ecclesia mea deprimitur. Quod dum fratribus uiri illi postmodum reserassent, ad succedentium memoriam constituerunt, ita tanti apostoli festiuitatem sicut et Patris Benedicti, cum maxima deuotione solemniter celebrare. Capite sequenti agit de uariis tumultibus a Guiberto ac eius sequacibus excitatis, et de coronatione Henrici.

Expeditio in Africam.---Aestuabat interea ingenti desiderio idem uictor apostolicus, qualiter Saracenorum in Africa commorantium confunderet, conculcaret atque contereret infedelitatem. Unde, cum  episcopis et cardinalibus consilio habito, de omnibus fere Italie populis Christianorum exercitum congregans, atque uexillum beati Petri apostoli illis contradens, sub remissione omnium peccatorum, contra Saracenos in Africa commorantes direxit. Christo igitur duce, Africanam deuoluti dum essent ad urbem, omni nisu illam expugnantes, Deo adiuuante, ceperunt, interfectis de Saracenorum exercitu centum millibus pugnatorum. Quod ne quis ambigat hoc absque uoluntate accedisse diuina, illo die quo Christiani de Seracenis uictoriam adepti sunt, eo etiam Italie diuinitus patefactum est.

Synodus Beneuenti.---Prefatus autem uictor papa tertius Urbem egrediens uenit ad hoc monasterium, sociatisque sibi episcopis et cardinalibus ecclesiam Sancti Nicolai in Pica solemniter dedicauit. Mense  autem Augusto synodum celebrare cum episcopis Apulie et Calabrie, nec non Principatuum statuens, Beneuentum perrexit, in qua uidelicet idem apostolicus presidens, ait: Nouit dilectio uestra, etc. Multa oratione complectitur aduersus Guibertum, quem anathematizat: tum conqueritur aduersus Hugonem Lugdunensem et Richardum abbatem Massiliensem desertores. Declarat excommunicatorum consortium ita fugiendum esse, ut debeant fideles potius absque sacramentis uiuere et mori, quam eorum communione pollui. Exstat in tomo II Spicilegii Acheriani pag. 405 Hugonis Lugdunensis epistola ad Matildem comitissam, in qua diluere conatur ea que sibi hac in re imposita fuerant. Multum inuehit in Desiderium in epistola altera ad eamdem Mathildem,  quam Hugo Flauiniacensis abbas integram inseruit in Chronico uirdunensi, apud Labbeum tomo I Bibliothece noue pag. 233. Sed has calumnias expungit unanimis scriptorum huius eui grauiorum consensus qui multis laudibus uictorem celebrarunt. Sic de eo habet chronographus noster ms. Saxonicus ad annum 1085. Hildebrandus papa, qui et Gregorius uII, apud Salernam exsulatus moritur, et ibidem in ecclesia sepelitur, cui, Nortmannorum ex Apulia et Mathildis potentissime per Italiam femine cunctorumque eiusmodi sectam emulantium assensu, Desiderius cardinalis Romanus et abbas Cassinensis, uerus Christi famulus, licet multum corde simul et corpore renitens substituitur, uictor nominatus. Etenim cum infirmitate graui laborans  ad summum hunc apicem inuitus, imo captiuus proueheretur, precibus obtinuit ut infra non multos dies ab hac uita tolleretur. Eadem ferme habet Trithemius ad laudatum annum 1085 in editione Sangallensi Chronici Hirsaugiensis, qui et eumdem pontificem aliis quoque locis passim celebrat. Que uero post Capuanam synodum gesta fuerint, ex Petro Chronicum prosequente discamus.

Oderisius abbas.---In eodem uero concilio idem pontifex grauiter infirmatus, post actum per tres dies concilium, festinanter Cassinum rediit, atque cum episcopis et cardinalibus ad hoc monasterium ascendens, in capitulum fratrum se ferri precepit, et sub districtissimo anathemate interdixit ne quis  successorum suorum auderet uendere uel alienare terraticum, ecclesias, uillas, uel quascunque possessiones huic Cassinensi cenobio pertinentes. Simili modo interdixit ne quis monachorum auderet facere chartam, uel libellum absque scientia abbatis sui: quod si fecisset, irritum esset. Constituit etiam tunc ut omnia monasteria, que sub ditione huius nostri Cassinensis cenobii sunt, prandium per unumquemque annum huic nostre congregationi faciant. Hoc statuto omnium monachorum unanimi consensu, prefatis episcopis in eodem capitulo residentibus atque confirmantibus, domnum Oderisium, religiosum ualde uirum, et Romanum diaconum, qui tunc in hoc nostro monasterio prepositure fungebatur officio, abbatem constituit. Post  hec conuocatis eisdem episcopis atque cardinalibus, monuit atque precepit ut, iuxta quod predecessor suus papa Gregorius iamdudum decreuerat, Ottonem Ostiensem episcopum in papam eligere, quanto possent citius, perstuderent; eumque, quia presens erat, manu apprehendens ceteris episcopis tradidit, dicens: Accipite eum, et in Romanam Ecclesiam ordinate, meamque uicem in omnibus, quousque id facere possitis, habete. His ita dispositis atque decretis, sepulcrum sibi construi in absida ipsius capituli iussit, atque post diem tertium feliciter migrauit ad Dominum, sexto decimo Kalendas Octobris, anno Dominice incarnationis millesimo octogesimo septimo, a Patris autem Benedicti transitu anno quingentesimo septuagesimo nono, cum prefuisset  in huius monasterii regimine annis uiginti nouem, mensibus quatuor, dies sexdecim; in sede uero apostolica ab ipso sue electionis exordio anno uno, sacrationis mensibus quatuor, dies septem. Eum dysenteria dissolutum obiisse scribit Sigibertus in Chronico ad annum 1086. Alii ueneno illum periisse aiunt; unde nonnulli martyris ei titulum dedere, quod hoc pacto ob Ecclesie defensionem ab eius inimicis ueneno necatus possit dici.

Multa relinquit ornamenta.---Ista preterea ornamenta idem papa uictor ad mortem suam in hoc monasterio dereliquit: que omnia fere post dedicationem ecclesie partim ipse cum fratribus huius cenobii acquisiuit, partim ab aliis in pignore posita  recollegit. Planete diaspre deaurate quinque, et tres sine auro; diarodane tres deaurate, diapisti due, et alia cetrina: purpuree deaurate septem, et alie quinque purpuree, et due examete; planeta Ioannis medici; planete quotidiane sex, quadragesimales quatuor; dalmatice parate octo, et alie undecim; tunice parate quinque, et alie decem et nouem, propter incensum quinque. Pluuiales auro ornatos triginta octo, et alios octoginta septem; albas lineas centum nonaginta tres, de serico decem; stole deaurate cum manipulis suis decem et nouem; de argento cum manipulis suis tres; stole alie decem et octo; semicinctia septem; fanones aurei pro subdiaconibus tres, et alii quatuordecim; camisi magni deaurati cum amictis suis duo, et alii de  serico septem; panni de altari Sancti Benedicti facies una cum margaritis, et altera facies deaurata; coopertoria cum auro tria, et duo sine auro; circitoria magna et optima undecim. Panni de altare Sancti Ioannis, circitoria quinque et coopertoria quinque; panni de altare Sancte Marie facies una purpurea cum auro, coopertorium cum smaltis, circitoria quatuor, opertoria quatuor; panni de altare Sancti Gregorii, circitorium aureum et alios quatuor sine auro, opertoria quatuor, dossales magni decem et nouem, dossales minores triginta; ostiaria [f., hostiaria] septem; calices aurei duodecim cum patenis suis; septem maiores, et quinque minores; fistula aurea cum angulo; calices argentei Saxonici duo, et alii argentei septem; fistulas argenteas duas; thuribula de  auro duo, de argento deaurata duo; alia argentea maxima duo; et alia argentea octo; candelabra de crystallo parium unum, et aliud parium argenteum cum onychino, et aliud parium argenteum cum malis crystallinis, et alia candelabra quinque; due laterne argentee magne, et una quotidiana; Euangelium ipsius, Euangelium imperatoris, Euangelium pape Stephani, Euangelium imperatricis; duo Euangelia fratris Firmi; Euangelium abbatis Aligerni; duo Sacramentoria cum argento; Epistolaria duo, unum cum tabula aurea, aliud cum tabulis argenteis; Regulam Sancti Benedicti cum tabulis argenteis; capsa magna argentea cum gemmis et smaltis; scrinia argentea duo; duas cruces aureas magnas cum gemmis, et due alie auree minores,  et tres argentee ad processionem; candelabrum; urceum cum aquamanili suo; fumigatorium grecum; aliud cum nigello; urceum cum smaltis. Omnia hec argentea. Pyxis aurea cum smaltis pro corpore Domini, et alia maior argentea cum nigello; coppetelle de pernis tres; calices onychinos duos; bacilia argentea paria duo; centum libras auri non laborati; stole auree due; fanonem imperialem totum aureum; scaramange imperatorum duodecim; coronam de argento super altare Sancti Ioannis cum crucibus quinque, et aliam crucem grecam; coronam argenteam deauratam, et lapidibus pretiosis ornatam, ferens sex cruces; aliam coronam super altare Sancti Benedicti, ferens tres cruces lapidibus pretiosis ornatas; in Sancto Nicolao  coronam argenteam, et crucem argenteam fusam; corone argente, quas in ueteri ecclesia inuenit, undecim. Hec de reuerendissimi uictoris tertii pape uita et moribus, ac loci istius renouatione seu adornatione breuiter dicta sufficiant. Ceterum quandiu mundi istius orbita uoluitur, eius laudabile meritum semper accipit incrementum per Iesum Christum Dominum nostrum, qui uiuit et regnat cum Patre et Spiritu sancto in secula seculorum. Amen. Hic subiicimus epitaphium, quod hodieque uisitur inscriptum eius sepulcro in capella Sancti Bertharii.


EPITAPHIUM uICTORIS PAPAE III.




uictoris memoria et reliquie. Opuscula.---His  que de Desiderio, seu uictore, diximus ex Leone et Petro eius continuatore, nichil fere adiiciendum occurrit, cum animus non sit ea que in uulgatis auctoribus de eo habentur huc referre. Eius memoriam ipsa Septembris 16 die, que ei ultima fuit, celebrant fasti Benedictini et Ferrarius in Catalogo generali sanctorum. Sacra eius ossa ex antiquo sepulcro in sacellum beati Bertharii translata sunt anno 1515, cum uero idem sacellum, iam ab annis multis inchoatum, anno tandem 1666 plane consummatum fuisset, beati pontificis reliquie solemni pompa ibidem ad altaris dexteram partem locate sunt ab illustrissimo presule Angelo de Nuce, tunc temporis  Sacri Montis abbate, postea Rossanensium archiepiscopo, ut ipse narrat in notis ad caput 73, libri III Chronici Cassinensis. Porro locum inter ecclesiasticos scriptores meruit uictor, cuius opuscula recenset Petrus Diaconus, in libro De uiris illustribus monasterii Cassinensis, capite 18. De miraculis, inquit, que a beato Benedicto et a monachis Cassinensibus gesta sunt, una cum Theophilo diacono libros edidit quatuor. Cantum etiam Beati Mauri composuit, etc. Factus pontifex scripsit ad Philippum regem Francorum, ad Ugonem Cluniacensem abbatem quamplures epistolas. Ex his dialogorum libri tres editi sunt, quarto nondum reperto.





uICTORIS III PAPAE EPISTOLAE.



I. Ad imperatricem  pro releuando tributo S. Sepulcri. 
[MABILL. Annal. Bened., Append. ad t. u, p. 647.]


uICTOR episcopus, seruus seruorum Dei, gloriose et dilecte filie A. imperatrici Auguste.

Apostolice sedis debito compellimur, carissima nobis in Christo filia, maioribus et minoribus non subtrahere solitaria monita. In qua utique causa tanto magis insistere sublimioribus debemus, quanto eos temporaliter plus prodesse aut nocere posse Christi pauperibus scimus. Unde, cupiens tuam dignitatem in futuro non condemnari pro temporali oppressione peregrinorum et pauperum, sed glorificari  pro releuatione eorum, denuntiamus et obsecramus in Domino Iesu ub ab oratoribus et uisitatoribus sancti et gloriosi Sepulcri eius facias cessare grauissimum et importabile tributum quod eis imponitur a tuis officialibus. Ut enim alia que ubiuis locorum imperii tui patiuntur taceamus, in duobus tantum locis adeo angariantur, ut pro singulis equis tres aurei, et ex binis peditibus toditem tollantur. Insuper equos eorumdem oratorum uiolenter ablatos quandiu uolunt angariant et uexant. Cuius quidem periculi malum nisi quantocius imperiali edicto a regno tuo propellas, in animam tuam, quod absit! redundaturum scias; quia ad maiores respicit quidquid a minoribus delinquitur, et facientes et consentientes  pari pena plectentur. Nos tamen, ut decet, semper in bono memores tui et tue uenerabilis genealogie, optamus te pre multis sic temet atque tuos regere, quatenus sic nomen bonum, quod melius est quam diuitie multe, acquiras, et in futuro gaudium Domini tui feliciter intreas. ualere perpetuo tuam excellentiam et optamus et oramus: atque ut Romane Ecclesie, scilicet prime et proprie matris tue, sicut te decet, recorderis, eamque semper uenereris admonemus. Equidem ipsa iugiter tui in bono recordatur, et auitam prosapiam tuam ueneratur.



II. uictor III episcopatus Rauellensis, nuper constituti possessiones, petente Ursone episcopo, confirmat. 
[UGHELLI, Italia sacra, I, 1182.]


uICTOR episcopus, seruus seruorum Dei, dilecto in Christo filio URSO Rauellensi episcopo in perpetuum.

Quandoquidem, superna disponente clementia, B. Petri apostolorum principi, eiusque successoribus ubique gentium ordinandi, disponendi, regendi et gubernandi Ecclesias a Deo est concessa potestas, nos quoque, pro modulo nostro omnium Ecclesiarum sollicitudinem habentes, hoc quod nostre mentis arcano Dei miseratio inspirauit, iure disponere, regere et gubernare satagimus. Quocirca piis uotis iustisque postulationibus annuentes, concedimus tibi,  auctoritate precipimus ut ab eis abstinere curetis, neque illis omnino communicetis, quia Ecclesie Romane communione sua se sponte priuarunt. Nam, ut beatus scribit Ambrosius: Qui se a Romana Ecclesia segregat, uere est habendus hereticus.

Constituimus etiam ut, si quis deinceps episcopatum uel abbatiam de manu alicuius laice persone susceperit, nullatenus episcopus uel abbas habeatur, neque ulla ei ut episcopo uel abbati adhibeatur reuerentia. Insuper ei beati Petri gremium et introitum ecclesie interdicimus, quousque locum, quem sub tanto crimine ambitionis et inobedientie  cepit, resipiscendo non deserit. Similiter etiam de inferioribus ecclesiasticis gradibus dignitatibusque constituimus. Si quis item  imperatorum, regum, ducum, principum, comitum, uel cuiusuis potestatis secularis episcopatum uel quamuis aliam ecclesiasticam dignitatem dare presumpserit, eiusdem sententie uinculo se astrictum nouerit; cum trecenti et [decem et octo] octo Patres in Niceno concilio omnes huiusmodi uendentes et  ementes excommunicauerint, censentes ut qui dat, et qui recipit, anathema sit. Cum huiusmodi igitur episcopis, abbatibus, aut clericis reliquis qui communicat uel orat, aut ipsorum audit missas, una excommunicationis sententia plectitur; qui nec sacerdotes quidem rite putari possunt.

Penitentia uero et communio a nemine nisi a catholico suscipiatur. Quod si nullus adsit catholicus presbyter, rectius est sine uisibili communione persistere, et inuisibiliter Domino communicare, quam, eam ab heretico sumendo, a Deo separari. Nulla enim  conuentio Christi ad Belial, neque pars aliqua fideli cum infideli . Omnis autem hereticus infidelis est. Simoniacus uero, quia hereticus, idcirco infidelis. Nam sacram  Christi communionem quamuis uisibiliter et corporaliter catholici propter imminentes hereticos habere non possint, dum tamen mente Christo coniuncti sunt, eius communionem inuisibiliter sumunt.





uICTORIS III PAPAE OLIM DESIDERII ABBATIS CASINENSIS DIALOGI.




LIBER PRIMUS. In quo agitur de miraculis a sancto Benedicto, aliisue monachis in monasterio Casinensi, ope diuina factis.

 Quia, donante Deo, miracula que ipse ad laudem sui nominis in hoc Casinensi cenobio fieri uoluit, queue nostra memoria facta sunt, uel a senioribus nostris relata cognoui, scribere disposui, licet omnia nequeam stylo comprehendere, tum quia plura exciderunt memoria, tum quia, occupatus regimine, uel ea que scribo discutere ipse non possum, pauca tamem de pluribus ad edificationem audientium mandare curabo memorie. Nam si omnia que uel ipse uidi, uel que mihi relata fuere, per ordinem referre uelim, dies me, ut estimo, antequam sermo deficeret. Et hec non tam fretus ingenio, quam quia res omissa uidebatur, scribere sum aggressus, metuens ne, sicut hactenus, ita etiam amodo  scriptorum negligentia derelicta, a memoria elapsa, obliuioni traderentur. Insuper etiam rogatus a fratribus, et precipue a te, frater Theophile leuita carissime, ut cuncta uel audita uel uisa, memoratu digna, tuis tuorumque auribus studiose fideliterque referre deberem, rusticano licet stylo, tam deuote  atque sedule studui parere petitioni, omnipotentem Dominum deprecans ut qui seruis suis gratiam tribuit ad uirtutes et mirabilia facienda, mihi quoque sermonem non deneget, quatenus ea digne ac fideliter ad multorum profectum ualeam enarrare.


Theophilus. Ego quidem non solum ea que in hoc Casinensi cenobio miracula, Domino largiente, patrata sunt, nosse desidero, uerum etiam ea que in aliis partibus, his uicinis temporibus Christus Dominus per seruos suos dignatus est operari, si que nosti, mihi hec audire sitienti te, queso, narrare ne pigeat. Et hec idcirco te maxime scribere rogo, quia plerosque magis uirtutum exemplis quam exhortationum uerbis ad exercitium boni operis, et  ad amorem patrie celestis accendendos esse non dubito.


Desiderius. Primum quidem, uoluntati tue fauens ea que in hoc nostro cenobio facta sunt, duobus comprehendam libellis: dein cetera que ex aliis  frater et cepiscope noster Urse, tuisque successoribus in perpetuum quidquid ad Rauellensem ciuitatem episcopali dignitatis honore nouiter insignitam uel pertinere ad presens, uel quod etiam futuris temporibus iuste acquisieritis, ut iure episcopali habeatis, retineatis et possideatis. Si quis autem uel rex, uel marchio, uel dux, uel princeps, uel patricius, uel comes, uel uicecomes, seu aliqua magna paruaque persona contra hanc nostri decreti sanctionem agere presumpserit, primo quidem a Christi corpore et sanguinis communione separatus  dep . . . . bis aut ter canonice compellatus fuerit, nisi satisfecerit sed . . . . malitia perstiterit, eum excommunicatum et damnatum esse censemus. Damus autem tibi tuisque successoribus liberam potestatem in diecesi uestra absque alicuius con . . . chrisma conficere, ecclesias dedicare, clericos ordinare, et quidquid episcopatus est ordinis celebrare.

Datum Capue per manus . . . . Signiensis episcopi, Romane uero Ecclesie bibliothecarii, anno ab Incarnat. D. N. I. C. 1088; anno uero 1 pontificatus D. uictoris III pape, indict. X.





uICTORIS III PAPAE CONCIO. Habita in synodo Beneuentana, De damnatione Guiberti; de recentibus schismaticis uitandis.---Concilii canones.


 Nouit uestra dilectio, karissimi fratres cepiscopi , sancta Romana et apostolica sedes, cui Deo auctore deseruio, quot aduersa pertulerit, quot denique per Simoniace hereseos trapezitas malleis tunsionibusque perfracta sit, adeo ut columna Dei uiui uideretur iam pene concussa nutare, et sagena summi piscatoris intumescentibus fluctibus disrumpi, ac naufragii sorte perire. Guibertus enim heresiarcha, qui, uiuente sancte memorie predecessore meo Gregorio papa, Romanam inuasit Ecclesiam, Antichristi precursor et Satane signifer, oues Christi dispergere, mactare laniareque non desinit.

Incitator enim incentorque malorum factus, quantas Gregorio pape iniurias, quas persecutiones,  quot clades intulerit, referre quis possit? Excitauit contra eum coniuratos ipse conspirationis auctor; fugauit Urbe; sacerdotio, quantum in se fuit, Simoniacus periurusque primauit, commouit aduersus eum Romanum imperium, concitauit gentes et regna; et  excommunicatus ipse atque damnatus sanctum pontificem excommunicare presumpsit, Romanam urbem hactenus sacrilegiis, cedibus, periuriis, conspirationibus, flagitiis et uitiorum omnium ludibriis profanare non desinit, et Simonis Magi perfidia incensus, nequitie sue complices ad tam impium et exsecrabile facinus euocans, coacto imperatoris exercitu, apostolice sedis inuasor effectus est contra precepta euangelica,  contra prophetarum apostolorumque decreta, contra canonum et Romanorum pontificum iura, nullo cardinalium episcoporum precedente iudicio, nullo Romani cleri approbante suffragio, nullo deuoti populi requisito consensu in sancta Romana Ecclesia totius nequitie ac perditionis caput effectus  est. Sed omnipotentis Dei potentia cum iam dictum Gregorium pontificem post labores ac certamina plurima ad eternam requiem euocasset, et unanimi concordia episcopi et cardinales prouincialesque antistites una cum Romano clero et populo paruitatem nostram modis omnibus contradicentem et renitentem apostolice sedi prefecissent, non timens eterni imperatoris iudicium, nunc usque Christum et oues eius, pro quibus ille fudit sanguinem suum, persequi non omittit. Idcirco auctoritate Dei et beatorum apostolorum Petri et Pauli, omniumque sanctorum, omni illum sacerdotali officio et honore priuamus, et, a liminibus Ecclesie separantes, anathematis uinculo innodamus.

Nostis preterea et bene nostis quos dolos machinati,  sint, quantasque mihi pressuras intulerint Hugo Lugdunensis archiepiscopus, et Richardus Massiliensis abbas, qui pro fastu et ambitione sedis apostolice, ad quam dudum clam inhiabant, ubi uotis suis potiti non sunt, schismata in sancta Ecclesia fecerunt, et Richardus quidem Rome nostram electionem cum cardinalibus et episcopis egerat: Hugo autem ad nos post paululum ueniens affusus uestigiis, dum obsequium nobis summo pontifici debitum inuitis ac retractantibus exhiberet, legationem a nobis in partibus Galliarum postulauerat et acceperat. Itaque donec paruitatem nostram electioni facte, atque a se approbate repugnare conspexerant, ipsi modis omnibus insistebant ne onus  pro utilitate Ecclesie nobis impositum abiiceremus. Ubi uero nos tandem cedere peruiderunt, conceptam diu flammam clibanus exsaturatus euomuit. Quapropter cernentes sibi fratrum omnium unanimitatem constanter obluctari, ab eorum et nostra sunt continuo communione seiuncti. Unde uobis apostolica  partibus uel audisse, uel uidisse me contigerit, aliis duobus libellis concludere, comite uita, studebo. Et ut omnem dubitationis scrupulum legentibus auferam, per singula queque personas a quibus mihi hec sunt relata subnectam: melius esse reputans ex toto silere, quam aliquid falsum mendosumue narrare.


Theophilus. Cum Scriptura dicat: Os quod mentitur occidit animam , quare beatus Paulus, una cum Sila carceris custodie mancipatus, Romanum se esse asseruit, cum non Romanum, sed Iudeum fuisse luce clarius constet?


Desideruis: Absit hoc a fidelium cordibus, ut ueritatis predicator, doctorque gentium, mendacium in aliquo incurrisse credatur! Beatissimus enim Paulus  et Romanus erat, et Romanus non erat; Romanus non erat, quia ex Romana urbe oriundus non fuerat  . Romanus uero erat, quia omnis Iudaica plebs, ut uniuersus pene orbis, sub Romani tunc temporis imperii ditione degebat. uel etiam propterea quia Romanus excelsus interpretatur, congruentissime iustissimeque se Romanum potuit appellare, quia se excelsum esse nullatenus hesitabat, sicut ipse dicit: Nostra autem conuersatio in celis est .


Theophilus. Fateor, ualde mihi sunt grata que dicis, sed ea, queso, que promiseras narrare iam incipe.


Desiderius. Res ualde est noua quam narro, et  seniorum nostrorum assertione roborata de reuerendissimo uiro:  Appollinare abbate scilicet nostri monasterii, cui, Deo fautore, licet indignus deseruio: cuius sanctitas, benignitas, largitas, omnibus pene in hac prouincia commorantibus lucidissime patuit. Qui dum quadam die, necessitate cogente, predia requireret monasterii, uenit ad fluuium  Lirim; cumque nauis deesset qua fluuium transire posset, plenus fide, signaculo sancte crucis se muniens, accessit ad oram fluminis, atque, ut erat, indutus uestibus, calceatus pedibus, fluuium est ingressus; et ita  sicco uestigio ad alteram ripam peruenit, ut nec calceamenta quidem ipsius madefacta  uiderentur. Animaduerte, precor, quante sanctitatis, quanteque religionis ac meriti apud omnipotentem Deum iste uir exstitit, cui adhuc pondere grauato corporis concessum est elementum super liquidum ac si super aridam ambulare; ut uidelicet apostolorum principi similis hoc in facto habeatur, cum desuper undas, iubente Domino, sicco uestigio gradiebatur.


Theophilus. Animaduerto utique et uehementer admiror, cum in nostris temporibus  omnipotens Deus talia dignatus est operari.


Desiderius. Si illud, carissime frater, attendas,  quod Dominus discipulis suis promittere est dignatus: Ecce ego uobiscum sum omnibus diebus usque ad consummationem seculi , letari potius quam mirari poteris.


Theophilus  . Et letor quidem, et uehementer exsulto; sed, prorsus precor, inchoata prosequere.


Desiderius. Eo quoque tempore quo gens Agarerenorum, deuecta classe, late deuastauere Italiam, qualiter omnipotens Deus hoc de manibus illorum liberauerit monasterium, non duxi dignum silentio preterire. Cum igitur omnia circumcirca igne, ferroque consumpsissent, ecclesias etiam sanctissimorum Petri et Pauli adeuntes depredati sunt. Dein Appie carpentes iter, Fundanam aggressi urbem,  igne eam cremarunt, cunctique in ea commorantes ab eis uel occisi uel capti sunt. Indeque digressi, in uicinia nostri monasterii trans Lirim fluuium applicantes, quia nox iam imminebat terris, castra posuerunt, ut facto mane omne monasterium funditus diruerent, uel quidquid ibi inuenire possent, in predam abducerent: et ut sunt nimis sitientes sanguinem, omnes quos illic reperissent fratres, gladio iugularent. Cumque hoc tam horrendum, tam immane, tamque formidandum periculum esset in monasterio nuntiatum, omnes fratres nimio pauore perculsi, terre consternati sunt, diuinam maiestatem  obnixe precantes, ut illorum animas benigne recipere dignaretur, quarum corpora tam subite, tam formidande morti, peccatis exigentibus, tradere decreuisset: non enim amplius in hoc mundo se uicturos credebant, qui tam proxime mortis gladium sibi imminere cernebant. Igitur cum per totam noctem aspersi capita cinere, uigiliis et orationibus essent intenti, reuerentissimus uir Apollinaris abbas, cuius superius mentionem feci  , Bassatium abbatem, religiosum scilicet uirum, per uisionem allocutus est, dicens: Nolite timere, ne mestum geratis animum; non enim in hoc tempore ab Agarenis capiemini, nec aliquid damni diuina protegente dextera uobis inferre poterunt; sed quantocius reuertentes suos adire tentabunt fines;  uos autem deinceps securi ac illesi manebitis, quia sanctissimus Pater Benedictus uestram ab omnipotente Domino salutem obtinuit; ipse enim uenit ad adiuuandum uos, nosque omnes cum eo simul. Igitur uenerabilis uir Bassatius abbas expergefactus somno, conuocatis in unum fratribus, retulit que uidisset, queque sibi reuelata fuissent; et ut instanter omnipotentem Dominum deprecarentur admonuit. At illi certi de diuina misericordia alacres effecti, laudantes ac benedicentes Dominum, quod reliquum erat noctis, precibus orationibussque consummant. Tanta uero erat serenitas eris, ut nulla in eo uel tenuis quidem nubecula uideretur, cum subito celum densatur nubibus, tonitrua concrepant,  coruscationes ac fulgura crebra micant, tantusque imber effusus est terris, ut Liris fluuius, late redundans, quasi mare uideretur. Igitur illucescente diluculo, surgentes a castris barbari accesserunt ad oram fluminis, diligentius perscrutantes si quam forte nauim uadumque reperire possent, ut fluuium transmeare ualerent: sed cum omnis transeundi spes eis esset ablata, dira incitati barbarie, manus sibi digitosque corrodentes, quod spe frustrati prede, uacui remanserant, cellas nostri monasterii trans Lirim positas igne cremantes, uerso exercitu quantocius abire ceperunt. Cumque ad eum locum peruenissent, quo predictus Liris fluuius patenti ostio mari influit, omnes quos habebant equos, debilitatis eruribus, precisis neruis,  quia secum ferre nequibant, reliquerunt. Ipsi uero, ascensis nauibus, dantesque carbasa uentis, recto cursu sulcantes equora, Siciliam deuenissent, et se celeriter aridam contingere sperarent: repente paruam cernunt nauiculam huc illucque inter suas naues liquidas super undas celeriter discurrentem, in qua clericus ueneranda canitie et alter monachus sedere uidebantur. Et cum ab eis sollicite interrogarentur unde tam leti, tam alacres, uel tam onusti repedarent? ab Italia se uenire professi sunt, ibique omnia igni ferroque tradidisse: domos  etiam Petri ac Pauli, nec non Benedicti se exspoliasse gloriati sunt. Et uos, inquiunt, qui estis, qui tam sollicite, tam diligenter, tamque curiose nos interrogare nitimini? Nos, inquiunt, unus Petrus, alter Benedictus uocamur, quorum domos uos inuasisse iactatis; sed cuius uirtutis, cuiusue potentie simus, quam citissime experiemini. Et his dictis ab oculis eorum ablati sunt. Mox igitur undique furentibus uentis, tumescentibus fluctibus, tanta subito tempestas exorta est ut naues omnes uel collise inter se uel impulse scopulis confracte sint. Ita ut ex omni illa paganorum copia uix pauci superfuerint qui suis hec, a quibus missi fuerant, ciuibus nuntiare potuissent. Et quidem permisit omnipotens Deus ad tempus suas ab eis ecclesias deuastari, sed non est  passus eos super tanto facinore diutius gratulari. Hoc in facto illud mihi uidetur esse impletum, quod beatus P. Benedictus suis olim discipulis promiserat, dicens: Presentior uobis, dilecti filii, carnis deposito onere, uestrisque per Dei gratiam cooperator existam assiduus. Illud etiam quod B. Petro Dominus intulit, dicens: Tu es Petrus, et super hanc petram edificabo Ecclesiam meam et porte inferi non preualebunt aduersus eam . Non inquit, non ualebunt; sed, non preualebunt: porte enim inferi pagani sunt, heretici atque Iudei, qui tunc aduersus Dei ualere uidentur Ecclesiam, cum per eos Dominus suos flagellari fideles permittit; sed non preualebunt, quia omnipotens ac misericors Deus non eos de Ecclesia sua perpetuos sinit  habere triumphos. Unde et Apostolus hortatur, dicens: Tribulationem patimur, sed non coangustamur; aporiamur, sed non destituimur; persecutionem patimur, sed non derelinquimur; humiliamur, sed non confundimur; tribulamur, sed non perimus .


Theophilus. Placent uehementer que dicis.


Desiderius. Ioannes sancte recordationis presbyter  , qui in nostro monasterio decanatus officio aliquo tempore functus est, uestri postmodum monasterii quod intra Lucensem urbem constructum est, prepositus fuit, qui quante obedientie, quanteque humilitatis fuerit, plures qui eum nouerunt monachi et adhuc supersunt, testes existunt. De  mirabilibus uero que per eum diuina maiestas operari dignata est, quia plura a memoria lapsa sunt, que recolo, pauca narrabo. Cum idem uir Dei ieiuniis, uigiliis, orationibus, maximeque largitati eleemosynarum esset intentus, tantam lacrymarum gratiam Domino largiente promeruit, ut dubium non esset quod ille lacryme multa apud Deum impetrare ualuissent, que ex tam simplici humilique corde edite fuissent. Cumque fama sanctitatis eius totam per eamdem urbem claresceret, demoniaca quedam, que grauiter uexabatur, ad monasterium  cui ipse preerat adducta est. Et cum ab eis qui eam duxerant, ut pro eo Dominum precaretur, magnis precibus fuisset obstrictus, conuocatis fratribus oratorium intrauit, atque multis effusis lacrymis preces pro ea Domino fudit, statimque ab ea demonium effugauit.

Sed neque hoc sileam, quod ueridicis uiris de eodem uenerabili uiro narrantibus agnoui, quod uidelicet ita clarum est, ut nullis pene, qui intra menia eiusdem prefate urbis Lucensis commorantur, occultum sit uel incognitum. Cuiusdam namque illustris uiri uxor infirmitate detenta iacebat in lectulo, que adeo crescente languore ad extrema perducta est, ut per tres dies sine sensu, sine uoce recubans, uelut mortua haberetur. Cumque  omnes qui aderant, funditus de eius uita desperarent, ad Dei hominem missum est, ut pro ea omnipotenti Domino hostias precesque offerre dignaretur. At ille, ut erat beneuolus animo, et ad supplicantium uota paratus, mox sacerdotalibus indutus uestibus ad altare omnipotenti Deo sacrificium oblaturus accessit. Igitur cum intra sacra missarum solemnia nomen illius memoraretur, illa in domo propria, longe a monasterio posita, ex lectulo in quo quasi exanimis iacebat, tanquam si ab aliquo uocaretur, respondit. Cumque ab illis qui aderant interrogaretur quid diceret, uel cui responsum dedisset, illa inquit: Dominus Ioannes prepositus nunquid non est hic? ipse enim uocauit me, illique respondi. At illi obstupefacti ex tam inusitato,  tam celebri, tamque obstupendo miraculo, tum quia illam que fere exanimis iacuerat, sanam pene et incolumem uidebant; tum quia uocem illius tam longe positi audisse se referebat, statim curauerunt ad monasterium nuntios mittere, ut quid seruus Dei ageret agnoscerent, et indicarent: procul dubio credentes, quod non abs re mulier tam celeriter in lectulo surrexisset, responsumque dedisset. Cumque illi qui missi fuerant ad monasterii oratorium intrassent, uirum Dei inuenerunt iuxta altare stantem, ac pro ea longinquitatis auctori Domino sacrificium offerentem; et subtiliter notantes horam, repererunt eodem momento, quo intra sacra missarum solemnia nominata est, eam ex lecto surrexisse,  responsumque dedisse.

Felicis etiam memorie  S. Alexander papa uir disertissimus ac eruditissimus exstitit: qui primum  Lucensem, postmodum uero Romanam Ecclesiam rexit, ex cuius ore ea, que nunc refero, de eodem uenerabili uiro audisse me contigit. Cum quodam tempore idem prefatus pontifex febre correptus grauiter egrotasset, et quotidie languore crescente uehementius fatigaretur, repente ei ad memoriam rediit quod fama uulgante de predicto seruo Dei sepius audierat: quod uidelicet, quicunque febre detentus hausisset  ex aqua que de manibus ipsius defluebat, dum post missarum solemnia ablueretur, mox recepta sanitate liberaretur. Latenter igitur misit qui sibi ex illa aqua aliquantulum afferre debuissent. Cumque hi, qui missi fuerant, aquam quam postulauerat attulissent, mox ebibit, atque ita repente sanitati pristine restitutus est, ut  nulla in eo languoris illius indicia remanerent.

Alius quoque uir uenerabilis uite, Guinizzo  nomine, mente et habitu monachus fuit, qui ex ulteriori Hispania nostrum ad cenobium ueniens, in hac uicina silua non paruo tempore uitam solitariam duxit, ubique in omnipotentis Domini Iesu Christi seruitio uitam finiuit. De quo uenerabili uiro Ioannes abbas monasterii S. uincentii, siti iuxta ortum uulturni amnis, qui ei familiarissimus fuit, multa miranda mihi, cum adhuc in nostro monasterio prepositure curam gereret, referre solitus erat. Cuius discipulus Ianuarius  nomine, magne obedientie, magneque abstinentie monachus exstitit. Qui dum quodam tempore a magistro suo, uenerabili uidelicet Guinizzone, ut ferramenta quibus operari soliti erant  reficeret, Aquinum missus fuisset, domum fabri ferrarii adiit, atque ab eo eadem ferramenta reparari, data mercede, poposcit. Faber uero ferrarius cepit eum irridere, dicens: Num ex pane et aqua solitarius iste tam rubicundus tamque pinguis exstat  . Rubor iste, ut mihi uidetur, magis ex uino quam ex latice hausto procedit. At ille: Hodie, inquit, tibi utrum ex natura an ex assidua uini potatione rubore conspergar, ostendam. Cum uero ferrum in ignem missum uehementer ferueret, et faber ferrarius, id acceptum forcipe, super incudem posuisset, ac scintille, huc illucque undique uolantes, totam pene domum illustrauissent, casu ferrum ex incude in terram desiliens cecidit. Igitur uenerabilis  uir Ianuarius, ferrum ex incude cecidisse conspiciens, inclinans sese, feruens ferrum nuda manu tenuit, et super incudem ponens, malleatorem,  ut quantocius id percuteret, hortatus est. At illi qui aderant uiso tanto miraculo, nimio pauore perterriti, pedibus eius prouoluti, ueniam ex irrisione quam in eum exercuerant, humiliter deprecati sunt. Sicque factum est ut omnis illa irrisio in uenerationem uersa sit, quam stulti homines in Dei seruum procaciter inferre presumpserant. Itaque cum uenerabilis uir ad magistrum, atque ad cellam propterea remeasset, ab eo uehementer correptus est, quod insultantibus cedens, talia in oculis hominum facere presumpsisset. Cumque ille unde hoc sciret, uel quis sibi indicasset, percunctaretur: Ille, inquit, qui tibi prestitit ut posses facere, mihi etiam ut possim scire.


Theophilus. Cum Dominus dicat: Luceat lux  uestra coram hominibus, ut uideant uestra bona opera, et glorificent Patrem uestrum qui in celis est , quid est quod sancti uiri bona sua occultant, et ne ab aliquibus uideantur, omni nisu elaborant?


Desiderius.  Sancti uiri etsi quandoque opera sua ostendant in publico, intentio tamen illorum manet in occulto; per hoc enim quod intus agunt, laudes exterius non requirunt, quia et de bono opere proximis cupiunt prebere exemplum, et tamen, per intentionem, qua soli Deo placere desiderant, semper optant esse secretum. Tunc, inquam, bona sua occultari appetunt, quando ex eorum propalatione nullum animarum lucrum, nullum fraterne  saluti emolumentum cernunt adfuturum. Cum autem exinde ad gloriam omnipotentis Dei aliquid se lucrari posse conspiciunt, tunc bona sua declarari ac propalari patiuntur, quia non suam, sed Conditoris sui laudem requirunt.


Theophilus. Satis aperta ratio patet, nec aliquid inde ultra requirendum puto.


Desiderius. Ea quoque que de hoc egregio uiro, uidelicet Guinizzone, Ioannes religiosus monachus, qui in hac uicina silua sub anachoretica disciplina solitarius commoratur, solitus est referre, dignum duxi huic nostro associare libello; dicebat enim: Quia cum adhuc in Beneuentana ciuitate in suo monasterio degeret, quadam die quidam Dei seruus sibi, aliisque fratribus qui ibi aderant, intulerit,  dicens: Pro certo sciatis hodie aliquem magnum uirum e monachis apud montem Casinum ex hoc mundo migrasse ad Dominum: quod illi audientes, mirati sunt, quod per octoginta ferme milliaria  egredientem e corpore animam illius uidere potuerit, et non adhibentes fidem, subtiliter studuerunt indagare. Et repertum est eo die illum uenerabilem uirum emisisse animam, quo predictus Dei seruus Beneuenti positus agnouit.

Sed neque hoc tacebo, quod de Mancuso monacho fratribus referentibus agnoui, quem ipse in monasterio positus uidi, nostroque iam tempore defunctus est. Qui cum ex Apulie partibus conuersionis gratia huc uenisset, a Richerio  abbate nostro predecessore susceptus, fratrum congregationi sociatus est. Itaque in monasterio corpore, in seculo mente degens, semper terrena queque meditabatur: omne magisterium regularis discipline sibi graue et importabile uidebatur. Tunc cepit ab abbate licentiam  petere, multasque occasiones adinuenire qua patriam parentesque posset reuisere. Cumque ab abbate suo sepius fuisset admonitus, ut uiam ueritatis, quam semel arripuerat, in melius proficiens de die in diem ad finem usque perducere, deposita omnis torporis ignauia, summopere studeret, ne forte iuxta sententiam Domini , aratrum tenens retroque respiciens regno celorum aptus esse non posset; et ne uxorem Lot imitans in statuam salis uersus , horrendum cunctis spectaculum preberet: ille nichilominus  nullo modo quiescebat, sed quotidie abbatem fratresque precibus fatigando, ut eum patriam reuisere sinerent, omnimode postulabat. Cumque spem redeundi frustratam sibi esse  conspiceret, clam de monasterio egressus, more fugacis serui nocturnas tenebras captans, ut canis ad suum uomitum ad patriam  , diabolo instigante, reuersus est, atque in parentum domo mansitans, seculariter ibi, ut iamdudum mente conceperat, uiuere cepit. Sed cum ab abbate suo per nuntium sepe fuisset admonitus ut ad monasterii claustra rediret, et ille, salutaria monita paruipendens, obtemperare negligeret, ab eodem abbate communione priuatus est. Cum itaque non post multos dies paululum languore correptus in lectulo resideret, immanem leonem ingredientem ostium ac contra se aperto ore uenientem cernit. At ille ad ingressum ferocis bestie territus, cepit magnis uocibus  clamare, dicens: Currite, currite, quia leo iste me deuorare contendit. Leo uero rugiens irruit in eum, et mordens, coxam illius apprehendens, maximum ex ea carnis frustum abstraxit, sicque  eum ementatum ac seminecem relinquens disparuit. Cumque plures ad clamorem uocis illius obstupefacti concurrerent, leonem quidem minime uiderunt, sed ementatum ac seminecem monachum in terra prostratum inuenerunt. Itaque cum eum a terra eleuarent, paululum recepto spiritu, cuncta que sibi acciderant per ordinem pandit, et ut quantocius se ad monasterium reducerent, propinquos ac uicinos obnixe precatus est. Propinquis igitur eius uoto obtemperantibus, ad cellam huius nostri monasterii, que contra Asculanum oppidum sita est, eum portauerunt, ibique post paululum recuperata sanitate, huc ad monasterium est reuersus, ac ex perpetrata culpa, penitentia accepta, plures postea in sancte conuersationis habitu uixit annos.


Theophilus. Monachus iste, ut uideo, idcirco leoni, id est diabolo, uisibiliter ad tempus traditus est, ut postmodum inuisibiliter ab eius potestate liberari in perpetuum mereretur.


Desiderius. uis etiam ut narrem tibi qualiter omnipotens Deus hoc monasterium de tyrannorum manibus semper eripuit, atque ab inimicorum infestatione, meritis beati P. Benedicti, dextera sue diuinitatis protexit?


Theophilus. Narra quodlibet nam alacri animo, deuota mente attentisque auribus me cunct hec auscultare profiteor.


Desiderius. Pandulphus Capuanus princeps  , uir potentissimus ac ditissimus fuit, qui latrocinando, humanum sanguinem fundendo, ciuitates, oppida  ac aliorum predia circumcirca manentium crudeliter auferens, suo subdidit dominatui: quique stupra, cedes, rapinas distractionesque bonorum ecclesiarum multa per tempora, absque ulla miseratione, insatiabiliter exercuit. Igitur cum plurimas opes Christi ecclesiis diripiens abstulisset, omnia castra, uillas ac predia huius monasterii cupiditate ductus sacrilega abstulit, ita ut nec unum rusticum qui rura coleret, uel rura que a rustico colerentur, monachis reliquisset. Insuper etiam omnem thesaurum huius monasterii auferens asportauit, ac in arce, quam non longe a Capuana urbe, in monte qui S. Agathe martyris dicitur  , construxerat, in qua multa spolia orphanorum, uiduarum et ecclesiarum  ac pauperum intulerat, condens reposuit. Cum uero iam omnipotens Deus tantis sceleribus finem uellet imponere, et lacryme et uoces pupillorum, uiduarum ac pauperum, nec non orationes precesque seruorum Dei, in conspectu Diuinitatis eius essent admisse, sicut scriptum est: Cor regis in manu Dei est ; Conradi imperatoris menti inspirauit, ut ad uindicandas eius ecclesias ac de tyrannorum manibus eruendas Italiam reuisens Romam ueniret . Cum igitur magno exercitu congregato Italiam ingrediens Romam uenisset, optimos  ex latere suo uiros Capuam mittere placuit Pandulpho principi, cui, ut bona S. Benedicti iniuste a se ablata, omni postposita mora, restitueret, et nobiles uel cuiuslibet generis uiros, quos captos ac magno ferri pondere connexos multos in carcere detinebat, dimitteret, omnesque res illorum eis festinanter redderet, per eosdem uiros uoluit imperare; nam uoluntas ueniendi ad has partes minime animo eius insederat, si ea perficere posset que per prefatos uiros eidem Pandulpho precipiebat. Sed Deus omnipotens, qui cor Pharaonis indurauit ob multa que in populum Dei sine causa irrogauerat mala, ut Mosi seruo suo signa et prodigia mirabiliter ostendenti non crederet , indurauit etiam et cor istius, ne iussioni imperatorie obediret. Cumque ii  qui missi ab imperatore fuerant Capuam uenissent, multis cum eodem Pandulpho uerbis frustra habitis, ad imperatorem sine effectu reuersi sunt. At uero postquam imperator se contemptum a principe uidit, ira commotus, Roma exercitu moto egrediens, Casinum uenit, ac ad B. P. Benedicti limina conscendit. Facta hora fratrum capitulum intrauit, congregatisque in unum fratribus, ut pro se Dominum precarentur, rogauit; ibique coram eis Deum beatumque Benedictum non ob aliud se ad has partes uenisse, nisi ut eius monasterium de manu crudelissimi tyranni eriperet, testatus est. Deinde benedictione petita inde ingressus Capuam uenit; satellites uero prefati principis, qui monasterii bona eius imperia ad sui usum detinebant, postquam de Augusti  aduentu certificati cognouerunt, omnes huc illucque fugientes dispersi sunt. Sicque factum est ut monasterium omnia castra, uillas ac predia sibi ablata uno die reciperet, et ea que ibi ad alienum usum ministri scelerum congregauerant in monachorum potestatem deuenirent. Unde eis mihi contigisse uidetur illud quod B. P. Benedictus discipulis suis ex inopia panum tristantibus olim predixerat: Ut hodie minus, crastina uero abundanter haberent. Prefatus igitur Augustus Capuam ingressus, eidem Pandulpho principatus honorem auferens, alterum in locum eius constituit. Ipse uero in arcem, quam in monte S. Agathe martyris summo studio munierat, ex eadem urbe fugiens, se contulit. Unde diuina  dispositione contigit ut omnia que latrocinando, peierando, multorumque cruorem innoxium effundendo, multa per tempora acquisierat, in spatio unius septimane amitteret: nichilque sibi ex tot et tantis acquisitis municipiis, preter arcem quam prediximus, remaneret, et qui multos aliorum natos, suis ablatis rebus, mendicare cegerat, qui ex eo orti sunt usque hodie huc illucque mendicatum pergant. Que omnia meritis B. Benedicti sibi euenisse quis dubitet, cuius ipse bona, iniqua ductus cupiditate, distraxit.


Theophilus. De hac re minime dubitandum est,  quando coram fratribus prefatus imperator non ob aliud, nisi ob defensionem Sancti Benedicti monasterii se Romam transisse testatus est.


Desiderius. Alio tempore  quidam Capuanus, Pandulphus nomine, collectis ex amicis et uicinis undique equitibus, ac non paruo militum numero congregato, castellum huius monasterii que Concha dicitur, diabolo instigante, aggredi ac capere conabatur. Qui e Capuana urbe suis cum sequacibus, inclinato iam ad uesperam die, egressus, ut per totam noctem deambulans, antequam dies illucesceret, cunctis adhuc secure illic dormientibus, predictum castellum aggredi et capere posset, iter arripuit. Cum uero egressi urbe, aliquantulum processissent, atque in eum locum, ex quo ipsi iam  non in die, sed in nocte, ne ab aliquibus uiderentur, ambulare disposuerant, peruenissent, eis paululum ibi remorantibus, optata nox superuenit. Qui, ut filii tenebrarum, magis tenebras quam lucem diligentes, ac illud quod Dominus in Euangelio dicit: Qui ambulat in nocte, offendit , minime attendentes, per agrum unius fundi ceperunt ambulare, et ad inuasionem prefati castri quantocius properare. Igitur equis calcaribus cruentatis, recto se itinere ire putantes, per totam noctem predictum agrum discurrentes, circumierunt  . Sed operis Dei mirabili dispositione facto mane, ibi se eos ubi se nox ceperat inuenerunt; sicque eis que cupierant frustrati, confusi ac mirabiliter fatigati, ad domum  suam uacui sunt reuersi.

Alio quoque tempore  , dum piscatores huius monasterii retia in mare, qui pisces ad refectionem fratrum caperent, misissent, Nortmannus quidam, mente tumidus ac inflatus superbia, furibundus spiritu, superuenit, et ut sunt ad rapinam auidi, ad inuadenda aliena bona inexplebiliter anxii, comprehensum unum ex piscatoribus, uestimentum ei, quo erat indutus, abstraxit, sibique mox induit; deinde nauiculam ingressus, piscatorem cogere cepit, ut retia ex alto educeret, quatenus pisces, qui in eis inuenti essent, secum abstrahens deportaret. Cumque piscator renueret, et se pisces ad monachorum, non ad Nortmannorum refectionem capere uelle se diceret, ualde cesus ab eodem Nortmanno in mare proiectus  est. Cum uero idem Nortmannus piscium prede auidus retia ex alto per semetipsum trahere et pisces legere cepisset, subito inde ex nauicula cecidit, atque interclusus ab equore spiritum exhalauit. Sed, mirabile dictu! ante illum unda mortuum proiecit in littore quam piscator, qui ab eo proiectus in aquas fuerat, uiuus natando peruenire potuisset.

Alio etiam tempore  , latrones noctu huius nostri monasterii cellarium ingressi, carnes, caseum, laridumque exinde subripientes suos sacculos impleuerant;  sed foras egressi, sacculos, quos impleuerant, leuare conati minime potuerunt; deinde relicta sarcina tentantes fugere, per totam noctem hac illac per claustra monasterii deambulantes, foras egredi nullatenus ualuerunt. Igitur facto mane, cum se intra monasterii claustra conspicerent, timore exterriti ac sui reatus conscii, quid facere nesciebant. Tandem reperto inter se consilio, exeuntes per portam monasterii, si quo modo possent euadere, quasi nichil mali perpetrasse uiderentur, ceteris se, qui de monasterio ad quodlibet opus egrediebantur, miscuerunt, et lento pede, ne aliqua de eis suspicio oriretur, carpentes iter, haud longiuscule a monasterio substiterant. Cum interea cellarius fratribus solita stipendia prebiturus, cellarium ingrederetur,  refertos ante aditum sacculos inuenit, et miratus, ignoransque quid esset, queque condita requisiuit. Cum autem reposita ablata conspiceret, turbatus damno, foras egressus, quidquid perdiderat, in ipsis sacculis reperiit. Qui, uehementer attonitus et iam quid esset intelligens, mox conuocatis ad se duobus uel tribus pueris, per uiam uergentis deorsum montis, si forte latrunculos qui id admiserant inuenire possent, mittere curauit. Illi autem iussa complentes, cum monasterio egressi paululum processissent, repererunt illos iuxta stantes in ipso itinere montis. Cumque iam pene pertransissent eos, ac nullam in eos, quia noti erant, suspicionem haberent, cito gressu iter quod ceperant, peregerunt. Illi uero,  diuinitus exterriti ac uelut amentes effecti, ceperunt post eos clamare et dicere: Scimus, domini, quia ut nos comprehendatis uenistis; sed miseremini nostri; nichil enim inde asportauimus, sed ablata omnia in ipso cellarii ingressu dereliquimus. At illi, talia audientes, comprehenderunt eos, ligatisque post tergum manibus ad monasterium perduxerunt, atque ita, ut erant connexi uinculis, fratribus presentauerunt. Preterea fuerunt nonnulli qui minus circa preceptum Domini cauti, cedi eos atque ita sic dimitti iudicauerunt; ceteri autem, quorum mens pia in Domino erat, et magis erga mandata diuina sollicite studentes iussa complere Dominica, solutos uinculis, cibo potuque refectos, liberos abire permittunt. O mira Domini Iesu Christi benignitas, mira  pietas, mira quam docuit patientia; cum in Lege scriptum sit : Diliges amicum tuum, et odio habebis inimicum tuum; nec non manum pro manu, dentem pro dente, oculum pro oculo, talionem pro talione reddi mandatum sit; ipse diligere inimicos, benefacere se odientibus, salutare non resalutantes, auferenti tunicam dimittere pallium, ac bona pro malis reddere se sequentibus uoluit imperare!


Theophilus. Grata mihi fateor nimium esse que narras.


Desiderius. Res est mirabilis et uehementer stupenda, quam narro  , sed ita a pluribus cognita, ut de ea ab aliquo in nullo debeat dubitari. Quodam itaque tempore Sergius magister militum, qui Neapolitane preerat urbi, uenatum in ipso sancti Paschali Sabbato, pergens siluam suis cum pueris, ut aprum caperet, est ingressus, tensisque retibus ad insequendos eos sese cum canibus huc illucque unanimiter omnes per siluam diffundunt; sed antequam aper a retis laqueo fugiens inuolueretur, occupatus a uenatoribus, confossus captusque est. Cum autem hora iam tardior esset, et sol, ad occasum uergens, umbram atram iam pene induceret terris, predictus magister militum, ne noctis tenebris occuparetur, sumpta quam ceperat uenatione, omni cum clientela  domum quantocius repedare cepit; uni tantummodo puero, Pythagore nomine, ut retia coligeret et se perniciter sequeretur, imperauit. Igitur cum puer, qui relictus fuerat, collectis retibus recto calle suum dominum sequeretur, subito duo monachi reuerendi admodum uultus ei se in itinere contulerunt. Cumque timore exterritus, quinam essent inquireret; illi: Ne timeas, inquiunt; tantummodo sequere nos. Cum itaque aliquantulum simul per eamdem siluam graderentur, uenerunt ad quemdam locum cenosum ualde atque horribilem aspectu; ubique Pandulphum Capuanum principem, cuius superius mentionem feci, qui non longo ante tempore defunctus fuerat, ferreis nexum uinculis atque in illius ceno  laci ad gulam usque demersum, ei miserabiliter ostendunt  . Interea duo nigerrimi spiritus, retortas ex agrestibus uitibus facientes, per gulam eum ligauerunt, ac in ipsam lacus profunditatem merserunt, iterumque sursum extraxerunt. Cumque hec sepius facerent, predictus puer Pythagoras, tremula licet uoce, eum alloquitur, ut sibi qua de causa talia pateretur ediceret. Ille uero, flens et eiulans, ad uerba interrogantis pueri mox tale responsum protulit, dicens: Quamuis, o puer, ex innumeris meis sceleribus mihi plurima et infinita pena parata sit, tamen ob nullam causam hanc quam cernis patior penam, nisi propter aureum calicem, quem de monasterio S. Benedicti, sacrilega ductus cupiditate, abstraxi, eique etiam moriens reddere neglexi. Sed  obnixe deprecor, ac per Iesum Christum Dominum Saluatorem omnium, cuius ego miser precepta contemnens, in hanc sum uoraginem mortis demersus, te obtestor, ut Capuam ad uxorem meam uel ipse pergas, uel nuntium dirigas, qui ei, et tormenta que patior, et ut calicem monasterio S. Benedicti reddat,  insinuet  . At ille: Quid prodest, inquit, si ei nuntiauero? non enim quod te uidissem, uel quod talia patiaris, mihi creditura est. Cui ille respondit: Hoc sibi signum ex mei parte denuntia, quod Pandulphus Guale filius calicem ipsum pro pignore habeat, et ut datis solidis, quos ei debuimus reddere, illum recipiat, atque S. Benedicti monasterio omni postposita mora restituat; sibi celeriter, rogo, insinuare ne differas. Quibus dictis uisio illa ab oculis eius ablata est. Puer uero statim ut domum regressus est, infirmitate detentus intra paucos dies defunctus est; ea uero que uiderat, queue sibi dicta fuerant, omnibus ad se uenientibus patefecit. Pandulphus etiam ipse, qui causa pignoris calicem apud se habebat, hoc ipso tempore, nescio qua de  causa, Neapolim pergens, hec omnia ex ore ipsius Pythagore se audisse retulit; per quem quoque idem Pythagoras uxori illius omnia que de uiro eius uiderat, uel que ipse ei mandauerat, Capue nuntiauit. Illa autem sibi potius quam marito consulens, pretium, quod uir eius accommodauerat, redderenolens, nec calicem recipere nec monasterio reddere curauit.


Theophilus. Mirandum ualde est ac magna cum cautela pensandum cur omnipotens Deus talia huic puero ostendere uolui, cum ille qui sibi ostensus est a pena liberatus non est, uel, cum tot tantisque sceleribus occultatis, pro solo aureo calice cruciari uisus est.


Desiderius. Quod uir iste in penis uisus est, et tamen uxore calicem reddere paruipendente, a  penis liberatus non est, iusto, occulto tamen, omnipotentis Dei iudicio factum est, eiusque pia ac benigna prouidentia in notitiam hominum deducta est, ut uidelicet quicunque hec audierit, pertimescat, et a rapinis ecclesiarum mentem manusque compescat; ne et ante mortem sese penitere non liceat, et post mortem parentibus propinquisque ea, pro quibus ipse a suppliciis liberetur, operari non libeat; sicque fiat ut pro eis supplicia eterna possideat, qui Dei timore postposito in uita positus nullatenus perpetrare formidat, et iam ueniam non mereatur in uita illa qui bonis sanctisque operibus neglexit promereri in ista. Quod uero ceteris facinoribus tacitis, de solo aureo calice iudicari uisus est, aperte datur intelligi quam fortiter, quam atrociter,  quamque miserabiliter pro aliis pluribus, immensisque sceleribus torquebatur, quando parui calicis rapina tam dire tamque crudeliter cruciabatur. Nam superius retulimus quod idem Pythagore puero dixerit, quod multa et immensa delictis aliis fuerant sibi preparata tormenta. Quod uero is, qui  cum in suppliciis uidit, continuo languore correptus, non post multum tempus est mortuus, non multum miremur, si illud quod Danieli, uiro desideriorum et sommiorum ueridico interpretatori, contigit attendamus; nam post uisionem spiritualium mysteriorum, continuo egrotauit, et per dies plurimos, sicut ipse testatur, elanguit . Si autem talis tantusque uir spiritualia uisa non tulit, sed continuo languore apprehensus per dies plurimos infirmatus fuit, quid mirum, si puer iste curis secularibus deditus, carnalibus desideriis pressus, uisionem spiritualium rerum ferre non potuit, sed infirmitate detentus  ad extrema deuenit? Sed in his omnibus diuina iudicia magis metuenda quam indaganda sunt. Que magna et inscrutabilia sunt, teste Psalmista, qui ait: Iudicia tua abyssus multa : testante quoque Paulo, qui dicit: O altitudo diuitiarum sapientie et sciente Dei! Quam incomprehensibilia sunt iudicia eius, et inuestigabiles uie eius? Quis enim cognouit sensum Domini, aut quis consiliarius eius fuit? aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria et imperium in secula seculorum. Amen .



LIBER SECUNDUS, In quo agitur de miraculis a S. Benedicto aliisue monachis in monasterio Casinensi ope diuina factis.


 Premisso utcunque primo, ut promiseramus, libello, nunc secundum, Deo auxiliante, scribere aggrediar: in quo cetera, que supersunt in hoc monasterio, uel a monachis huius sacri cenobii ubicunque diuina largiente clementia his temporibus facta miracula, que nostre occurrunt memorie, curabo concludere.

Cum adhuc essem laicus, et intra annos adolescentie etatem ducerem, que a multis in Beneuentana ciuitate degens audiui de Ioanne  tunc eiusdem Beneuentane Ecclesie archidiacono, postmodum uero huius S. cenobii abbate, silenter non transibo. Cum idem Ioannes de illustri prosapia originem duceret, et, quod maius est, religiose  uiuens omnipotenti Domino omnimodo placere studeret, ita a clero et populo diligebatur, ut omnes ei unanimiter post mortem archiepiscopi eiusdem urbis summum sacerdotium peroptarent. Alter quidam in eadem Ecclesia, Alix  nomine, diaconus erat, qui ad adipiscendum pontificum omni nisu aspirabat, nec, quo ordine id assequi posset, quidquam pensi habebat. Sed dum idem Ioannes archidiaconus superesset, ad culmen tanti honoris se posse pertingere desperabat. Cumque hec quotidie in animo uolueret, uana illum cogitatio haud quiescere permittebat. Cum quadam die uterque secreto in loco consedissent, et nemo alius cum eis esset, sermo inter eos orsus est de huiusmodi misere uite fragilitate, de celestis ac perpetue uite iucunditate,  de pena peccatorum, ac de gloria sempiterna iustorum. Itaque statuerunt inter se huius gloriam mundi relinquere, ac sancte conuersationis habitum suscipere; et ut magis fidi esse possent, iuramento, quod statuerant, firmauerunt. Dein diem decernunt, quo apud castrum Casinum limina B. Benedicti peterent, ac sub eius magisterii regula Iesu Christo Domino deseruirent. Igitur postquam ad statutum diem uentum est, quo ab eis aggrediendum erat iter, Alix, qui aliud animo, aliud gestabat in ore, Ioanni archidiacono dixit: Charissime frater, quoniam de rebus meis aliquid adhuc superest, quod secundum Deum ordinare cupio, tu, obsecro, precede, et mox ut sancte conuersationis habitum susceperis, mihi nuntium mitte: ego  autem, his expletis, quanto citius te subsequi curabo. Archidiaconus uero ad monasterium B. Patris Benedicti ueniens, mox ut habitum sacrum suscepit, nuntium ut decreuerant socio direxit, qui eum sub sancte institutionis regula iam colla submisisse, et ut ipse celeriter ueniret, ut pollicitus fuerat, nuntiaret. At ille mox ut talia audiuit, alacer effectus, quod illum, qui sibi in Ecclesia preeminebat, recessisse cernebat, omnino se ad eum accedere, atque tam arctam ingredi uiam posse negauit. Deinde ad acquirendum culmen pontificatus honoris totis uiribus nitebatur. Sed omnipotens ac iustus Deus aliter quam ipse sperabat disposuit. Nam cum imperator Otho egressus Germania Italiam intrasset,  postquam Romanas res, ut sibi uidebatur, disposuit, Beneuentum adiit, cui Alix ita familiaris effectus est, ut idem Augustus eum eligi in pontificem, Ecclesia renuente, preciperet. Postmodum uero imperator Romam rediens, Romanum pontificem eum consecrare rogauit, et consecratum Beneuentum remisit; imperator deinde, febre correptus, post aliquos dies diuina dispositione defunctus est. Ille uero Beneuentum rediens, ne menibus quidem ciuitatis appropinquare ausus fuit, sed cum dedecore illo repulso, alium sibi ciues pontificem elegerunt. Fecit quidem hec omnipotens Deus ad uindictam malefactorum, laudem uero bonorum, ut qui cupiditati honoris ductus fraudulenter fratrem suum studuit ab Ecclesia pellere, ipse pulsus patria, exsul  in alieno solo uitam finiret.

Preter hec ea, que sequuntur, Leone uenerabilis uite, qui ante paucos annos defunctus est, et aliis ueteranis monachis narrantibus, audiui. Cum igitur idem Ioannes aliquantos in monasterio sancte institutionis regule explesset annos, petita ab abbate suo licentia. Hierosolymam perrexit, atque in Sinai monte per sex continuos in Dei seruitio degit annos. Postmodum uero in Grecia in monte, qui Hagionoros  dicitur, aliquanto tempore mansit. Sed ea, que illo in loco eum uidisse contigit, haudquaquam mihi uidentur reticenda.

Quidam namque eremita in eodem monte manens, a paucis uel frequentabatur, uel noscebatur.  Dum quadam die frater qui ei ministrabat, et certis diebus uictum deferebat, supra memoratum Ioannem uenerabilem uirum ad eumdem Dei seruum duxisset, sicut ipse postmodum discipulis suis cum lacrymis solitus erat referre, benigne, ut decebat, ab eo susceptus est, et cum sermo inter eos de celestis uite gaudiis diutius agitaretur, seruus Dei iis qui aduenerant dixit: uenite, fratres, quia iam hora est, alimenta sumamus corporis, ne reuertentes in uia deficiatis: nec enim ieiuni a nobis recedere debetis, propter quem tanti subiistis iter laboris. Et hec dicens, mensam preparat, prandium apponit.  Cum denique, oratione facta, ad mensam consedissent, mirabile dictu! immanis ursus e uicina silua ueniens sese ante ora praudentium fauum melliflui mellis ferens exhibuit  . Cumque illi ualde perterriti fugam inire tentarent, uenerabilis eremita ille eos compescuit, et ne terrerentur admonuit, dicens multos esse iam annos, quo sibi omnipotens Deus per bestiam illum sepissime hoc melliflui nectaris donum sua pietate transmiserit. Peracto itaque prandio surgentes e mensa, animo magis satiati quam corpore, percepta benedictione ad monasterium sunt reuersi. Post non multos uero dies beatissimus P. Benedictus eidem Ioanni per uisionem apparuit, et dans ei pastoralem uirgam, quam manu gestabat, ut Casinum ad suum  monasterium quantocius reuerteretur, admonuit.

Facto itaque mane abbati ipsius monasterii religioso scilicet uiro, uisionem, quam uiderat, per ordinem pandit. At ille, ut erat uir prouidus atque discretus, uoluntatem Dei in hac uisione cognoscens, intulit, dicens: Frater Ioannes, celeriter ad tuum monasterium reuerti festina, ne tanto Patri, qui tibi per uisionem apparuit, esse inobediens uidearis: decreuit enim, ut mihi uidetur, omnipotens Deus te suo gregi preponere, et, ut suas fideliter pascas oues, sua miseratione elegisse. Ille igitur uisioni et admonitioni obtemperans, transmarina relinquens arua, Christo duce, reuersus est, atque a religiosissimo uiro Ioanne, qui tunc fratribus preerat, prepositus factus, non multo post tempore  consilio et electione cunctorum fratrum, ab eodem uenerabili Patre abbas est ordinatus. Ille uero, abbatia relicta, in uicinam siluam secessit, atque ibi usque ad uite sue terminum solitarius degens in omnipotentis Deis eruitio uitam finiuit.

Intera nec ea que de Felice  audiui, monacho uidelicet huius monasterii, silentio sunt pretermittenda. Quodam tempore, nescio qua de causa, ad Teatinam urbem esse me contigit, et cum ab  episcopo et clericis illius Ecclesie benigne et amicabiliter  susceptus essem, atque orationis gratia ad orationem me duxissent, facta oratione, ad dexteram ecclesie me contuli, ibique ediculam et altare conspexi. Cumque episcopum et clericos interrogassem, in cuius honorem altare illud conditum esset, responsum mihi est, in honorem B. Felicis confessoris Christi altare illud esse dedicatum. Cum autem quis fuerit ille Felix inquirerem, dicebant mihi quod monachus Casinensis congregationis fuerit; atque ab abbate suo illis in partibus missus, ut pastoribus egregie preesset, ibi uitam finiuit; et cum ad corpus eius omnipotens Deus multa mirabilia operaretur, a maioribus suis de loco in quo prius iacuerat leuatus, atque in hac ecclesia, sub hoc, ut cernis, altari conditus fuerit. Igitur  quoddam memorabile illo in loco nuper ab eo patratum, omnipotente Domino largiente, narrabatur.

Cum quidam cecus ad cuncta obstantia pedes offendens, misericordem Dominum rogaturus, ante eius altare uenisset, et prostratus toto in terra corpore, gemitu ac suspiriis, ut meritis B. Felicis sui misereretur, orasset: mox depulsis cecitatis tenebris, ita sanus et incolumis surrexit ut, mirantibus cunctis, ipse suis oculis lucem ceperit cernere quam semper ab aliis desiderauerat audire.


Theophilus. uelim scire si uir iste uenerabilis, qui ita claruit, post mortem in hac uita positus aliquod signum de uite sue merito dederit?


Desiderius. Non quidem hunc uenerabilem uirum, dum in hoc seculo uixit, aliquod indicium suarum  uirtutum dedisse comperi: uerumtamen omnipotens Deus plerumque agere consueuit, ut illi qui deuota mente illi seruire student, licet in carne positi nullum signum sue sanctitatis ostendant, post mortem tamen cuius meriti fuerint, celari minime patiatur, ut dum exstincta illorum corpora ita miraculis coruscare cernuntur, in ipsius seruitio humane mentes acrius accendantur.


Theophilus. Fateor mihi placere que dicis; sed, queso te, inchoata prosequere; ut dum que ualde cupio, audio, ad amorem superne patrie fessus animus releuetur.


Desiderius. Gregorius quidam, summe religionis monachus, in hoc cenobio dictus est, qui, sicut a  plerisque huius loci fratribus audisse me reminiscor, dum in presenti uita moratus est, sub monastice discipline regula omnipotenti Domino studuit strenuissime deseruire. Cumque expleto uite termino ex hoc mundo migrasset, tanta odoris fragrantia de loco in quo exanimis iacebat emanauit, ut omne subito monasterium illius odoris suauitas, quasi unius angulum domatis mirifice resperserit. Et dum omnes odoris illius ineffabili quadam suauitate recreati mirarentur, ac quid esset omnino nescirent,  nuntius repente ab infirmorum domo properans uenit, qui Gregorium monachum obiisse retulit. uoluit itaque omnipotens Deus ostendere quanti meriti iste uir fuerit, cuius egrediente anima tam mirifico odore cenobium omne repleuerit  .

Alter quidam, ut fratres qui adhuc supersunt referunt, Angelus  , in hoc monasterio monachus, dictus est, cuius profecto uita nomini dissimilis non fuit. Qui dum infirmitate tactus corporis ultimum diem clausisset, demoniacus quidem forte in coquinam intrauerat: et ecce subito cepit strepere, ac se, furibundus a terra dissiliens, in era eleuare, magnisque uocibus clamans, cum se a Benedicto perpeti conquerebatur, dicens: O quid nunc mihi modo Benedictus fecit; animam Angeli monachi, ob  paruum cucullum quod gestauit in capite, mihi auferens secum detulit. Cumque omnes qui aderant ad uerba illius stupefacti intenderent, et quid diceret ignorarent, repente signum, quo fratrum obitus significari solet, insonuit: statimque fratres omnes festinanter ad domum infirmorum pergunt, et Angelum monachum iam defunctum reperiunt. Qua de re aperte monstratum est, quod anime illius in aliquo nocere non potuit, de cuius morte coram fratribus tam tristem, tam lugubrem se antiquus hostis ostendit.


Theophilus. Queso ut dicas cur diabolus tantum inimicetur humano generi, ut ab ortu natiuitatis usque ad exitum uite omnibus modis elaboret a mandatis Creatoris sui hominem auertere, atque ad eternam  patriam tendenti quascunque poterit insidias tendere.


Desiderius. Aperta ratio patet, quod antiquus hostis, qui se Creatori suo equiparare contendit, passus magnam ruinam, in uoraginem profundi barathri demersus sit; et idcirco humano generi omnibus modis contrarius existat, quia illuc eum ascendere cernit, unde ipse per superbiam deiectus irrecuperabiliter cecidit: inde est quod strepere, insanire, frendere in electorum Dei transitu terribiliter uidetur.

Azzo  etiam quidam religiose satis uite monachus fuit, qui ecclesiam B. Michelis archangeli in ualle que dicitur Regis, a Ludouico Christianissimo imperatore mirifico opere constructam, postmodum  uero a Saracenis destructam omni cum studio restaurauit, ibique fratres ad omnipotentis Dei seruitium, prout potuit, congregauit. Cumque ibidem in seruitio Dei complesset annos, ultimam iam pene agens etatem, ad monasterium nostrum, ex quo ab abbate suo missus fuerat, est reuersus. Qui senio morboque confectus in domo infirmorum, in lectulo iacens, extremum uite spiritum iam moriturus trahebat, multique e fratribus excubantes circa lectum ipsius hymnis et psalmis uacantes,  eius exitum exspectabant. Quidam uero frater  , qui adhuc superest, et nobiscum in monasterio conuersatur, tunc iuuenis, nunc autem etate moribusque grandeuus, in dormitorio cum ceteris fratribus quiescebat: cum ecce subito nocte intempesta respiciens, uidit per uisionem B. Michelem archangelum, cuius uultum pictura eum docente cognouerat, per dormitorium uenientem: cuius alter angelus uestigia subsequens paulo longius gradiebatur; quem intuens dixit: Domine, nonne tu B. Michel archangelus? Et ille: Ego sum utique. At ille: Quo tendis, inquit, domine? Ad domum, inquit, infirmorum, ut fratrem Azzonem mecum assumam, quia iam tempus est, pergo. Et his dictis, uisio quam uidebat disparuit. Qui  statim euigilans surrexit, et festinanter ad domum infirmorum perrexit, fratremque Azzonem e corpore animam iam exhalasse inuenit. Qua de re aperte datur intelligi quod idem B. Michel eum secum detulerit, qui ad assumendum eum se uenisse testatus est.

Frater quidam in nostro monasterio Stephanus ueneticus  dicebatur, qui ex uenetie partibus adueniens, in sancte conuersationis habitu studiosissime uixit, cuius humilitatis, patientie ac obedientie bonum omnibus, qui tunc in omnipotentis Dei seruitio ibidem congregati erant, liquidissime patuit. Cumque iam tempus esset ut eius digna conuersatio a iustissimo Domino remunerari debuisset, molestia grauatus corporis, fratribus coram  positis, diem clausit extremum. Tunc quedam religiosissima anus, Agundia nomine, uirgo mente et corpore, que in sanctimoniali habitu iuxta ecclesiam Beate Marie semper uirginis sitam in ciuitate que circa radicem Casini montis est condita, manebat more solito, antequam clerici eiusdem ciuitatis ad reddendas nocturnas Deo laudes surrexissent, ante predictam ecclesiam Dei genitricis stans, gemitu, lacrymis ac suspiriis omnipotentem Dominum precabatur, cum ecce subito intempesta noctis hora respiciens, uidit columnam igneam e cella, in qua infirmi fratres quiescere erant soliti, exeuntem, celumque tendentem. Que mox nuntium monasterium subire precepit, qui studiose inquireret si  aliquis ex infirmis fratribus in cella illa degentibus ex hoc mundo migrasset. Tum is, qui fuerat missus nuntius, perniciter montem ascendit, monasterium intrauit, domum infirmorum adiit, atque Stephanum religiosum monachum defunctum reperiit: et studiosius inquirens, inuenit eum ea hora emisisse animam, qua columna ignea ab ancilla Dei uisa est celsa penetrare polorum.

Alter quidam in iam dicto nostro monasterio   Ioannes ueneticus dictus est, mire patientie, obedientie ac humilitatis monachus, qui quanti meriti apud Iesum Christum Dominum fuerit, suum post obitum manifestissime claruit. Cum quidam frater, cuius nomen a memoria excidit  , casu in inguine crepuisset, ita ut interiora eius, membrano disrupto, inter carnem et corium dilaberentur, sepulcrum ipsius adiit, ac se super illud prosternens, lacrymis gemitibusque, ut pro se Dominum precaretur, ex intimo cordis postulabat affectu: procul dubio credens eius meritis se posse sanitatem recipere, qui in hac uita positus omnipotenti Domino totis uiribus studuit deseruire. Cum igitur aliquantulum super sepulcrum eius orans incubuisset, ita restitutus est sanitati, ut languoris pristini nec  ullum in eo quidem indicium remansisse uideretur.

Smaragdus monachus, qui adhuc superest, et in nostro monasterio commoratur, retulit mihi quod narro. Quod a Leone uenerabili presbytero, auunculo scilicet suo, se audisse referebat de Antonio monacho atque presbytero. Qui secularibus ac diuinis litteris haud mediocriter eruditus, ab adolescentia usque ad uite exitum in sepedicto monasterio degens, omnibus pene in hac prouincia notus exstitit. Qui dum quodam tempore, casu accidente, sicut predictus presbyter ex ore illius accepit, loco in secretiori crepuisset, et languore crescente quotidie uehementer fatigaretur, medicum, a quo secari uel exuri deberet, si quo modo  posset sanitatem recipere, conducere meditabatur. Timebat tamen si secaretur a medico, ut multoties euenire solet, ne forte moreretur, et rursus si non secaretur, sedulum sustineret dolorem, quod est ipsa morte deterius, periculosius sibi uidebatur. Igitur cum intra se hec diutius agitaret, unum sibi fore remedium credidit, ut ad sepulcrum beati Benedicti pergens ipsius misericordiam imploraret, sperans se eius patrocinio posse saluari, sub cuius magisterio se recedens a seculo deuotissime contulerat. Statim igitur ecclesiam intrauit, ac se coram altari humiliter prosternens, diutius orauit, ut omnipotens Deus meritis tanti Patris salutem sibi conferre dignaretur. Expleta uero oratione, e  pauimento, in quo prostratus iacuerat, surrexit, atque ex crepidine altaris puluerem collegit, et ligans in panno, loco in quo patiebatur superimposuit: atque die altero ita sanus repertus est, ut nec signum quidem preterite infirmitatis in eo omnimodo remaneret.

De Paulo  sancte conuersationis monacho quod a fratribus, qui adhuc in hac presenti uita uiuunt, et eum optime norunt, audisse me memini,  referre curabo. Cum idem Paulus salutis sue causa nostrum ad cenobium deuenisset , a Theobaldo abbate, religioso uidelicet uiro, qui tunc fratribus honestissime preerat, deuote susceptus est. Quem uenerabilis Pater in monasterio beati Patris Benedicti, quod intra Capuanam urbem constructum est, habitare precepit: qui postquam ad eumdem peruenit, ita se sub sancte institutionis regula constrinxit, ut ob hoc omnibus mirabilis haberetur. Sed omnipotens, misericors ac pius Deus, quantum sibi eius digna conuersatio in hac uita placuerit, illius post obitum ostendere est dignatus. Cum namque in eodem monasterio religiosam, honestam ac dignam Deo conuersationem exercens, aliquantos explesset annos, infirmitate pulsatus  corporis et carnis ergastulo, iubente Domino, exiliuit. Igitur quidam uenerabilis uite episcopus ex Gallie partibus ueniens, orationis gratia ad ecclesiam Beati Michelis archangeli in Cargano monte conditam properabat. Cum autem ad Capuanam urbem deuenisset, iuxta ecclesiam protomartyris Stephani  diuersus, hospitatus est. Denique cum nocte intempesta e lectulo surrexisset, ante ecclesiam predicti martyris stans, uicinas sibi omnipotentis Dei aures precibus, lacrymisque reddebat: cum ecce subito, ad dexteram orientis partem oculos porrexisset, uidit instar solis radiis lucem splendidam e monasterio per era mirabiliter aduolare. Cumque diu lucem quam uidebat attonitus  miraretur, signum in monasterio insonuit, quo fratris exitus significabatur. Intellexit protinus e fratrum numero aliquem magni meriti ex hoc mundo migrasse, simulque cum ipsa luce celi sublimia penetrasse. Mox itaque conuocatis clericis, que uiderat enarrauit, statimque ad monasterium nuntium misit, ut quis ibi defunctus esset agnosceret. Cumque is, qui missus fuerat, monasterium intrasset, inuenit Paulum uenerabilem monachum e corpore animam emisisse.

Ioannes  admodum religiosus monachus, et sacerdos, cuius superius mentionem feci, qui, relicto regimine monasterii, ad Eremi secreta se contulit, in hac uicina silua usque ad extremum uite sue terminum solitarius mansit: ibique ieiuniis,  uigiliis ac orationibus operam dans, studuit omnipotenti Domino sollicita mente seruire. Hic uero cum temporibus Theobaldi abbatis ex hac luce migrasset , monachus quidam Ioannes nomine, in monasterio Beati Laurentii martyris, quod apud Capuam est, studiosissime in Dei seruitio conuersabatur: qui dum quadam nocte antequam fratres ad uigilias surgerent, de lectulo, more solito, omnipotentem Dominum precaturus surrexisset, dum attenta mente stans misericordem Dominum precaretur, subito respiciens clarissimam  lucem in ere et intra ipsam uenerabilis uiri Ioannis animam celum penetrare conspexit. Igitur facto mane, certius scire uolens quod uiderat, uenit ad Andream, qui celle huius monasterii, que intra eamdem Capuanam urbem sita est, tunc prepositus erat, hocque, quod uiderat, per ordinem retulit: et ut ad hoc monasterium nuntium dirigeret, qui diligentissime rem quam uiderat inuestigaret, obnixe poposcit. Qui eius uoto parere studens, nuntium mox direxit, qui diligenter hec que dicta sunt cognosceret, citiusque reuersus indicare curaret. Tum is qui missus fuerat nuntius, dum festinanter pergeret, et in ipso itinere alter a monasterio ueniens occurrit, qui fratribus in predicta cella Capue commorantibus prefati serui Dei obitum nuntiauit;  a quo subtiliter inquirens, inuenit predictum Dei seruum ea hora ex hac luce subtractum, qua eum Ioannes religiosus monachus, Capue positus, celum mirabiliter penetrasse cognouit. Tunc uterque ad eos a quibus missi fuerant reuersi, alter serui Dei obitum, alter uero uisionem, que de eo uisa est, retulerunt.

Multorum  fratrum testimonio didici hec, que nostro curaui annotari libello. Et licet Petrus uenerabilis Ostiensis episcopus in sermone, quem in uigiliis B. Patris Benedicti legendum luculentissime composuit, id eleganter decenterque inseruerit, tamen inter cetera miracula, que omnipotens Deus ad laudem sui nominis nostra etiam memoria, uel seniorum nostrorum, quos ipsi uidimus, quibusque  referentibus, agnouimus, hoc in nostro monasterio ostendere est dignatus, inserere curaui, ut in cuius forte manus sermo ille non uenerit, et hoc in nostro libello cognouerit, Deum laudet in mirabilibus suis, qui omni tempore, nouo uidelicet cibo alit teneras mentes suorum. Igitur quodam tempore ab initio Maii mensis usque ad extrema mensis Iulii, tanta siccitas eris exstitit, ut ne paucissimis quidem guttis arens terra, et crebris discissa rimis, aliquo modo madefieri uideretur. Tunc quadam die quidam rusticus, ut stipulam triticee messis suo in agello succenderet quo liberius terram excolere posset, allatum ignem incaute supposuit; cumque ignis paulatim stipulam lambendo flammam in alto porrigeret, flante aura in proximam siluam, que subiacet  monasterio, rustico renitente, dissiluit. Igitur infinitam sibi silua ministrante materiam, ignis huc illuc per latera montis discurrens, omne monasterium incendio se concrematurum, populis undique spectantibus, minabatur. Cum itaque fratres flammis crepitantibus timore exterriti atque turbati, animo expergefacti, a lectulis surrexissent , uidens tam immane, tam subitaneum periculum, et ei qualiter resistere possent nullo modo  excogitare ualentes, ad diuina se statim contulere presidia. Totis itaque uiribus et ex intimo cordis affectu omnipotentem Dominum rogare ceperunt, ut meritis B. Patris Benedicti, quo ordine uellet, sua uirtute monasterium ab incendio eriperet, quod humana manu defendi posse penitus desperabant. Cumque alii erectis in celum manibus, atque alii prostratis in terra corporibus, alii flexis genibus, alii in terram demissis capitibus omnipotentem Dominum precarentur, subito parua nubecula se in huius latere montis colligens, supra cacumen ipsius, diuina imperante potentia, dilatauit; que mox tantum imbrem ex se effundens expressit, ut et incendium omne exstingueret, et omnino monasterium liberaret. Studeamus igitur, fratres, religiose ac pie  uiuere, et tantum patronum, Deo seruiendo, propitium acquirere: quia cuius meritis nubes huius cacumen montis obtexit, atque ex se copiosum imbrem exprimens, incendium exstinxit, eius nichilominus precibus, si eum sedule ac deuote, preueniente bono opere, rogauerimus, ab estuantium uitiorum flamma, diuina concedente misericordia, liberabimur.

Quodam tempore  , sicut ab iis qui optime nouerant agnoui, dum fratres huius monasterii ecclesiam B. Scholastice uirginis intra Caietanam urbem, quatenus dum ad aliquas res emendas ibidem pergerent, receptaculum habere possent, construerent; quidam ex operariis in summitate  rupis, que in capite ciuitatis mari preeminet, saxa quibus ecclesie parietes construerentur, frangebat. Qui cum attentius eadem saxa malleo quateret, idem malleus de manubrio recidit, ac per ingens precipitium, quod ibidem patebat, delapsus in mare cecidit; qui ualde contristatus quod euenerat damno, ad fratres ubi parietes ecclesie edificabant, protinus uenit, et ea, que sibi acciderant, merens retulit. Cumque spes recuperationis esset ablata, et alterum sibi malleum, quo saxa ad ecclesie edificium frangerentur, fieri decreuerant, unus e fratribus dixit: Descendamus illuc, fratres, forsitan B. Benedictus suis meritis nobis malleum restituet, qui quondam Gotho ferramentum ex profundo lacus mirabiliter abstrahens reddidit, atque ad opus quod  ceperat, letum remisit. Placuit sermo coram ceteris, et descendentes ad mare nauiculam sunt ingressi: regyrantesque sinum ciuitatis, uenerunt ad locum in quo sub predicto precipitio ex operarii manibus dissiliens malleus ille ceciderat: in quo uidelicet tanta erat aquarum profunditas, ut spes recuperandi illum per aliquod humanum ingenium nulla omnino persisteret. Igitur confisi de omnipotentis Dei adiutorio et meritis B. Patris Benedicti, manubrium in equora mittunt. Mirum in modum, mox ferrum manubrio adhesit, et extrahentes eum foras, gratias agentes Deo et B. Benedicto gaudentes ad opera sua sunt reuersi.


Theophilus. Hoc miraculum et in ueteri Testamento ab Eliseo, et in Nouo a sanctissimo P. Benedicto factum reminiscor. Sed dum merita istorum illorumque longe distantia esse perpendo, maiorem, fateor, admirationem de hoc nuper patrato miraculo in animo meo concipio.


Desiderius. Hoc factum, carissime frater, non tantum istis imputare debemus, quantum illi, de cuius meritis confisi, id agere tentauerunt. uerumtamen uis narrem aliquid de obsessis a demone, diuina largiente clementia, suffragantibus B. Benedicti meritis in hoc eius monasterio curatis, ut audientium animus magis ac magis in Dei laudibus conualescat, atque in amorem summe diuinitatis multipliciter incalescat.


Theophilus. Quidquid ad edificationem audientium dicere uelis, prosequere: ego autem me hec gratanter auscultare profiteor.


Desiderius. Quidam puer in domo hospitum simul cum patre in lectulo cubans, cum ad necessitatem corporis in ipso noctis silentio surrexisset, subito ingens leo dentibus fremens, eum paratus discerpere unguibus, sibi horrendus apparuit; qui pauore nimio exterritus uociferans, in terram corruit. Ad cuius uocem mox turbatus pater e lecto surrexit, festinus ad eum, ualdeque anxius accessit, cur ita clamasset, uel quid sibi euenisset, prima diligentia sollicitus interrogauit. Ille immanem leonem contra se uenientem tremebundus ac palpitans uidisse se  retulit. Quem pater blanditiis demulcens, in ulnis propriis acceptum reduxit ad lectulum. Sed diabolus, qui in specie leonis sibi apparuerat, in eum ingressus, post aliquot dies uehementissime uexare cepit. Cumque ad ecclesiam ante altare Beatissimi Benedicti esset adductus, mirum in modum, in pauimento clausis oculis prostratus iacens, quicunque monasterii portam ingrediebatur, mox eius nomen exprimebat, dicens: Talis, uel talis homo per portam modo monasterii ingreditur. Quidam autem frater cum causa obedientie e monasterio ad ciuitatem descendisset, duodecim a quodam accipiens denarios, eosque proprie utilitatis gratia occulte capiens sibi in sinum misit. Cum autem ad monasterium reuersus, ad puerum in locum, quo uexabatur,  accessisset, statim diabolus hoc modo eum per os pueri coram fratribus infamare cepit, dicens: Monachus iste contra regulam sui ordinis duodecim denarios a tali uiro accipiens causa proprii commodi, occultatos retinet in sinu. Igitur cum a fratribus interrogaretur utrumnam uera essent conuicia que antiquus hostis per os uexati sibi obiiceret, mox ille suam clamitans culpam, omnino id ita esse professus est.

Alter quoque frater, cuius nomen, ne uerecundiam patiatur, omitto, ex alio monasterio sue salutis causa ad nostrum deductus, quadam nocte ad nocturnas uigilias, lectionem de ueteri Testamento in  ecclesia, more solito, fratribus residentibus, recitabat, cum forte puer qui uexabatur, aderat. Et ecce subito diabolus per os eius exclamans, illa omnia que legebantur sese ad liquidum nosse, ibique fuisse protestabatur; et adiungens huiusmodi lectoris uerbis exprobrabat: Sed si ea, inquit, que de te scio, referre coram presentibus uellem, magnam profecto tibi uerecundiam incutere possem. Et reuera fratrem illum abunde in suo monasterio seculariter uixisse compertum est. Postquam igitur pro uexato puero ante sepulcrum B. P. Benedicti diutius a fratribus oratum fuisset, ita sanus effectus est, ut amplius a maligno spiritu uexari minime uisus esset.

Eodem etiam tempore alter puerulus ingentem Aethiopem super tectum stantem conspexit, qui ualde  territus, mox fugam arripit. Sed idem demon eum insequens ad ostium domus, in terram prostrauit, statimque in eum ingrediens, acriter miserum fatigabat. Cumque in oratorium ad sepulcrum predicti Patris per aliquot dies sepe fuisset adductus, eiusdem Patris meritis, qui eum inuaserat demon relinquens abscessit, sic ut ad eum accedere ulterius ausus non fuerit.

Alius quidam, Ioannes nomine, qui etate prouectus adhuc superest, atque in infirmorum domo deseruit ex prouincia Marsorum, de qua ortus fuerat, cum a pessimo demone teneretur, hoc ad cenobium gratia recuperande salutis a propinquis adductus est, procul dubio credentibus eum meritis B. Benedicti salutem posse recipere, ad cuius limina multos  diuersis languoribus occupatos audierant saluti pristine restitutos. Et ipse post non longum tempus expulso hoste, sanitate recepta, magnam exsultationem uidentibus intulit.

Theodoricus etiam monachus atque sacerdos, qui adhuc uiuit et nobiscum in hoc cenobio religiosam uitam ducens, conuersatur, nepotem habuit, quem ualde diligebat in seculo; in quem antiquus hostis ingressus est, non tamen ut aperte eum uexaret, sed latenter languorem inferens, quasi paralyticum uidentibus exhiberet. Hunc itaque predictus auunculus eius causa recuperande sanitatis ad se, de B. P. Benedicti confidens meritis, adduci fecit. Sed cum in hoc monasterio aliquandiu infirmus ita ut uexerat,  perduraret, et a nullo, quod eum demon possideret, estimaretur, quadam die ab eodem auunculo suo ad uenerabilem uirum, Lambertum nomine, qui in hac proxima silua iuxta ecclesiam SS. Martyrum Cosme et Damiani solitarius habitabat, ut eius benedictione frueretur, delatus est. Cui uir Dei panem benedictum dedit, eumque ut comederet, imperauit. Cumque sibi, quod acceperat in os misisset, idque comedens gustasset, demon, qui hactenus in eo latuerat, benedictionem tanti muneris ferre non ualens, strependo, uociferando, huc illucque dissiliendo, que causa languoris esset, innotuit. Postquam uero cum auunculo ad monasterium est reuersus, et aperte quod a demone possideretur cognitum fuit, ductus in oratorium est, quo omnipotentem Dominum pro  eo rogaturi cuncti simul fratres conueniunt. Expleta itaque oratione ac psalmodia, hora sexta fratres ad refectorium, dimissis cum eo duobus uel tribus monachis, causa reficiendorum corporum, pergunt. Igitur cum illi, qui remanserant, diuinam pro eo misericordiam lacrymabiliter precarentur, quatenus intercessione beatissimi confessoris sui Benedicti liberare captiuum hominem dignaretur, monachus ueneranda canitie eidem, qui uexabatur, ante altare stare uisus est: qui antiquo hosti ab eo recedere potenti uirtute imperabat. Mox demon, facto impetu magno, cum uomitu ab obsesso exiit, atque ad eum ulterius accedere minime presumpsit. Quem uidelicet senem B. Maurum procul dubio fuisse compertum est, cuius reliquias, fratres qui  cum eodem obsesso in ecclesia remanserant, super pectus eius magna cum deuotione ac spe posuerant. Is autem, liberatus a demone, est monachus factus, et in hoc monasterio ceteris cum fratribus in Iesu Christi Domini nostri seruitio perseuerans existit.

Rusticus quidam in uicinia huius monasterii in castello, quod Sancti Angeli nominatur, habitabat: qui festiuitatem B. Nicolai confessoris Christi per annos singulos una cum familia sua, prout poterat, deuotissime celebrabat. Ea igitur die, qua eius sacra a fidelibus colebatur solemnitas, ad basilicam illius nomini consecratam, cum uxore et filio, in puerili adhuc etate manente, oblationem Domino oblaturus, accessit. Postquam uero expletis missarum solemniis, et communione sacri corporis et  sanguinis Domini participati, ad domum propriam sunt reuersi, puer a patre agrum reuisendi licentiam petiit. Quem pater compescuit, dicens: Non est dignum, o fili, in agrum hodie ad agri opus exercendum exire, quia, licet indigni, diuina sacra percepimus, et festiuitas patroni nostri, beatissimi scilicet Nicolai, ab omnibus magna cum deuotione ubique recolitur. Sed ille puerili leuitati deditus, postquam quod petierat a patre impetrare nequit, paterna iussa paruipendens, clam de domo auolans, solus ad rura uisenda contendit. Ubi uero aliquandiu in agro moratus, solem ad occasum uergere, et opacam noctem iam pene terris imminere conspexit, ad uicinam siluam, ne uacuus redire uideretur,  ac per hoc patris gratiam, cuius uerba contempserat, recipere posset, ligna cesurus, domumque delatuturus accessit. Cumque ligna iam componere cepisset in sarcinam, subito quasi uehemens spiritus sonitum contra se uenire persensit; eleuatoque sursum capite, nigerrimam auem in modum uulturis, magno cum impetu per era super se uolantem conspexit, que haud longiuscule in semita qua puer regredi debebat sese obuiam posuit. Itaque cum timore perterritus ac tremebundus in eam intenderet, illa in speciem nigerrimi pueri, cuius capilli hispidi ac sursum erecti, extrema pars uestium in ruborem desinere uidebatur, sese transformans, ostendit. Igitur puer, dum id quod uidebat, pauidus ut erat, animo inspiceret, idem antiquus hostis eum taliter  allocutus est: Efficere, inquit, o puer ex toto meus, et una mecum ad huius proximi fluminis oram accede; ibique auri et argenti magnam copiam tibi tribuam, ut non lignis, sed auro, argentoque domum reuertaris onustus, quatenus, dum superfueris, omnes propinquos uicinosque tuos diuitiis excellens, nobiliter deliciosiori uita fruaris in terris. Hec autem ei antiquus hostis non ideo persuadebat, ut que pollicebatur tribueret, sed ut eum mergens necare posset in flumine. At puer, frequens Christi nomen inuocans, crucis se studebat munire signaculo; flebilique uoce talia responsa reddebat: Absit a me, absit, ut alicuius aliquando efficiar famulus, nisi, qui me creauit, omnipotentis Dei, et qui me generauit, patris mei. Cum itaque iterum atque iterum  signum salutis sibi apponeret, demon, qui uidebatur, in undas uicinas fluminis inde se submouens, magno cum strepitu se mersit, ibique serpentum sibilare, asinorum rudere, mugire taurorum, rugire leonum more cepit, atque tantum timorem misello incussit, ut tota sibi silua rotari in uertiginem uideretur. Cumque in terra fere iaceret exanimis, et quid ageret penitus ignoraret, ecce subito senex mitrato capite, candidus, indutus stola, sibi astans apparuit, et inquit ad eum: Quid hic agis, cum se iam hora tardior protrahat, et recedentibus cunctis solitaria iam pene arua remanserint? Surge quantocius, domumque redire festina, ne si amplius hic moratus fueris, graue periculum incurras. Surgens itaque de terra, cum ad se leuandam sarcinulam  inclinasset, idem qui uisus fuerat senex disparuit. Et ecce iterum malignus spiritus ante oculos eius se ingerens, eisdem quibus prius, uerbis affari puerum cepit. Sed ille nichilominus que hortabatur, se facturum omnino denegans, flens et eiulans in terram decidit, ac prout poterat et sciebat, Saluatoris omnium Iesu Christi clementiam, ut sibi preberet auxilium, flagitabat. Mox ille uenerandus senex, qui ei dudum uisus fuerat, rursus apparuit, et ut citius surgeret, lignaque auferens, asportaret, hortatus est. Ad cuius aduentum, inimicus qui uidebatur, ut fumus euanuit. Quem utique senem, beatum fuisse credimus Nicolaum, cuius celebrande festiuitati predictus rusticus eo die operam dederat. At puer ad senis imperium surgens e terra, leuata sarcinula, summa  cum uelocitate domum rediit, et ut ipse postmodum referebat, tam leui sibi illa lignorum sarcinula facta est, ut nichil ponderis habere uideretur. Cum autem domum regressus paululum remoratus esset, qui ei apparuerat demon in eum ingressus cepit horribiliter fatigare. Uterque turbatus parens affuit, lugens et perstrepens familiola cuncta circumstetit. Sed eum nullum ei auxilium impendere posse se cernerent, salubri reperto consilio, hoc ad monasterium ad limina eum B. Benedicti perducunt, atque ad eius uenerandum sepulcrum in dextera parte altaris,  misericordiam Domini lacrymabiliter postulantes, prosternunt, ibique obsessus uehementer fatigatus obdormiuit. Igitur dum sic fessus dormiens iaceret, aperiri sibi subito a latere uisum est, indeque uir clarissimo aspectu candidoque amictus habitu procedens, eius aluum, pectusque diu contrectans, ei, ut surgeret ac discederet, imperauit. Qui mox expergefetus, ita sanus surrexit ut demoniacam infestationem in se ulterius non sentiret. Hec omnia per ordinem, ex ore ipsius pueri, qui passus fuerat, lacrymabiliter referentis, audiui.


Theophilus. Hec que puero contigisse narras, ualde admiror, atque ad omnipotentis Dei iudicia tremens stupesco, cur illum, qui una cum patre festiuitatem B. Nicolai deuote celebrans, communionem  Dominici corporis et sanguinis percepit, immundo spiritui mancipare permiserit.


Desiderius. Si animaduertas utique quantum parentibus non obedire delictum sit, cum Scriptura dicat: Honora patrem tuum et matrem tuam, ut sis longeuus super terram . Et item: Melius est obedire quam sacrificare, et auscultare magis quam offerre adipem arietum, quoniam quasi peccatum ariolandi est, repugnare; et quasi scelus idololatrie, nolle acquiescere . Et Salomon: Audi, fili mi, disciplinam patris tui, et non dimittas legem matris tue, ut addatur gratia capiti tuo, et torques collo tuo . Et alio loco: Quam male fame est, qui relinquit patrem, et est maledictus a Deo qui exasperat matrem . Iusto Dei iudicio id accidisse probabis. Permisit itaque Deus puerum hunc pro sua inobedientia flagellari: sed solita pietate non est passus eum sub eodem uerbere diutius immorari, ut ex hoc quisque intelligat quantum inobedientia periculum pariat, atque ad obediendum parentibus quantum sese humiliter subdere debeat.


Theophilus. uerba responsionis tue satisfecisse uidentur interrogationi mee.


Desiderius. In diecesi Teatini episcopatus est monasterium nobile iuxta radicem Maiellici montis, in honorem sancti Liberatoris  constructum, et huic nostro Casinensi cenobio subditum, ubi magna fratrum multitudo commorantes, iuxta almi B. Benedicti mandatum, Christo Domino uero Regi militantes  deseruiunt.

Quodam igitur tempore, dum fratres in eodem monasterio in noctis silentio iuxta morem quiescerent, quidam reuerendus uir monastico indutus habitu apparuit uni eorum, eumque exhortans ut uelociter de lectulo in quo iacebat surgeret. Cumque ille ad eius imperium expergefactus perniciter surrexisset, inquit ad eum: Accelera et excita omnes fratres, et ut uelociter surgant, atque ad ecclesiam pergant, magnis clamoribus insta, quia hec, in qua quiescunt, cella sub omni est celeritate casura.  Ille autem iussis obtemperans, magnis uocibus clamare cepit: Surgite, inquiens, fratres, surgite, atque ex hac cella, quia protinus ruitura est, quantocius exite, ne moram in ea amplius facientes, a ruinis, quod absit, opprimamini. Cum igitur illi expergefacti, eius a clamoribus turbati, unde hec nosset inquirerent, ille que uiderat, queue sibi dicta fuerant ordine retulit. Mox itaque fratres, inde celeriter exeuntes, ecclesiam intrauerunt, nocturnamque synaxim more solito, pulsatis signis, Domino decantare ceperunt. Cumque intentis mentibus officia consueta persoluerent, subito predicta domus, dato magno strepitu, funditus corruit. Exterriti fratres festine pergunt, solliciti ne quis eorum illa ruina oppressus esset inquirere: et cum delapsam materiam huc  illucque deuoluerent, inuenerunt unum e fratribus senectute grauatum sub ruinis undique circumiacentibus incolumem remansisse, extractumque foras quonam modo euasisset curiose interrogauerunt. At ille: Cum domus, inquit, funditus fatiscens super me dilaberetur, subito quidam splendidus uir, monastica ueste indutus, mihi adstitit, ipsamque ruinam iamiamque super me ruentem, meque opprimere minitantem, brachio sustentans, incolumem, ut ipsi cernitis, conseruauit. Qui uidelicet beatus Benedictus fuisse creditur, qui et antea paterna pietate Dominicum gregem sub suo magisterio militantem sua admonitione et protectione eripuit, et senem fugere non ualentem manu sollicitudinis sue defendit.

Quidam etiam frater in eodem monasterio   Ioannes dicebatur, qui etate ac egritudine pressus, extremum uite spiritum trahebat. Cum igitur quadam die aliqui ex fratribus more solito decantaturi matutinas laudes ad eum uenissent, ille eos uoce qua potuit compescuit, dicens: Nolo, inquit, ut mihi canonicas horas amplius decantetis, quia dominus abbas cum multis fratribus albis uestibus indutis ad me modo gratia uisitandi uenerunt, mihique matutinale officium decantantes post paululum se huc uenturos, meque secum assumpturos esse dixerunt. Dum itaque fratres qui ad eum uenerant, ad eius uisionem intenti, et si uera essent que retulerat, sollicite prestolarentur, post unius hore spatium frater ille magna cum exsultatione emisit spiritum. Ex quo  animaduertere possumus B. P. Benedictum fuisse, qui ei cum illa albatorum concione apparuit, eumque secum, ut promiserat, assumpsisse. Hec que retuli, in quadam ueteri paginula imperito satis stylo exarata reperi, nostroque nunc associare libello studui.

Quia uero omnipotens Deus non tantum in magnis,  sed etiam in minimis rebus aliquando ostendit mirabilia sua, ut fides credentium magis ac magis augeatur, ac in laudibus Creatoris sui uniuersa creatura prorumpat, cum in cunctis usui humano concessis paterna pietate curam habere conspicitur. Quid de lampadibus in hac ecclesia nostris temporibus actum sit  , sicut a Gregorio uenerabili monacho, qui eiusdem ecclesie custos adhuc superest, didici, ex parte referre non negligam.

Cum quadam die unus e custodibus lampadem in oratorio ante altare, igne admoto, accendisset, eamque sursum pene usque ad laquearia eleuasset, repente delapsa, ante altare in pauimentum cecidit. Mirabilis Deus in factis suis! non solum fracta non est, sed nec oleum effusum, nec ignis  in ea accensus exstinctus est.

Alio tempore cum prefatus Gregorius lampadem ante imaginem Saluatoris, que supra fores ecclesie depicta erat, uellet reficere, inuenit eam extensis uncinulis ita in ere dependere, ut nulla prorsus materia sustentaretur. Qui mox conuocatis fratribus, qui prope astabant, eis ut tanti testes miraculi esse deberent, quod miratur, ostendit.

Preterea alio tempore in hac eadem ecclesia beati Benedicti ea nocte, que precedebat diem, qua eius festiuitas agebatur, sicut ab eis qui huic miraculo interfuere, accepi; dum ad uigilias unus e custodibus lampadem ante imaginem eiusdem beati Benedicti, reficeret, repente delapsa in pauimentum corruit, ac illesa permansit: que iterum ter sursum  eleuata, ter cecidit: et, quod mirabilius est, nec ipsa frangi, nec oleum effundi, nec lumen in ea accensum exstingui, diuina conseruante uirtute, potuit.

Plura sunt in huius monasterii oratorio ex lampadibus huiusmodi facta miracula: que quia ualde simplicia sunt, superfluum scribere duximus. Hec autem idcirco scripsimus, ne, quia parua sunt, omnino contemni uiderentur. Unum autem, quod in superiori libro a memoria excidit, suo in ordine referre, in quo me tibi narrare promiseram, qualiter omnipotens Deus hoc monasterium sepe de tyrannorum manibus eripuerit, in hoc secundo, ne a memoria laberetur, scribere opportunum duximus.

 Dum predecessoris nostri Athenulphi  tempore predia huius monasterii acriter ab Aquinensi comite infestarentur, et neque monachorum precibus, neque reuerentia almi P. Benedicti qui fundator ac edificator huius cenobii exstiterat, animus eius emolesceret, ut ab huius loci lesione se aliquo modo temperaret, predictus abbas necessitate compulsus,  postquam uidit ferocem uiri animum nullo modo mitigari posse, aliquot ex Nortmannis, qui tunc temporis conductu nostrorum principum Italiam aduentabant, in possessiones huius monasterii, quatenus eas a predicto comite per eos tueretur, induxit. Qui postquam et domos ad manendum, et stipendia, quibus sustentarentur, abunde percepere, ceperunt queque monasterii pertinentia, more strenuorum militum, inimicis longe repulsis, circumcirca nobiliter fideliterque defendere. Igitur cum predictus abbas, et qui ei in regimine secundo gradu successerat, superuixere, conducti milites satis honeste in eorum fidelitate manserunt: postquam uero ipsis hac uita subtractis, fortuna nostrorum principum mutata, aliquantulum uacillare  cepit, Nortmannica cohors, que ob nostram defensionem admissa fuerat, nobis infida atque aduersa paulatim esse cepit; que quotidie ad nostram perniciem ut canis et serpens, modo hec modo illa nobis auferens, ad dominationem sui iuris sacrilega ducti cupiditate, deuoluunt. Unde factum est ut ex tanta tamque ampla possessione nichil aliud ad nostri commodi usus, preter ciuitatem, que ad radicem Casini montis sita est, cum quatuor uel quinque uillarum fundis, remanserit: qui etiam  quotidie ab eis oppressi, illis opes auferentes nobis miseriam atque inopiam tribuebant. Cum igitur per aliquanti spatium temporis sine ulla animi pietate id incessanter  agerent, et misericors ac pius Dominus seruis suis fame atque inopia laborantibus, sua benignitate subuenire decreuisset, beatissimus P. Benedictus cuidam rustico in agello cuiusdam nostre uillule commoranti, per uisionem apparuit, eique ut egrediens se sequeretur iussit. Cumque idem rusticus ad eamdem uisionem animum intenderet, uisum est ei quod beatissimus Benedictus cunctos Nortmannos, qui eius bona inuaserant, cum uirga, quam manu gestabat, potenti uirtute a finibus huius terre expelleret, eosque uacuos rebus, oneratosque ignominia a sui hereditate monasterii eliminaret. Eodem itaque anno prefata cohors Nortmannica, amplius quam solebat per audaciam insolescens, ad nostram calamitatem, arcem, que S. Andree nuncupatur,  ut securius nobis sublata retinere posset, occupauit: que utique res illorum animum ad dominationem, nostrum ad desperationem adduxit. Postquam ergo eadem arce potiti sunt, quadam die in unum conglobati, magna cum superbia in prefatam Casini ciuitatem uenientes intrauerunt: ibique nutu Dei a populo ciuitatis oppressi, aliquanti eorum uel occisi uel capti sunt, ceteri autem qui remanserunt, in munitionem predicte arcis fugientes se contulerunt, Igitur habitatores huius terre unanimiter facto grege, uicinis undique auxiliantibus, ad  obsidionem eiusdem arcis animum intendunt.  obsidione facta, dum iacula ex utraque parte acriter impulsa mitterentur, Nortmannorum pila, uelut a uentorum flamine retorta, eos a quibus missa fuerant, sauciabant. Quid multis opus est? cum se a semetipsis ita impugnari conspicerent, et iam amplius resistere minime ualerent, cernentes durum sibi esse contra stimulum calcitrare  facta deditione in manibus abbatis et monachorum se tradunt: a quibus uix defensi ad socios, qui in Auersano oppido commorabantur, remissi sunt. Sicque factum est ut ab eo tempore, beati Benedicti meritis, hec in qua degimus terra ab eorum infestatione illesa permaneat, atque sub  ipsius sancti tutamine secura persistat.

Modus libelli huius nos ad finem tendere cogit. Sed bonum obedientie que inter ceteras uirtutes prima est, non sinit nos uirtutem cuiusdam fratris, qui eam tota cordis humilitate usque ad mortem quoque sectatus est, penitus silentio preterire: illum uidelicet imitans, qui factus obediens Patri usque ad mortem , obedientie nobis pariter ac patientie reliquit exemplum.

Qui uidelicet frater huius nostre congregationis Raynerius nomine  , iuuenis quidem etate, sed moribus grandeuus fuit: cui multi ex fratribus, qui adhuc supersunt, et eum optime nouerunt, testimonium perhibent, quod tante humilitatis tanteque obedientie fuerit, ut ex hoc mirabilis ab omnibus  haberetur.

Cui dum quadam die esset ab abbate suo iniunctum, ad aliquod opus pro utilitate monasterii peragendum, Teatinum adire territorium, ille leto, ut semper, animo ad obedientiam promptus, iussa implere festinans, iter arripuit. Qui dum pergeret, et aliquanti iam itineris spatium profligasset, a latrunculis cuiusdam potentis uiri Oderisii, qui ex precepto eius, si quid ex monasterii huius rebus diripere possent, uiam obseruabant, omnibus que deferebat sublatis, interfectus est. Cuius quidem corpus, uel propter inimicorum insidias, uel quia longe erat, ad hoc cenobium deferri non potuit, sed in quadam ecclesia iuxta posita humi traditum est. Sed quantum  illius obedientia omnipotenti Deo fuerit accepta, ad exstinctum eius corpus ostendere est dignatus. Ceperunt itaque multi infirmitate detenti ad eius sepulcrum properare, et recepta sanitate ad sua incolumes remeare. Inter quos Atto comes, magni Attonis comitis filius, prefati quoque Oderisii gener  , cum grauiter detentus a febribus fatigaretur, ad sepulcrum istius, fama ducente, uenit, ibique in oratione prostratus recedente febre ita sanus surrexit ut male illius ualetudinis, qua antea laborabat, nichil prorsus in se sentiret; qui  pro recepta sanitate gratias referens, ob retributionem tanti muneris, optimo super eius sepulcrum oblato pallio, gaudens discessit.

Et quoniam de mirabilibus Dei cepimus facere mentionem, quod mihi ipsi contigit, silentio pretereundum non duxi, dicente Scriptura quod Secretum regis abscondere bonum est, opera uero Dei manifestare ac reuelare honorificum est . Cum, intra annos pueritie positus, ui febrium laborarem, beate memorie Ioannes, reuerende dignitatis sacerdos, qui tunc in nostra Beneuentana urbe in Dei seruitio celebris habebatur, uisitationis gratia ad me properans uenit. Cumque paululum cum ceteris qui aduenerant consedisset, et me uehementius a tertiano typo urgeri conspiceret, motus caritate  quam erga me habebat, surrexit, ac perfusus ora lacrymis lenta uoce Dominum inuocans, manum capiti meo imposuit, et febris, que me acrius infestabat, mox effugata discessit.

Ea etiam, que Leone abbate monasterii S. Pauli apostoli  , secundo ab urbe Roma milliario constituti, ubi sacratissimum eius corpus signis prodigiisque coruscans ueneratur et colitur, referente cognoui, in calce huius libelli scribere curabo. Dicebat enim quod sibi Adam reuerendissimus ualde monachus et custos ecclesie huius nostri monasterii retulerit quia quadam die, dum idem uenerabilis Adam portam monasterii ad aliquod opus faciendum esset egressus, duo iuuenes in habitu  monachi sibi in ipso introitu monasterii obuiauerunt:  cumque salutatos eos studiose qui essent inquireret, audiuit ab eis quod unus eorum Protus, alter uero Hyacinthus diceretur. At ille, obstupefactus, cur uenissent cum percunctaretur, illi inquiunt: Ad fratres, qui hodie nostri memoriam mente deuota recolunt, uisitandos uenimus. Erat enim ea dies qua, pro Christo effuso sanguine, palmam martyrii ipso donante meruerunt. Cum ergo attonitus paululum substitisset, ac illi cepto itinere monasterium essent ingressi, ad se reuersus, certius quod audierat cognoscere uolens, rapido eos cursu prosequitur. Dumque eos huc illucque per monasterium studiose requireret, ac minime inuenire posset, quosque sibi obuiantes interrogare cepit ubi essent monachi qui modo secum loquentes  monasterium essent ingressi? Sed illi nullum in monasterium introisse preter illum se audisse professi sunt. Qua de re aperte datur intelligi, eos qui sibi apparuerant, sanctos Martyres Protum et Hyacinthum, quorum festiuitas eo die celebrabatur, ueraciter fuisse. Que omnia eodem ordine a Firmo huius monasterii ueterano monacho, nepote scilicet ipsius Ade, quo ille mihi Rome positus dixerat, reuersus ad monasterium, acta fuisse percepi.

Hic finem faciat huius diei oratio: quatenus in honore tantorum martyrum liber iste conclusus, recreato per huius noctis spatium animo, ad cetera que restant sanctorum Acta, ipsorum omniumque  sanctorum precibus adiuti, fideliter enarrando ueniamus.



LIBER TERTIUS Qui est de miraculis alibi gestis.


 Expletis duobus, Christi gratia comitante, libellis, quos de miraculis Dei, uel in hoc cenobio, uel in sibi subditis cellis, ipso largiente patratis descripsimus,  ad narrationem tertii concedente Domino ueniamus. Et quia cetera, que extra huius monasterii claustra facta sunt, queque uisu uel auditu percepimus, in aliis duobus libellis adhuc exaranda remanent, opere pretium mihi uidetur ab ipso capite Ecclesie exordium sumere, sicque postea seriatim stylo prosequente ad singula membra uenire.

Dum igitur  negligentia sacerdotum Italia a recto religionis tramite paulatim deuians labefactaretur, in tantum mala consuetudo adoleuit, ut sacre  legis auctoritate postposita diuina humanaque omnia miscerentur, adeo ut populus electionem, et sacerdotes consecrationem, donumque sancti Spiritus,  quod gratis accipere et dare diuina auctoritate statutum fuerat, data acceptaque per manus pecunia ducti auaritia uenderent; ita uix aliquanti inuenirentur qui, non huius Simoniace pestis contagione fedati, mundi coram Deo precepta Dominica obseruantes existerent. Itaque cum uulgus clericorum per uiam effrenate licentie nemine prohibente graderetur, ceperunt ipsi presbyteri ac diacones  laicorum more   uxores ducere, susceptosque filios heredes testamento relinquere; nonnulli etiam  episcoporum uerecundia omni contempta, cum uxoribus domo simul in una habitare. Et hec pessima et exsecranda consuetudo intra  Urbem maxime pullulabat, unde olim religionis norma ab ipso apostolo Petro eiusque successoribus ubique diffusa processerat.

Igitur dum per aliquot annos nonnulli solo nomine pontificum cathedram obtinerent  , Benedictus quidam nomine, non tamen opere, cuiusdam Albenici consulis filius  non parua a parte in populum profligata pecunia, summum sibi sacerdotium uindicauit; cuius quidem post adeptum sacerdotium uita quam turpis, quam feda, quamque  exsecranda exstiterit, horresco referre; eo potius qualiter omnipotens Deus in faciem Ecclesie sit dignatus respicere, exordiar enarrare. Denique cum rapinas, cedes, aliaque nefanda in Romanum populum aliquanta per tempora, sine ulla dilatione ageret, congregati in unum populi quia eius nequitiam amplius ferre nequibant, eum a pontificatus cathedra exturbantes, Urbe pellunt; alterumque in loco  eius  , Ioannem uidelicet Sabinensem episcopum  canonica paruipendentes decreta, substituunt; qui tribus non amplius mensibus Romane usus est cathedre successione, Benedicto undique suis cum propinquis infestante Urbem; quia ex consulibus terre ortus erat, et in eis maxima uirtus, Urbe cum dedecore pulsus, suum ad episcopatum reuersus est. Benedictus igitur quod amiserat sacerdotium recepit, pristinos tamen mores minime mutauit, secundum quod scriptum est: Adolescens iuxta uiam suam; etiam cum senuerit, non recedet ab ea . Et quia durum est in corde ueteri noua meditari, in eisdem prauis et peruersis operibus, ut ante, perseuerabat. Cumque se a clero simul et populo propter nequitias suas contemni  respiceret, et fama suorum facinorum omnium aures impleri cerneret, tandem  reperto consilio  cuidam  Ioanni archipresbytero, qui tunc in Urbe religiosior ceteris clericis uidebatur, non parua ab eo accepta pecunia, summum sacerdotium relinquens tradidit; ipse uero in propriis se castellis recipiens, Urbe  cessit. Interea Ioannes, cui Gregorius nomen inditum est, cum duobus annis et octo mensibus sacerdotium administrasset, Henricus rex, qui tunc Germanie, Pannonie, Saxonie ac Italie imperabat, ad suscipiendam de manu Romani pontificis imperialem coronam, quatenus deinceps Augustus appellari posset, Italiam ingressus, Romanam adiit urbem . Sed antequam Urbem ingrederetur, plurimorum episcoporum, nec non abbatum, clericorum quoque ac religiosorum monachorum, in Sutrina urbe concilio congregato, Ioannem, qui Gregorius dictus est, missis ad eum episcopis, ut de ecclesiasticis negotiis, maximeque de Romana tunc Ecclesia, que tres simul habere pontifices uidebatur, ipso presidente, tractaretur, uenire rogauit. Sed  hec de industria agebantur, iam enim dudum regio animo insederat ut tres illos, qui iniuste apostolicam sedem inuaserant, cum consilio et auctoritate totius concilii iuste depelleret, et unus qui secundum statuta SS. Patrum Dominico gregi sollicite preesset, clero et populo eligente, ordinaretur. Predictus itaque pontifex exoratus a rege, ceterisque pontificibus, Sutrium, ubi synodus congregata erat, allectus spe quod, aliis duobus depositis, sibi soli pontificatus confirmaretur, gratanter perrexit. Sed postquam eo uentum est, et res agitari ac discuti a Synodo cepta est, agnoscens se non posse iuste honorem tanti sacerdotii administrare, ex pontificali sella exsiliens, ac semetipsum pontificalia indumenta exuens, postulata uenia, summi sacerdotii dignitatem  deposuit  .

Post hec rex Urbem ingressus, congregato in ecclesia B. Petri apostoli Romano clero et populo, una cum episcopis qui in predictam conuenerant synodum, communi consilio  Clementem Bambergensem episcopum elegerunt, quia in Romana Ecclesia non erat tunc talis reperta persona que  digne posset ad tanti honorem sufficere sacerdotii: eumque in apostolica sede ad regendum Dominicum gregem inthronizantes constituunt. Quo non amplius nouem mensibus sacerdotio functo, ex hac uita decedente, Damasus ex Germania oriundus, fultus auctoritate regia  , eidem succedens, sacerdotium est adeptus, quique non amplius quam uiginti et tribus diebus sacerdotio administrato diem clausit extremum. Huic successit  Leo, de quo nobis est sermo pre manibus, uir per omnia apostolicus, regali genere ortus, sapientia preditus, religione conspicuus, omnique ecclesiastica doctrina apprime eruditus, ac qui  cepit inuocare nomen Domini; quemque etiam uidi eiusque familiaritatem habere merui: sepe etiam eo in  ecclesia missas celebrante, cum illo ad diuinum altare sacris indutus uestibus steti, eique Euangelium legi. A quo omnia ecclesiastica studia renouata ac restaurata, nouaque lux mundo uisa est exoriri.

Hic sepe sacerdotale consilium aduocans, sacerdotes, diaconos et reliquos clericos non regulariter ordinatos remouit, et in eorum locis ad ueri et summi Dei cultum qui digne ministrare possent constituit. Quotidie quoque per se suosque discipulos ubique missos, populis uiam Domini, litteris et uerbis predicans ostendebat. Qui per apostolicam uiam semper gradiens, apostolicos etiam uiros in miraculis est imitatus. De quo quidem plura audire me contigit, sed multis occupatus negotiis, singula  queque discurrere non ualens, pauca referre de pluribus satagam, ut per hec quanti uir iste meriti fuerit, quicunque in posterum legerit agnoscat.

 Gregorii itaque pontificis, qui ab eo educatus ac subdiaconus ordinatus, nunc autem in Romana Urbe culmen apostolicum tenens, Christi Ecclesiam uerbis simul et exemplis illustrat, didici  relatione que narro. Cuius utique uerbis ita me credere oportet, ac si ego impresentiarum adfuissem oculisque uidissem. Dum quodam tempore predictus Leo uenerabilis pontifex ecclesiasticis intentus negotiis in Gallia moraretur, a quodam abbate monasterii, sancti confessoris Christi Remigii lignarium poculum benedictionis causa oblatum, suscepit; quod uidelicet, pro amore tanti pontificis ualde diligebat, ac in eo refectionis hora in mensa sedens, aureis et argenteis posthabitis, bibere consueuerat. Igitur dum quadam die ad mensam sedenti pincerna ex more poculum uellet porrigere, qua nescio negligentia tenentis de manu cecidit, moxque confractum in partes est  . Cum denique beatissimus papa bis terque uinum requireret, et pincerna hac  de causa uenire differret, nuntiatum est ei quod poculum in quo bibere consueuerat, de manu ferentis decidisset, fractumque fuisset; quod ille audiens ualde tristatus est, non tantum damno scyphi, quantum quod uase de monasterio S. Remigii, benedictionis causa accepto, se frustratum cernebat, sibique astantibus: Fractum, mihi, inquit, scyphum afferte. Cumque sibi allatum fuisset, cernens utramque fracturam, omnipotentem Dominum deprecatus est ut meritis B. Remigii fractum sibi scyphum, quem pro amore eius tantopere diligebat, restitueret. Moxque alteram partem alteri adiunxit, sicque eodem momento solidatus est ut nullum in eo, quod fractus fuisset, indicium remaneret, cunctis qui aderant admirantibus, ac in eius ueneratione acclamantibus.  Ille non suis hoc, sed B. Remigii meritis imputare cepit, cuius de monasterio, caritatis gratia, id munus acceperat.


Theophilus. In hoc utriusque, alteriusue miraculo, illud B. P. Benedicti de re licet dissimili, similiter audio, primum renouari miraculum, dum in partes diuisum reiunxit capisterium. 


Desiderius. Interim te, carissime frater, silere oportet, quatenus intentus animo ad hec de illo maiora cognoscas. Alio itaque tempore  quidam Galliarum episcopus, ab eodem pontifice Leone fuerat episcopi honore suspensus; cuius quidam presbyter, Gibertus nomine, facundus sermone, et litteris haud mediocriter eruditus, eidem promiserat episcopo se  Romam uenire, atque callidis suis assertionibus  eumdem beatum pontificem decipere, eique sublatum officium restitui impetrare: sicque ab eo accepta pecunia, Romam uenit. Cumque se beatissimo pontifici presentasset, cepit se huc illucque ut callidus serpens uertere, episcopum suum uerbis rhetoricis excusare, blandis et humillimis precibus, ut interdictum officium iniuste, ut asserebat, ablatum deberet restitui, flagitare. Sed cum id quod petebatur, sibi denegatum fuisset, nec eum ut sperauerat, decipere posset, ne ad episcopum suum, a quo non paruam acceperat pecuniam, sine effectu reuerti uideretur, aliud exquisiuit ingenium: adiit apostolice sedis cancellarium, eique oblato pretio persuasit ut sibi furtiuas litteras, et apostolico sigillo signatas, ad suum episcopum deferendas tribueret,  que et episcopale officium et gratiam apostolice sedis sibi redditam significarent. Que res beatum Leonem minime latuit, moxque predictum presbyterum aduocans, accepta quam obtulerat pecunia, eique in manum mittens, dixit: Pecunia tua tecum sit in perditionem, quia donum Dei furtim tentasti pecuniis possidere . Cuius sermonem diuina ultio mox secuta est, ita ut amissa mente ab illa die usque nunc ubique uagabundus incedat, nec ulla domus uel claustra ultra duos uel tres dies eum ualeant retinere  .

Qua de re aperte datur intelligi quod quisquis temerario ausu uel decipere uel ad iracundiam prouocare tentauerit eum, qui in iustis habitat procul dubio Dominum offendit: cuius et uindicem iram  in se sentiat, quam non expertam temere deuitare neglexerat.


Theophilus. Ita est ut asseris, sed, queso te, de uirtute tanti Patris, si qua adhuc occurrunt animo, incunctanter prosequere.


Desiderius. Dum beatissimus pontifex Leo quinque per annos diuinitus sibi concessum sacerdotium pie ac religiosissime administraret, ab hac instabili luce ad Christum, qui uera et eterna lux est, celorum letantibus ciuibus, angelicis subuectus manibus commigrauit  . Et illi quidem paradisus patuit sanctorum recepto consortio. Sed infelix mundus, qui talem pontificem diu habere non meruit. Cuius post obitum multa et magna ad eius tumulum aliisque in locis per eum Domino tribuente claruere  miracula  . E quibus omissis ceteris duo tantum   edificationis gratia huic libello subnectam.

uictor papa, qui in regimine sacerdotali ei successerat   audita fama miraculorum eius, quod per eum Dominus talia operaretur, fidem non accommodabat. Sed quia, ut ait Apostolus: Lingue in signum sunt non fidelibus sed infidelibus , Omnipotens Dominus experimento eum docere uoluit que, audita a pluribus, minime credere uolebat.

Curiensis quidam episcopus  cuius nomen e memoria excidit, cum supra memorato pontifice uictore a Germania ueniens, eius in obsequio Rome morabatur; hic puerum ab utero matris mutum habebat, quem pro mercede  anime sue pascens ac uestiens, quocunque ibat secum ducere consueuerat, in cuius uacuo ore nec indicium quidem lingue inesse uidebatur. Qui etiam episcopus ex mirabilibus ad B. Leonis tumulum patratis, similiter ut papa, incredulum animum gerebat. Cum igitur quadam die ad sedem sui episcopatus, iam accepta licentia, reuerti decreuisset, ecclesiam B. Petri apostoli orationis gratia ingressus, postquam B. Petro se attentius commendauit suis cum clientibus, equis ascensis, puero in eadem ecclesia oblito, festinus uiam que eum ad suam ducebat patriam, egressus Urbe, gradiebatur. Cum itaque longiuscule adhuc esset ab Urbe profectus repente ei in memoriam rediit quod mutum puerum in ecclesia B. Petri reliquisset. Qui mox substitit,  ac famulos suos, a quibus puer reduci deberet, quosdam remisit. Igitur cum illi apostolorum principis basilicam essent ingressi, conspiciunt puerum ante tumulum B. Leonis stantem, atque cum his qui circumstabant loquentem. Illis itaque mirantibus et qualiter hoc sibi euenisset querentibus, puer inquit: Postquam dominus meus hac in ecclesia me relinquens discessit, huc ad sepulcrum B. Leonis me contuli, si forte omnipotens Dominus officium, quo carebam, uocis meritis eius mihi restituere dignaretur. Nec sum meo, quod corde poscebam, uoto fraudatus, sed mox ut ante eius uenerandam memoriam lacrymans aliquantulum prostratus iacui, illico recepta  uoce loquens, ut ipsi uidetis,  surrexi. Ab illa itaque die, quod mirabilius est, cepit in ore eius lingua, que defuerat, paulatim crescere, ita ut intra paucos dies pleno ore linguam perfecte reciperet, et uerba sine impedimento sonaret. Denique qui missi fuerant curauerunt puerum ad episcopum ducere, et quem tacentem reliquerat, beati Leonis suffragantibus meritis ei loquentem  adducunt. Regressus igitur episcopus Romanum pontificem adiit, et quid omnipotens Dominus per B. Leonem operari dignatus fuisset, ostendit. Ex tunc ceperunt ipsi eius ueneranda merita cunctis predicare, que aliis antea referentibus non patiebantur audire.


Theophilus. Placent quia mira sunt, sed magis quia noua sunt.


Desiderius. Illustris uir Maximus, Romane urbis ciuis, nuper retulit mihi de eodem uenerabili presule que narro. Bernardus quidam pessime mentis miles exstitit, qui apostolice sedi contrarium se in omnibus quibus potuit modis exhibebat. Sed in bello quod a uicinis circa Urbem manentibus, coniurantibus cum  Cadaloo Parmensi episcopo  qui tunc apostolicam sedem inuadere tentabat, cum militibus qui Romanam Ecclesiam defendebant commissum est, iusto Dei iudicio confossus interiit. Hic igitur, audita fama miraculorum que omnipotens Deus meritis beati Leonis fidelibus populis exhibebat, non solum non credebat, uerum etiam ore sacrilego deridebat et blasphemabat. Cum denique quadam die in conuentu appareret populi, et sermo inter eos de signis et uirtutibus beati Leonis exortus esset, cepit irridere dicens: Si sanctus est, ut dicis, contrahat mihi digitum meum, cumque compesceretur ab iis qui astabant, ne de sancto uiro talia loqueretur, dimisso conuentu discessit. Cum ecce forte canis qui eum sequebatur, suem in platea inuentum inuasit. Ille uero ne porcus discerperetur,  festine cucurrit, et iniecta manu canem tenere uoluit; sed mox porcus hianti ore digitum eius  momordit, sicque ab illa die omni tempore quo uixit digitum contractum habens, nullatenus eum extendere potuit. Unde factum est ut qui Dei famulum irridere presumpserat, ipse, contracto digito, omnibus derisui haberetur. Hec de tanto Patre B. Leone dicta sufficiant, ut, quia ad aliorum narranda gesta properamus, alii, cui otium est, que multa de illo et mirabiliora dicuntur, scribenda relinquamus.

Quod Dominus in Euangelio dicit: Pater meus usque modo operatur, et ego operor , quotidie cernimus adimpleri, et antiqua nouis temporibus  miracula innouari. Hec itaque que dicturus sum adeo clara sunt, ut non solum in Florentina diecesi, in qua facta noscuntur, uerum etiam in tota Tuscia, ac in urbe, que caput mundi est, Roma constet esse notissima.

 Petrus quidam clericus est, qui occulte data pecunia regio adminiculo in predicta Florentina  ciuitate cathedram episcopatus accepit. Cum denique a clericis et populo, ut episcopum decebat, benigne fuisset susceptus, post non multum spatium temporis  fama per eiusdem episcopatus diecesim increbuit quod, Simoniace heresis peste fedatus, quod gratis, Domino iubente, accipere et dare statutum est, pecunia mercatus fuerit. Cumque tam horrenda et tam exsecranda fama primitus ad religiosorum, dehinc ad aures uulgi peruenisset, ceperunt se plures ab eius communione subtrahere:  Romanoque pontifici quecunque super hac re cognouerant, diuino exardescente zelo, studuerunt intimare. Qui, episcoporum consilio congregato, eumdem episcopum, ut rem diligenter agnosceret, conuocauit. Sed cum se synodo presentasset, accusatoribus  undique acclamantibus, sacramento sese purgare nitebatur. Cumque coram presentibus res aliquantulum agitata fuisset, date inducie sunt, ut per easdem forsitan inductus, diuinum expauescens iudicium, quod pertinaciter negabat humiliter confiteretur, quatenus ab eterno non remoueretur altari, si ab hoc presenti, cui ministrare iuste non poterat, se abstinuisset. Interim populus in duas diuiditur partes, quarum altera, que amorem Dei muneribus preferebat, clericos et religiosos monachos, qui contra episcopum rem comprobandam susceperant; altera que munera et fauorem diligebat, episcopum est secuta. Cum crebro igitur inter se altercaretur populus, et altera alteri obstaret  parti, in tantum exorta augebatur contentio, ut, inter se dimicantibus, sepe etiam usque ad effusionem sanguinis uenirent. Cumque hec diutius agerentur, et neutra pars parti cederet,  Ioannes reuerendissimus abbas monasterii que Umbrosa uallis dicitur, sepe ad hunc conflictum aduocatus, zelo Dei ductus suis cum monachis ueniebat, qui exhortando, predicando, diuini examinationem iudicii intentando, episcopum admonere non cessabat quatenus ex perpetrata culpa penitentiam ageret, et  sacerdotio minime legaliter acquisito humiliter cederet, nec sibi suisque subiectis, quibus incremento esse debuerat, detrimento foret. Illud de Euangelio ei sepe proponens, quomodo Dominus iehsu uendentes et ementes columbas de templo proiecerit, cathedrasque subuerterit, et es nummulariorum effuderit , uidelicet demonstrans ut quicunque Spiritus sancti donum, quod per columbam significatur, ductus auaritia, uel uana gloria elatus, pretio acquirere uel uendere tentauerit, ab illo celesti templo et eterno altari se procul dubio eliminandum nouerit. Sed ille nichilominus presentis uite honoris cupidus pro nichilo monita sancti uiri ducebat, imo potius pertinaciter et armis et uerbis, omnibusque modis quibus poterat  se defendere nitebatur. Cumque idem uenerabilis abbas incassum procedere sua uerba uideret, utraque parte populi aduocata: Quoniam, inquit, uerba non prosunt, ueniamus  ad signa. Construatur rogus, et igne supposito accendatur, per quem unus e nostris ingrediatur, ut utrum uera an falsa sint que de episcopo dicimus, Domino discernente, probetur. Placet utrique parti sententia: rogus mox duodecim  pedum mensura construitur; intra quem parua semita, qua unius tantum hominis persona transire posset, relinquitur: que etiam ex accensis lignis, ne ibi aliquis locus a flamma uacaret, consternitur. Interim autem dum hec preparantur, prefatus abbas Ioannes  Petro suo discipulo, reuerendissimo uidelicet, uiro, qui postmodum  in Albanensi urbe episcopus ordinatus est, quique etiam adhuc superest eamdem Ecclesiam regens, precepit ut indutus sacris uestibus omnipotenti Deo sacrificium offerret; et sic demum confisus de misericordia Dei per accensi rogi flammas indubitanter intraret.

Qui iussis Patris obtemperans, postquam sacrificium Deo obtulit, casulam se exspoliat, ad ignem uenit, et magna uoce: Oro, inquit, Deus omnipotens, si Petrus, qui episcopus dicitur, Simoniaca est  peste fedatus, ne Ecclesia tua amplius polluatur, iudicio S. Spiritus tui ostende uirtutem: illesum me per hunc ignem transire concede. Quod si nos fallacia pleni, causa inuidie ducti, hanc contra eum tulimus questionem, ardor istius ignis me tua gratia derelictum consumat. Hec dicens, et sancte crucis se signaculo muniens, per medias flammas constanter ingressus est. Cum igitur undique esset flammis circumdatus, ita ut a nemine prorsus uideretur, et omnes eum iam consumptum putarent, subito ex alia parte, Christi comitante gratia, egrediens prosiliuit, ita ut non modo uestimenta eius, sed ne capillus quidem lesus ab igne in aliquo uideretur. Sed, ut idem uenerabilis uir postea referebat, cum per medias flammas graderetur, mappula   de manu eius cecidit. Cumque iam pene egrederetur ex igne, uidit se mappulam in manibus non gestare, ac, in ignem sibi eam cecidisse considerans, per medias iterum flammas reuertitur, et secum mappulam extrahens reportauit. Tunc omnes qui aderant, uiso tam maximo, tam obstupescendo miraculo  , immensas Deo gratias agentes, mox diuersa pars una effecta, prefatum episcopum de ecclesia pellunt: qui postea  penitentia ductus, mutata ueste, sub sancte conuersationis regula religiosam agere uitam uisus est.


Theophilus. Ut letando miror, et mirando letor, quod mediocritatis nostre tempore illud antiquum et gloriosum trium puerorum miraculum intueor,  cum de camino estuantis incendii integri et incorrupti toto corpore prodierunt.


Desiderius. uenerabilis Gregorius papa, cuius superius memoriam feci, quid contra eamdem Simoniacam heresim, se presente, Dominus ostendere uoluit, sepe mihi solitus est referre. Cum essem, inquit, subdiaconus, et a beate memorie uictore huius apostolice sedis pontifice in Galliam pro ecclesiasticis negotiis discutiendis essem transmissus, cure mihi fuit episcoporum conuocare concilium, ut illis coram positis de ecclesiasticis negotiis tractaremus. In eadem uero ciuitate in qua synodus agebatur, episcopus erat qui pretio honorem comparasse episcopatus a multis infamabatur. Igitur uocatus episcopus uenit ad medium. Cum ergo eum  exhortari salutaribus monitis cepissemus ut quesibi opponebantur, conscientia iam fatente, humiliter confiteretur, ille, tum quia eiusdem ciuitatis erat episcopus, tum quia fretus auxilio comitis terre ipsius, plenus superbia omnino uerba nostra uilipendebat. Sed cum a nobis et a ceteris qui aderant episcopis sub iustitie regula se, quod non sperauerat, constringi conspiceret, nec effugiendi haberet licentiam, negare pertinaciter cepit quod ante uix audire dignabatur. Cumque uerba producerentur in longum, et maximum diei spatium esset consumptum, et ille nichilominus in sua pertinacia negando persisteret homo, eum cum ceteris qui aderant religiosis episcopis nobis adiurare uisum fuit et totum iudicium in ostensione Spiritus sancti  committere. In nomine, inquam, Patris et Filii et Spiritus sancti, cuius donum gratie te comparasse audiuimus, ut huius rei nobis ueritatem edisseras adiuramus. Quod si amplius, ut cepisti, negare tentaueris, Spiritum sanctum, donec, que uera sunt confitearis, nominare non ualeas. Qui episcopus, cum abunde eloquens esset, et a nobis exoraretur ut Spiritum sanctum nominaret, Patrem quidem et Filium satis diserte nominabat, Spiritum uero sanctum mirum in modum nominare nullo modo poterat. Tunc omnibus qui aderant luce clarius patuit quod honorem episcopatus dato pretio emerat, qui nonnisi Spiritus sancti gratia largiente tribuitur. Tunc Spiritus sancti uirtute tremefactus episcopus, humiliter coram omnibus confiteri coactus est quod  ante, inflatus superbia Dei, timore postposito procaciter negare presumpserat.


Theophilus. Cum Pater, et Filius, et Spiritus sanctus unum sint, nec aliud de Patre et Filio quam de Spiritu sancto sentire fas est, cur in Patris et Filii uocabulis proferendis solutam atque disertam, in solo uero Spiritus sancti nomine, quasi precellenti, linguam mutam et omnino habuit colligatam? 


Desiderius. Iusto Dei iudicio contigit ut qui donum Spiritus sancti gratie, quod gratis et datur et accipitur, lingua placitante mercatus est, in proferendo Spiritus sancti uocabulo specialiter  lingue officium non haberet.

 Alferius abbas monasterii Sancte Trinitatis  ab ipso in latere montis edificati, qui inter Salernitanam et Amalphitanam ciuitates preeminet mari, exstitit: cuius religiosam ac Deo amabilem uitam et ipse ex parte uidi, qui apud eum aliquantulum familiariter mansi, et aliis referentibus agnoui. Miraculum uero quod diuina uirtus in eo operari dignata est, quodque a quampluuimis didici, equum est silentio non transire. Denique dum quadam pro utilitate monasterii Salernitanam urbem adiret per uiam precisi montis gradiens, deorsum cum equo quo sedebat per immane precipitium cecidit: quod tanta altitudine mari superiacet, ut quinquaginta et eo amplius passus in altum pretendi uideatur. Dum igitur qui cum eo pergebant illum sine dubio  exstinctum putarent, nimium tristes et flentes, per quoddam diuerticulum ad mare, si saltem illum aliquo modo inuenire possent ut sepulture traderent, descendere curauerunt. Cum autem sub radice montis, molles iuxta littus maris calcantes arenas, festinanter ad locum quo ceciderat pergerent, inuenerunt eum in uia sanum et incolumem, equo cum quo ceciderat insidentem, Salernum propere cepto itinere tendere. Cumque illi, obstupefacti, qualiter res euenisset omnino nequirent perpendere, ceperunt Deo gratias agere, uocesque quasi tumultuantes in altum leuare. Sed ab illo repente compressi preceptum audiunt: Si meis, inquit, benedictionibus frui uultis, nulli, quandiu uixero, que ex me uidistis dicatis.

 Dicitur etiam de illo quod mortuum suscitauerit; quod uidelicet illis qui eum eiusque uitam ad liquidum nouerunt incredibile minime uidetur.

 Leo abbas, qui ei in monasterii regimine successit, sub eius magisterio educatus eius in obsequio prepositure officium gerens, qui pre ceteris fratribus ei familiariter adherebat, nuper mihi retulit quia quodam tempore seculares uiri, ut eius orationibus fruerentur, uisitationis gratia ad ipsum uenerunt. Quibus post spiritualem, corporalem etiam eius refectionem prebere cupiens, prefato Leoni, suo uidelicet preposito, precepit caritatis causa mensam eis apponere et prandium preparare. Qui nichil aliud preter panem et uinum, et quinque oua gallinacea, quod eis ad manducandum  prebere posset, se habere respondit; sed qualiter inter eos ipsa oua diuidi deberent, ignorare: erant illi utique septem. Cui ille: Festina, inquit, quantocius, et eadem oua igne adhibito prepara,  mihique ut eis apponam deporta. Cucurrit ille et, sicut sibi fuerat imperatum, oua decoxit, eique, ut preceperat, detulit. Qui accipiens, benedixit, et ex quinque ouis, septem uiris, quod mirabile est, singulis singula prebuit.


Theophilus. Cum septem distributa hominibus sic augeri quinque oua considero, ut singuli singula equali sorte accipiant, illud quodammodo miraculum uideo, quo Auctor omnium de quinque panibus quinque millia hominum saturauit .


Desiderius. Amita patris mei,  Bella nomine, in monasterio Beati Petri apostoli intra Beneuentanam urbem posito, in sanctimoniali habitu a primeuo iuuentutis flore usque ad ultimam senectutem degit. Que, cum esset desponsata uiro, occulte de  domo parentum fugiens ad monasterium contendit, ibique uirginitatem suam omnipotenti Domino dicauit; et, quia terrenum in terra sponsum habere contempsit, procul dubio meruit habere celestem in celis. Ipsa mihi solita erat referre de abbatissa sua que Offa  dicebatur. Que in monte qui Sancte  Agathe martyris dicitur, prope Capuanam urbem, antequam regimen monasterii susciperet, longo tempore habitauerit, ibique uitam eremiticam duxerit: dehinc monasterii suscepto regimine, quadam nocte sororibus adhuc quiescentibus oratorium ingressa accepit  thuribulum, ut more solito thura adoleret altaribus. Cum itaque thus in thuribulum mittere uellet, e manu eius cecidit et lampade a uento exstincta thus inuenire non ualuit.  Repente uero quidam iuxta illum astitit, et tenens manum eius, thymiama, quod in thuribulum posuerat, dedit. Tantus igitur odor ex illo incenso thymiamate emanauit, ut per totum quod reliquum erat noctis, usque ad horam diei tertiam non solum ecclesiam, sed etiam omne illud monasterium mira suauitate repleuerit. Ex qua re sine dubio datur intelligi quod angelus Domini fuerit qui illud thymiama tanti fragrantie odoris tribuerit.

Hec eadem religiosissima abbatissa, dum multa per tempora sollicite uirginibus prefuisset, uerbis et exemplis sibi commissas Dei famulas instruere non cessans, languore tacta corporis uenit ad mortem. Cumque in extremo posita iam prope esset ut Christo, cui seruierat, animam reddere deberet, uidentibus  cunctis qui aderant e lectulo se quasi ad mensuram trium cubitorum in ere eleuans, expansis in celum manibus stetit. Et facta oratione, iterum se in lectulo collocans, ultimum spiritum exhalauit. Sed  ex hoc quante fuerit abstinentie dignosci potest. Que dum infirma iaceret in lectulo, et a multis honestioribus uiris ac mulieribus, uisitationis gratia ad ipsam uenientibus, ut aliquantulum cibi, quo infirmum corpus sustentaretur, caperet, rogaretur, illa desueta deliciis: Si aliquid, inquit, mihi de infusis leguminibus attuleritis, forsitan aliquantulum inde potero degustare. O abstinentia in femina predicanda, que, in infirmitate posita, infusis leguminibus pro summis etiam deliciis utebatur! Que cum fuisset defuncta, et in ecclesia sepulta, quadam die rusticus quidam frumento onustus per eamdem ecclesiam transiens, supra sepulcrum eius, paruipendens cuius meriti esset que ibi sepulta iacebat, saccum cum frumento deposuit, et fessus, ut aliquantulum  pausaret, iuxta consedit. Repente igitur saccus diuinitus de eodem sepulcro sublatus longeque proiectus, omne illud, quo plenus erat, frumentum passim per eamdem ecclesiam sparsit. Rusticus ergo uehementer conterritus, ab illa die didicit quantum Dei homines in corpore uenerandi sint; cum exstincta illorum corpora ac in sepulcro posita, ne ab aliquibus paruipendantur diuina sibi uirtus uoluit demonstrare.

Alter quidam nobilis uir de eadem Beneuentana urbe nescio qua causa monasterium aduentarat, ac nescius, forte eius supra sepulcrum consederat: cum subito tantus dolor uiscerum eum inuasit, ut, uociferans atque eiulans, se eadem hora moriturum putaret.  Ad cuius uocem que in monasterio erant uirgines protinus cucurrerunt, eique cuius esset sepulcrum supra quod sederat indicauerunt. Qui, pro ignorantia uenia postulata, meritis Dei famule celitus meruit medicinam.

In eadem urbe monasterium est quod Sancte Sophie dicitur  , huic Casinensi monasterio subditum, in quo quidam a pueritia sancte conuersationis et magne humilitatis monachus fuit, qui  infra annos adolescentie nimio tanguore preuentus ad extrema perductus est. Ad cuius exitum congregati fratres, hymnis et psalmis Deo ceperunt eius animam commendare, sanctorumque cetus in eius auxilium attentius inuocare: qui crescente languore defunctus est. Sed dum ad lauandum eius corpus aqua preparatur, per unam fere horam exanimis iacuit. Cumque qui aderant orationi et psalmodie insisterent, subito corpus eius omne contremuit, ac paulatim reuiuiscens cunctis mirantibus in lectulo consedit. Dein, interrogatus, cepit illis que egressus de corpore uiderat referre, dicens: Cum anima mea, uobis litanias canentibus sanctosque Domini inuocantibus, de corpore egrederetur, mox ad preces uestras sancti, quos inuocastis,  meum in auxilium aduenerunt. Cumque illi ab eo requirerent si illos, quos nunquam uiderat, cognoscere potuisset? Respondit: Sanctum Benedictum et sanctum Gregorium cognoui, B. Donatum et Felicem, cum reliquis qui in hac ecclesia requiescunt sanctis, meum in auxilium uenire conspexi. Inter quos beatus Mercurius patronus noster uelut splendidum sidus rutilans uidebatur. Quem cum interrogassent utrumnam in hac uita esset moraturus? Minime, inquit: nam B. Mercurius hodie se ad me assumendum uenire spopondit. Que ut dixerat uera fuisse rei exitus comprobauit. Eodem namque die ex hac luce subtractus, ab illis procul dubio est receptus, quos antea moriens suum in auxilium uenire conspexit. Ego denique in  eodem monasterio positus, unum ex illis qui adfuerant testibus, Sicenolfum nomine, superstitem uidi, qui cuncta hec ut dicta sunt se uidisse et audiuisse profitebatur.








EPITAPHIUM ABBATIS APOLLINARIS AUCTORE DESIDERIO ABBATE POSTMODUM uICTORE III.



 Appollinaris abba pater hic tumulatur.
Aliquid aliud scitur de eo dicatur M . . . . .
Tu iuuenis mundum fugisti, non bone mundum
Totus apostolicum cunctorum uerus amicus;
Fis abbas redolens toto conamine nolens.
Esse studes minimus, humilis, pius, almus et iustus.
Siccis tu plantis Lirim de munere Patris
Transisti, Petrum, Placidum quoque sic imitatus.
Tu trahis tumidum conuertis fitque beatus.
 Pestis Agarena dum singula uastat amena.
Deo iam defunctus carne legatus et altus.
Mitteris ex alto nuntius filiis sue gentis,
Dicens: Casino monti Deus est miseratus
Serui non ficti precibus patris Benedicti.
Hic quartus denus abbas hic mente serenus
Annis undenis uixisti, non sine penis.
Te Desiderius transfert, locat hic reuerendus:
Propitius nobis sis, o reuerende colende.




ANTE ANNUM DOMINI MXCIX.
GUILLELMUS APULUS.



GUILLELMI APULI HISTORICUM PeMA DE REBUS NORMANNORUM IN SICILIA, APULIA ET CALABRIA GESTIS, Usque ad mortem Roberti Guiscardi ducis, scriptum ad filium Rogerium Cum notis clariss. uirorum Ioannis Tiremei, et Godefridi Guilielmi Leibnitii.






IN GUILLELMI APULI PeMA NORMANNICUM PRAEFATIO LUDOuICI ANTONII MURATORII.

Seculo Christi XI, mirandum quid in Italia accidit. Nempe ex Normannia Galliarum prouincia digressi aliquot uiri fortes, ac in Apuliam peregrinationis causa delati, anno 1016, nichil minus quam bellum cogitantes, a Melo quodam contra Grecos ibi adhuc regnantes incitantur. uiris strenuissimis fortuna statim arrisit. Ut uero agnouere uberem esse illic rerum copiam facilemque inter ignauos populos ditescendi modum, nouis sue gentis ascitis commilitonibus, maiora sensim moliti sunt, multisque urbibus ac oppidis debellatis, demum sub Roberto Guiscardo eiusque fratre Rogerio uniuersam Apuliam, quam nunc regnum Neapolitanum appellamus, ac uniuersam Siciliam ultra Pharum sue ditioni subdidere. Ingentia facta magnique rerum euentus digna plane erant que a scriptoribus litteris traderentur, et ad longinqua secula permearent. Neque defuere, uti hec ipsa historicorum collectio luculentissime ostendet. Primum ergo locum dabimus Guilielmo Apulo, egregio pete, qui hexametris uersibus Normannorum gesta in Apulia, Calabria et Sicilia descripsit, uossio propterea memoratus inter historicos Latinos. Quis ille fuerit, neque ab ipso neque ab ullis adnotatum inuenimus. Illud certum floruisse scriptorem istum, dum uiueret ac regnaret Robertus Guiscardus, cuius precipue res gestas tradit, imo tradit et mortem, atque in eius funere finem suo carmini facit. E uiuis sublatus est Robertus anno Christi 1085. At cum pariter Urbanum II papam uiuentem in exordio memoret, qui ab anno 1088 sedem Petri obtinuit, post eum annum scripserit oportet atque ante annum 1099, quo hic pontifex uiuere desiit. Suum uero pema is dicauit Rogerio Roberti ducis filio.

Primus qui hunc Historicum eneis typis describendum curauit, fuit Ioannes Tiremeus, Fisci in Rothomagensi prouincia aduocatus, eumque anno 1582. Rothomagi edidit. At cum liber perquam rarus foret, ita ut ipse Duchesnius  dum scriptores Rerum Normannicarum colligeret, ipsum ignorarit, celeberrimus uir Godefridus Guillelmus Leibnitius eumdem rursus protulit, inserens tomo I, pag. 578, scriptorum Brunsuicensia pertractantium, impresso Hanouere anno 1707, et ex eo nuper Ioannes Baptista Carusius, in tomo I sue Bibliothece historice regni Sicilie tertio recudit. Perspicuis autem uerbis indicat hic scriptor nuptias celebratas inter filiam Roberti, et Hugonem filium Azonis Estensis marchionis, inclyti propagatoris Brunsuicensium ac Mutinensium ducum. Atque hec causa Leibnitio fuit ut petam ac historicum uetustum sue Collectioni adiungeret. Id et ego innui, part. I, pag. 12, Antiquitatum Estensium. Potiori ergo iure inter scriptores Italicos proferendus mihi quoque fuit Guilielmus noster, Italus nempe, et de rebus in Italia gestis agens. Prefationes et notulas quasdam, quibus Tiremeus et Leibnitius loca nonnulla pematis huius illustrarunt, retinere mihi placuit, lectori non inutiles. Ceterum non historia solum Neapolitana et Sicula, sed uniuersa Italia pete huic multum debet, quod iis ignorantie seculis laudabilem eloquentiam ac facilitatem ad uersus efformandos attulerit, et pleraque uelut oculatus testis describat.





NOBILISSIMO AC DOCTISSIMO LODOICO BALLIOLO LONLEII AC SYLLEII CeNOBIARCHAE DIGNISSIMO. IOANNES TIREMAEUS, HAUTENeUS, FISCI IN PROuINCIA ROTHOMAGENSI PATRONUS. S.

Cum ante annos aliquot, nobilissime Balliole, Argentona reuerterer, quo per anniuersarium nobis iustitium optimi parentis mei uisendi causa iueram, in itinere religiosa Becobeluini cenobii domus hospitio me libenter inuitauit, et liberaliter accepit. Ibi ego cum et hominum mores, locique amenitatem ac splendorem admirarer, tandem in sermonem de bibliotheca incidi. In eam introductus concepi  olim, dum meliora fuerunt tempora, bonorum omnis generis librorum receptaculum fuisse. Tanti itaque thesauri reliquias dum curiosius pro tempore perlustrarem, oculos tandem conieci in miseras aliquot male compactas uixque coherentes schedas, quam iamdudum puluis tineeque flagellabant. Huius iacture misertus manum libens porrexi, et iacentes ab inerti ac plane funesto ueterno excitaui; squalore tandem deterso, dum quid ille continerent inspexi cupidius, inueni, inter alia, que uix pre uetustate legi poterant, Guillelmi cuiusdam Apuliensis historicum pema de rebus a Roberto Guiscardo. fortissimo Normannorum duce, in Sicilia, Apulia et Calabria gestis. Illud preterquam quod ipse nusquam uideram, et a paucis lectum hactenus aut uisum existimabam, duo maxime perscrutari cegerunt. Primum, patrie communis amor, cuius laus, splendor et antiqua uirtus quacunque eluceat, me, quod maxime debet, in primis et sine satietate delectat; alterum, quod intelligerem maiores nostros, uiros fortes ac magnanimos, in diffundenda per hunc terrarum orbem nominis sui gloria, auctores maluisse semper quam scriptores esse rerum, et inde effectum ut illorum

Paulum sepulte distet inertie
Celata uirtus 

Idcirco nefas esse iudicabam homini, qui se totum reipublice aut patrie natum putaret, qualiacunque etiam ab exteris de laude gentis illustrissime ac bellicosissime scripta essent, diutius in tenebris pati latere. Quamobrem, cum ueteres illas schedas a religiosis hospitibus utendas ad tempus accepissem, pema quod in eis erat, totum a carceribus, ut dicitur, ad calcem intentis quam maxime potui oculis animoque decurri. Nec eo contentus, transcribendum quoque diligenter curaui, quo facilius possem cum amicis quibusdam meis eruditis, ac sinceri subtilisque iudicii uiris communicare. Horum uero non aliud atque meum, sed idem omnino iudicium fuit: in tanta scriptorum paucitate, qui aliquam rerum gestarum Normanne gentis memoriam scribendo sunt complexi, e nostris reperiri neminem qui hanc Guiscardi prestantissimi ducis Historiam litteris illustrauit; ex aliis extraneis, perpaucos quidem; sed qui speciatim uel carmine scripserit, quiue planius aut uerius quam Guilielmus hic Apuliensis, non item. Erat enim eorum temporum quorum historiam contexit equalis, et rerum, quod ei auctoritatem adfert et fidem, magna ex parte testis oculatus. Neque uero inficiabor amicos mecum, pro eo quo erga patriam affecti sumus amore, desiderasse in hoc opere clarissima illa duo cuiuslibet scripti lumina, quibus in primis delectantur aures, sermonis elegantiam suauitatemque compositionis. Duriora enim multa et  abiectiora uisa sunt, id est, quorum humilitate deprimatur rerum dignitas potius quam ex merito et digne exprimatur, ita ut forte non immerito obiici possit quod olim peta  illis . . . .

Carmine qui fedo
Splendida facta linunt.

Sed nec id impedimento censuimus esse debere, quominus desertus hic a tot iam seculis Apuliensis et lucem et patrocinium mereretur, cum presertim, si carminis aut lingue Latine summa proprietas et ornatus illi defuerint, non hominis, sed inculti in quo uixit seculi culpam fuisse, quiuis equus harum rerum estimator facile iudicauerit. Constituenti itaque mihi, de doctorum hominum sententia, extraneo huic, sed insigni Normanne uirtutis preconi, et lucem et meritam libertatem conferre, opere pretium uisum est te unum e nostris eligere, nobilissime Balliole, cuius felicissimo auspicio nominis liber iste, tandem ex diuturnis tenebris erutus, in publicum prodiret, perpetuoque patrocinio defenderetur. Nec uereor ut sane mentis quisquam temere id a me aut parum considerate factum arguat; quin ita potius auctorem ipsum, si uiueret, facturum existimo; et si aliter ego fecissem, infestos illius manes habiturum me fuisse nequaquam dubito. Enimuero cum tot nobilissimi ac illustrissimi Normanni hominis uictorias, trophea resque uariis olim in locis bene gestas externus homo Latino carmine describat, cui mortalium, obsecro, totum id quidquid est operis, rectius inscribi, donari, dedicari posset, quam tibi? Nam et ipse Normannus es, et ea generis uetustate et gentilium nobilitate excellis, que non modo laudis et glorie Guiscardo socios non secundarios dedit, sed et Scotis Ioannem Balliolum, fortissimum regem, et Edouardum illius filium Philippo ualesio, Francorum regi, sororium procreauit. Ad hec ita preclaris animi dotibus emines, ut hoc nostro seculo neque in omni bonarum litterarum genere, neque uirtutis aut sapientie gloria secundus cuiquam uidearis. Sed de aliorum iudicio susquedeque; modo tibi uni meum hoc consilium probari sentiam. Quod quid libentissime comprobes non dubium est. Accipe igitur, pro tuo summo aduersus litteras uel litteratos amore, renascentem hunc opera mea ueterem Normanne nobilitatis clientem, eumque contra omnes uirtutis hostes ac laudis maiorum nostrorum inuidos, tuo patrocinio, quod abs te petit, tuere. Quod reliquum est, uelim tibi sic persuadeas quidquid a nobis est laboris et opere ad huius libri emendationem et ex notis quas addidimus explicationem collocatum; totum id quoque, donec meliora possimus, in eam partem tibi dari ut et tue ueteris in me beneuolentie, et grati mei animi singularisque in te obseruantie, quasi pignus sit et perpetuum apud omnes testimonium. uale.





AD LECTOREM


 Si non tam Aonias sapiant hec carmina musas
   Quam que Meonides uirgiliusque sonet,
At non hic orci nugas, non pocula Circes,
   Cyclopa, Harpyas, monstra nec ulla legis.
Grecula ueridicus non curat somnia Phebus,
   Nec faciem fuco musa pudica linit.
uatem, lector, habes, politia Platonica qualem,
   Imo Christicolum lex pia non abigat.
Qui certaque fide, nec muse expertibus omnis
    uersibus, etatis retulit acta sue,
Res propriis uisas oculis, terra inque paterna
   Armis, consiliis et pietate pares.
Fortia Normanne cognosces pectora gentis
   Que Gallo Italiam uenit ab Oceano,
Non profuga aut superata domi, sed laudis amatrix
   Bellice, et innumero sedis egens populo.
Ergo legi, si non tanquam optimus iste peta,
   Optimus at certe debet ut historicus.





GODEFRIDI GUILLELMI LEIBNITII PRAEFATIO In sua Introductione ad Collectionem scriptorum Historie Brunsuicensi inseruientium, numero XXXIX.

 Azo potens marchio, origine Estensis, ex Cuniza ueterum Guelforum herede, pater Guelfi ducis Bauarie, qui stirpem in Germania propagauit, in Brunsuicensibus principibus adhuc superstitem ex altera coniuge filios habuit Hugonem et Fulconem. Hugo filiam duxit Roberti Guiscardi, Normannorum principis, qui Apuliam, Calabriam et Siciliam tenebat, magnis rebus gestis clarus, regni utriusque Sicilie fundator, cuius titulum filius Rogerius gessit. Nam Sicilie citra Pharum  nomine tunc ueniebat, quod nunc regnum Neapolitanum dicimus; Siciliam uero insulam Trinacrie regnum appellabant. Id porro matrimonium, non minus quam liberorum Azonis et coniugum seriem, Atestini historici ignorarunt. Quoniam autem Guilielmus  peta contemporaneus nuptias Hugonis describit, hunc, alioqui paucis uisum, nostri scriptoribus addere libuit. Gasp. Barthius, uir maxime lectionis, et scriptorum latentium ruspator insignis,  ita le hoc auctore loquitur: Exstat pema Guilielmi Appuli olim editum, laudatum multis doctorum, sed in cognitionem meam non uenit, non sine fastidio sinistre fortune. Exemplo, quod ab ornatissimo Fellero, doctissimi Lipsiensium professoris filio, nunc serenissimi ducis uinariensis secretario mecum communicatum fuit, hec inscripserat insignis uir Nicolaus Heinsius: Hic liber est rarissimus et alias non editus, quo me donauit Emericus Bigotius u. Cl.: Certe  oportet fugisse Quercetani diligentiam, qui, scriptores Normannicarum rerum iusto uolumine edens, folii, quod uocant, forma, hunc omisit; qui tamen iam prodierat hoc titulo: Guilielmi Apuliensis rerum in Italia ac regno Neapolitano Normannicarum libri quinque, Rothomagi apud Richardum Petit et Richardum Lollemant anno 1582, quarto, pag. 52. Editor  se uocat Ioannem Tiremeum Hauteneum, fisci in prouincia Rothomagensi patronum. Librum autem se reperisse ait in religiosa Beccobeluini cenobii domo; et inscribit Ludouico Balliolo Lonleii ac Sylleii cenobiarche.

Sed opere pretium est argumentum operis paucis complecti, ut que apud auctorem dispersa, et dictione obscurata sunt, facilius intelligantur.

Libro primo. Sub initium ait:

Dicere fert animus quo gens Normannica ductu
uenerit Italiam.

Hortatu Rogerii, ipsiusque pape Urbani II laborem hunc a se susceptum profitetur. Urbanus, anno 1088, sedere cepit, obiitque 1099; unde pete nostri etatem estimes. Narra Normannos quosdam,  cum ex uoto S. Michelis in Gargano monte edem ingressi essent, illic Melum insignem uirum, a Grecis Baro pulsum reperisse. Hunc suasisse ipsis ut in Grecos impetum facerent, armaque suppeditasse. uincitur Turnicius Grecorum Catapan; sed, anno sequente, successor eius Basilius apud Aufidum flumen uicissim Melum uincit. Is sese ad Henricum Augustum confert, et auxilia obtinet, sed dum parantur, obit. Normanni destituti in Campaniam redeunt, nunc his, nunc illis Longobardorum principibus manus et arma locant. Tandem in urbe Auersa consident, Ranulphum inter ipsos clarum sibi ducem preficiunt, qui Iordanem genuit, et hic Richardum. Ab Ardoino quodam Longobardo in  Crecos iterum incitantur, qui a Dochiano Grecorum duce iniuria affectus fuerat. Tum bis sex de omni numero suo nobiliores eligunt, et quingentorum equitum, septingentorum peditum numero instructi, Amalphim capiunt. Inde preda onusti, primorum suorum iussa spernunt, Adenulpho Beneuentano principi militant; filium Basilii, qui olim  Melum pepulerat, in prelio capiunt; Barum, Monopolim, Iuuenacum, urbes a Grecis desciscentes, sibi federe adiungunt. Tum ab Adenulfo ad Guaimarium Salerni principem transeunt qui in Auersa erant Normanni; reliqui Argyroum Meli filium ducem creant, qui cum Maniaco Grecorum duce certabat. Interea Constantinus monomachus ad imperium Grecorum peruenit. Is Argyroum cum suis in aduersantem Maniacum stimulat. Auxilio uenere et Auersani, et inter hos Ranulphi in regenda Auersa successor Rudolphus, filiusque Tancredi Guilielmus Ferrobrachius, cui frater fuit Guiscardus, postea dux. In eo bello cecidit Maniacus.

Libro Secundo. Argyrous Barum tenens, etiam Hydruntum occupat; inde Normannos dimittit, et in  Baro urbe a Guaimario obsidetur, ac postremo Constantinopolim redit, Normanni Guaimario Salernitano iterum operam locarant; inde pars Normannorum comiti Petro, pars Drogoni adherent, filio eiusdem Tancredi. Petrus his consanguineus,

Condidit hic Andrum, fabricauit et inde Coretum,
Buxilias, Barolum maris edificauit in oris.
Munisse puto, hoc noster edificare appellat.--- Tandem Petrus ab Unfredo et Drogone in prelio capitur, Constantinopoli cum pecunia redit Argyrous, sollicitat Normannos ut Grecis in Turcas militent, quos auctor, more Grecorum auctorum, Persas uocat Sed cum Apulia excedere nollent, opprimere eos tentat, excito etiam Leone IX papa. Drogo tunc obierat et Guaimarius; Normanni rectore  carebant. Drogoni tamen fratri superstes erat Unfredus, et Auersam in comitis modum regebat Richardus Normannus; sed pre ceteris uirtute eminebat Robertus Guiscardus, Guilielmi, Drogonis et Unfredi frater. Prelio cum Leone papa commisso, Longobardi Germanos deserunt; Sueui magna uirtute resistunt, sed tandem ceduntur; papa Beneuento a ciuibus exclusus capitur. Normanni tota Apulia potiuntur, Unfredus Roberto fratri Calabriam concedit, sed mox defunctus eidem et Apulie obtinende occasionem prebet. Nicolaus II papa, synodo apud Amalphitanos habita, Robertum ducem creat, et oblatas Romane Ecclesie, quas ille occuparat terras, feudi iure reddit. Itaque peta de  Roberto:

Unde sibi Calaber concessus et Appulus omnis
Est locus, et Latio patrie dominatio gentis.
Sed Apuliam et Calabriam inde ab Ottonibus sibi imperatores Occidentis uindicabant, et quod Otto II ceperat, prosecutus erat Henricus II, captisque Beneuento, Troia, Neapoli, Capua, Salerno, et aliis locis, etiam Normannis, quod fortiter militassent, agros dederat. Itaque Henricus Iu et alii imperatores uel a papa, uel a Normannis, imperio aliquid detrahi posse negabant, que omnia noster dissimulauit. Robertus interim priore coniuge consanguinitatis titulo repudiata  Sichelgatam, Guaimarii Solernitani principis filiam, Gisulfi successoris sororem, ducit, ex qua  tres filios, quinque puellas genuit. Inde fratris Unfredi filium Abelardum et alios rebelles uincit.

Libro tertio, narratur quomodo Barum, Grecis nauali prelio uictis, tertio demum anno extorserit Robertus. Bellum deinde per Rogerium fratrem in Sarracenos Sicilie parat; mox ipse Panormum obtinet. Inde Petri comitis filium Petrum Trano exuit, Gisulfum coniugis fratrem capit; ita Salerno et Amalphi potitur. Hec urbs tunc mercatorum concursu florebat; et crebris nauigationibus exterorum adibatur.

Hic Arabes, Indi, Siculi, noscuntur et Afri.
Hic pyxidem nauticam repertam aiunt, de quo tamen nichil noster. Inde rebus ordinatis Troiam redit.

Dumque moraretur Troiane menibus urbis,
 Nobilis aduenit Lambardus marchio quidam,
Nobilibus patrie multis comitantibus illum.
Axo uocatus erat, secum deduxit Hugonem
Illustrem natum, ducis huic ut filia detur,
Hac re fusius exposita, narratur deinde quomodo dux cognatos aliosque emulos in ordinem redegerit, parte ditionum adempta, parte reddita.

Libro quarto, refertur Michelem, qui Parapinaceus dicebatur, Constantini Duce filium, imperio deiectum.

. . . . . Socio sibi fratre repulso,
Monachus efficitur; Roberti filia meret
Deponi socium, miser exsulat ille coactus.
Nempe Michel imperator filio Constantino desponderat  filiam Roberti Helenam, ut eius auxilio Turcis resisteret; ut habet Curopalates. Peta autem noster mox de aliis quos Robertus generos habuit. Inter quos

Partibus Hesperie  quem Barcilona tremebat,
uenerat insignis comes hanc Raymundus ad urbem,
Ut nuptura ducis detur sibi filia poscens.
Huic maior natu nuptum datur; altera nupsit
Egregio comiti, Francorum stemmate claro.
Ebalus hic dictus, succumbere nescius hosti.
Hunc Ebalum comitem de Roceio fuisse comperi, cuius tanta tunc fama erat, ut a pontifice dux expeditionis in Sarracenos Hispanie crearetur. Tantis  ergo affinitatibus Hugo Estensis Azonis filius, Guelfi frater, innexus fuit. Paulo post Robertus cum Gregorio uII conciliatus Romam uenit, fidem huic iureiurando sancit. Credebatur id secretis cum consiliis agitasse cum papa, ut ademptam Henrico Romani imperii coronam acciperet. Interim Robertus transfretat in Greciam, ut generi filieque iniuriam uindicet. Sed intellecto Gregorii periculo, quem Henricus, et Guibertus oppositus papa urgebant, in Italiam redit; florentissimo exercitu sex equitum, triginta peditum millibus Romam ductis, Gregorium in Adriani mole obsessum liberat, atque ita eodem anno Orientis pariter Occidentisque imperatorem uincit.

Libro quinto  postrema Roberti non  redituri expeditio in Greciam describitur. Comitatus Rogerio filio, centum nauibus, mare Hadriaticum traiicit; in expeditione obit. Interim, et Gregorius  Salerni in exsilio moritur. Reduces naufragium patiuntur; Robertus uenusina in urbe apud fratres tumulatur.





GUILLELMI APULI HISTORICUM PeMA DE REBUS NORMANNORUM IN SICILIA, APULIA ET CALABRIA GESTIS. Usque ad mortem Roberti Guiscardi ducis, scriptum ad filium Rogerium.



LIBER PRIMUS.


 Gesta ducum ueterum ueteres cecinere pete;
Aggrediar uates nouus edere gesta nouorum:
Dicere fert animus quo gens Normannica ductu
uenerit Italiam, fuerit que causa morandi,
Quosue secuta duces Latii sit adepta triumphum.
Parce tuo uati pro uiribus alta canenti,
Clara, Rogere, ducis Rodberti dignaque proles,
Imperio cuius parere parata uoluntas
Me facit audacem, quia uires, quas labor artis
 Ingeniumque negat, deuotio pura ministrat,
Et patris Urbani  reuerenda petitio segnem
Esse uetat, quia plus timeo peccare negando,
Tanti pontificis quam iussa benigna sequendo.
Postquam complacuit Regi mutare potenti
Tempora cum regnis, ut Grecis Appula tellus
Iam possessa diu non amplius incoleretur,
Gens Normannorum feritate insignis equestri
Intrat, et expulsis Latio dominatur Achiuis.
Hos quando uentus, quem lingua soli genialis
North uocat, aduexit boreas regionis ad oras,
A qua digressi fines petiere Latinos;
Et man est apud hos homo quod perhibetur apud nos,
Normanni dicuntur, id est homines boreales.
Horum nonnulli Gargani  culmina montis
 Conscendere  , tibi, Michel archangele, uoti
 Debita soluentes. Ibi quemdam conspicientes
More uirum Greco uestitum, nomine Melum  :
Exsulis ignotam uestem capitique ligato
Insolitos mythre mirantur adesse rotatus,
Hunc dum conspiciunt; quis, et unde sit ipse requirunt.
Se Longobardum natu ciuemque fuisse
Ingenuum Bari, patriis, respondit, at esse
Finibus extorrem Greca feritate coactum  .
Exsilio cuius dum Galli compaterentur:
 »Quam facilem reditum, si uos uelletis, haberem,
Nos aliquot uestra de gente iuuantibus, inquit!
Testabatur enim cito Grecos esse fugandos
Auxiliis horum, facili comitante labore.
Illi donandum patrie munimine gentis
Hunc celeri spondent, ubi forte redire licebit.
Ad fines igitur postquam rediere paternos
Ceperunt animos mox sollicitare suorum
Italiam secum peterent; narratur et illis
Appula fertilitas, ignauiaque insita genti 
Sola, quibus peragi possit uia, ferre monentur;
Ductor ibi prudens promittitur inueniendus
Quo duce de Grecis facilis uictoria fiat.
Arrectis igitur multorum mentibus, ire
Pars parat, exigue uel opes aderant quia nulle;
 Pars, quia de magnis maiora subire uolebant;
 Est acquirendi simul omnibus una libido.
Aggrediuntur iter, sumptis que cuique uidentur
Ferre necesse, uiam, pro uiribus, ad peragendam.
Postquam gens Romam Normannica transit inermis,
Fessa labore uie Campanis substitit oris.
Fama uolat Latio Normannos applicuisse.
Melus, ut Italiam Gallos cognouit adisse,
Ocius accessit, dedit arma carentibus armis;
Armatos secum comites properare cegit.
Hactenus insolitas hac tempestate Latini
Innumeras cecidisse niues mirantur, et harum
Casibus exstincte plereque fuere ferarum;
Nec fuit arboribus fas inde resurgere lapsis.
Huius portenti post uisum, uere sequenti
Emptis Normannos Campanis partibus armis 
 Inuadenda furens loca duxit ad Appula Melus.
Hunc habuere ducem sibi gens Normannica primum.
Partibus Italie, Gallos tremit Appulus omnis,
Quorum preualido multi periere rigore.
Turnicii  tandem rumor peruenit ad aures,
(Qui Catapan fuerat Grecorum, missus ab urbe
Cui Constantinus nomen dedit editor urbis,
Et Constantinus pariterque Basilius [ Gallos uenisse feroces
Conductu Meli, qui factus utrique rebellis
Appula Normannos loca depopulanda monebat.
His ita Turnicio fama referente relatis,
Agmina Grecorum propere direxit in hostes.
Non etenim per se certamina prima parauit,
Sed per legatum, cognomen cui Pacianus,
 Et Leo  nomen erat, qui iuxta fluminis undam
Nomine Fertorii (locus est et Arenula [
Deduxit secum multos ad bella Pelasgos:
Maii mensis erant aptissima tempora Marti
Hoc ad bella solent procedere tempore reges:
Fortunaque pari primo pugnatur utrinque.
Auctis militibus comites fuit inde secutus
Turnicius, sed terga dedit, uictusque recessit.
Conflictu belli Pacianus corruit huius.
Normannis auget ualidas uictoria uires,
Expertis Grecos nullius roboris esse,
Quos non audaces, sed cognouere fugaces;
Imperii fama insinuat rectoribus arua
Appula Normannos Melo duce depopulari.
Hunc, his auditis, sibi curia iudicat hostem,
 Si capitur, capitis fieri cesura iubetur.
Multa Grecorum cum gente Basilius  ire
Iussus in hunc audax anno mouet arma sequenti:
Cui Catapan facto cognomen erat Baiianus  ,
Quod Catapan  Greci, nos iuxta dicimus omne:
Quisquis apud Danaos uice fungitur huius honoris,
Dispositor populi parat omne quod expedit illi,
Et iuxta quod cuique dari decet, omne ministrat.
uicinus Cannis qua defluit Aufidus  amnis,
Circiter Octobris pugnatur utrinque Calendas  :
Cum modica non gente ualens obsistere Melus,
Terga dedit, magna spoliatus parte suorum
Et puduit uictum patria tellure morari,
Samnites adiit superatus, ibique moratur.
Post Alemannorum petiit suffragia regis
 Henrici  , solito placidus qui more precantem
Suscipit, auxilii promittens dona propinqui.
At Melus regredi preuentus morte nequiuit.
Henricus sepelit rex hunc, ut regius est mos:
Funeris exsequias comitatus ad usque sepulcrum,
Carmine regali tumulum decorauit humati  .
Defuncto Melo, cuius suffragia Galli
Adfore sperabant, spe tota deficientes
Campane mesti redeunt regionis ad oras;
Atque locis nullis figunt tentoria certis.
Perterrebat eos plebs paucificata suorum,
uiribus et ualidis circumstans plurimus hostis.
Quare nullus eis tutus locus esse uidetur.
Montibus interdum, nunc uallibus inde remotis.
Sed, cum iam nullum sperarent posse parari
 Auxilium, uictis incommoda quippe uidentur
Omnia, uictores sors creditur ipsa iuuare;
Cumque uagi, instabiles, iam per loca multa uagantes
Nullis sede locis possent insistere certa,
Consilium tandem dat rixa propinqua morandi.
Nam Longobardo norant cui robur adesse
Maius, adherebant, aderantque fideliter eius
Auxiliis; huius quo per famulamina tuti
A reliquis fierent, et eorum nacta secundos
Successus belli clarescere fama ualeret.
Hac ratione loco metantur castra decenti;
Qui lymphis, herbis, simul arboribusque redundans
Omne ministrabat populo quod habere necesse est.
Egregium quemdam mox elegere suorum,
Nomine Ranulfum  , qui princeps agminis esset,
 Cuius mandatis fas contradicere non sit.
Cumque locum sedis prime munire pararent,
Undique densa palus, nec non et multa coaxans
Copia ranarum, prohibet munimina sedis.
Haud procul inde, suis alium stationibus aptum
Inuenere locum, quem, nullo dante iuuamen
Cultorum patrie, pro se munire tuendis
Conantur: sic se, facto munimine, cuidam  ,
Qui princeps Capuanus erat, coniungere gaudent.
Principibus Latii prior atque potentior ipse
Tunc erat; affines properant hoc principe tuti
Deuastare locos, hostesque uiriliter augunt.
Sed quia mundane mentis meditamina prona
Sunt ad auaritiam, uincitque pecunia passim,
Nunc hoc nunc illo contempto, plus tribuenti
 Semper adherebant; seruire libentius illi
Omnes gaudebant a quo plus accipiebant.
Bella magis populi, quam federa pacis amantes,
Seruitiique uices pro uiribus et ratione
Temporis expendunt; plus dantes pluris habebant.
Illis principibus dominandi magna libido
Bella ministrabat; uult quisque potentior esse.
Alter et alterius molitur iura subire.
Procedunt lites hoc fomite, prelia, mortes;
Inter mortales ideo mala plurima crescunt.
Heu! miseri mundo quidquid conantur, inane est:
Innumeros uana passi pro laude labores,
Plus cruciabuntur postquam mundana relinquent.
Nunquam Normannis, ne pena rediret in ipsos,
Longobardorum placuit uictoria prorsus.
 Funditus euerti discordem quemque uetabant
Nunc fauor additus his, et nunc fauor additus illis;
Decipit Ausonios prudentia Gallica; nullum
Plena lance capi permittit ab hoste triumphum.
Sic desperatos Latii discordia Gallos
Ad spem, que fuerat prius exstirpata, reformat.
Et uires et opes augmentum sic capiebant:
Si uicinorum quis perniciosus ad illos
Confugiebat, eum gratanter suscipiebant;
Moribus et lingua, quoscunque uenire uidebant,
Informant propria, gens efficiatur ut una.
Post annos aliquot, Gallorum exercitus urbem
Condidit Auersam  Ranulfo consule  tutus.
Hic opibus plenus locus, utilis est et amenus;
 Non sata, non fructus, non prata arbustaque desunt;
Nullus in orbe locus iucundior: hunc generosi
Consulis elegit prudentia prememorati.
Huius preclara processit stirpe  Richardus
 Qui post successit, quo non animosior ullus,
Nemo magis largus; qui non uirtute minorem
Iordanem genuit; Iordanis et inde Richardum,
Iamque uiro uires condignas fert adolescens.
Menibus Auersa Ranulfus ab urbe peractis,
Ad patriam misit legatos, qui properare
Normannos faceret, et quam sit amena referrent
Appula fertilitas, inopes fore mox opulentos,
Diuitibus multo plus polliceantur habendum.
Talibus auditis, et egentes et locupletes
Adueniunt multi: properat quo fasce leuetur
Paupertatis inops, ac querat ut optima diues.
Interea multo decurso tempore, nullus
Partibus Ausoniis Gallorum terror habetur,
Ex quo Normannos Catapan abscedere fecit
 Imperii Melum superando Basilius hostem.
Auersam subito uenit Ardoinus  , et illum
Pluribus adductis secum, tremit Appulus omnis.
Is Lombardus erat Grecosque fugare uolebat.
Cur inimicus eis, cur Gallos duxerit, edam:
Dum sedi Michel Epilepticus  imperiali
Presidet, in Siculos hostes iubet arma moueri,
Qui fines Calabros non cessant depopulari.
Dirigitur Michel Dochianus ad id peragendum,
Qui multis equitum peditumque potenter in arma
Undique collectis, Siculos compescuit hostes.
Inter collectos erat Ardoinus, et eius
Assecule quidam Grecorum cede relicti,
Plebs Lombardorum Gallis admixta quibusdam
Qui profugi fuerant, ubi bella Basilius egit.
 Cumque triomphato rediens Dochianus ab hoste
Premia militibus Regina  solueret urbe.
Grecis donatis nichil Ardoinus habere
Donorum potuit, miser immunisque remansit.
Conuenit inde suos iratus, et arguit Argos
Turpis auaritie, populo quia dantur inerti
Munera danda uiris, cum sit quasi femina Grecus.
Iratus Michel propter conuicia iussit
Grecorum ritu, cedendus ut exueretur,
Corrigiis cesum grauiter peccasse puderet.
Dedecoris tanti cruciatibus exagitatus,
Mulcte commissum non dimissurus inultum,
Clam cum gente sua Grecorum castra reliquit.
Missa Pelasgorum manus hunc ut persequeretur,
 Repperit in campo; cum quo confligere tentans,
Cedit: et occisis decies ibi quinque Pelasgis
Auersam properat; Normannis omnia narrat
Que sibi contigerant, uehementer et increpat illos:
Appula multimode cum terra sit utilitatis
 Femineis Grecis cur permittatur haberi,
Cum genus ignauum sit, quod comes ebrietatis
Crapula dissoluat minimo sepe hoste fugatos,
uestituque graues, non armis asserit aptos.
Normanni, quamuis Danaum uirtute coacti,
Appula rura prius dimittere, rursus adire
Hoc stimulante parant; numero cum uiribus aucto,
Omnes conueniunt, et bis sex nobiliores,
Quos genus et grauitas morum decorabat et etas,
Elegere duces; prouectis ad comitatum
His alii parent; comitatus nomen honoris  ,
Quo donantur, erat. Hi totas undique terras
Diuisere sibi, ni sors inimica repugnet,
Singula proponunt loca, que contingere sorte
Cuique duci debent, et queque tributa locorum;
 Hac ad bella simul festinant conditione.
Nullus tunc Italis exercitus imperialis
Partibus audiri; Grecorum tota quieta
Res erat, et solum tranquillo tempore bellum
Aduersus Siculos agitari fama ferebat.
Appula Normannis intrantibus arua, repente
Melfia  capta fuit, quidquid predantur, ad illam
Urbem deducunt; hac sede Basilius ante,
Quem supra memini, modicas fabricauerat edes,
Esse locum cernens inopine commoditatis.
Accessu populi nunc urbs illustris habetur,
Finibus Italie celeberrima, diues ameni
Fertilitate loci, Cereris nec egena nec amnis,
Et qua parte sita est, insignis honore ducali.
Audito reditu Siculis Michelis ab oris,
 Sese ad bella parant Normanni, copia quamuis
Multa sit Argorum, sua quam paucissima gens sit.
Nam pedites tantum quingentos turba pedestris,
Et septingentos comitatus habebat equestris;
Obtectos clypeis paucos lorica tuetur.
Armati pedites dextrum leuumque monentur
Circumstare latus; aliquot sociantur equestres,
Firmior ut peditum plebs sit comitantibus illis.
His interdicunt omnino recedere campo,
Ut recipi ualeant, si forte fugentur ab hoste.
Taliter instructis illis et utrinque locatis,
Digreditur cuneus longe paulisper equestris;
Contra quos cuneus Grecorum mittitur unus.
Non etenim totas Danai laxare cohortes
Primo Marte solent, legionem sed prius unam,
 Inde aliam mittunt, ut uirtus aucta suorum
Hostes debilitet, terroremque augeat illis.
Sic equitum princeps obniti dum uidet hostes,
Cum magis electo qui restat milite secum
Proripitur subito; uiresque retundere prorsus
Sic solet hostiles, animos reparando suorum.
Utrorumque acie conserta, maxima pugna
Fit iuxta rapidas Lebenti  fluminis undas.
uincuntur Danai, Gallorum exercitus illos
 Fortiter insequitur, cesorum corpora multa
Appula planities, fluuius sed plura recepit.
Gens Argiua quidem nimio perculsa pauore,
Dum tremebunda fugit, non asperitate locorum,
Non prohibetur aquis uehementibus, ut fugitiua
Non se precipitet; plures in flumine mersos
Alueus inuoluit quam morti traderet ensis.
Hos iaculis, illos gladiis gens Gallica strauit,
Fitque modis uariis Grecorum maxima cedes.
Cum paucis montem Michel elapsus adiuit.
uicinos montes superare cacumine uisum:
Gallorum uires uictoria mentibus auget,
Nec contra Danaos iam bella gerenda pauescunt.
Haud secus accipiter solitus captare minores
Indubitanter aues, dubitans maioris inire
 Alitis assultum, poterit si forte uel unam
Exsuperare gruem, non inde timebit olorem,
Et magnis auibus iam nil obstare pauebit.
Agmine collecto Grecorum, rursus ad amnem
Cannis affinem qui dicitur Aufidus, omnes
Quos secum potuit Michel deducere, duxit.
Ad pugnam Galli redeunt, ut cesserat ante.
Cedit eis Michel, uicti fugere Pelasgi,
Ceduntur multi, labentis equo Dochiani
Armigeri auxilio seruatur uita fugacis.
Corruit offenso pede forte caballus ad amnis
Ingressum, Michel manibus iam pene tenendus
Hostilis turbe, proprium ducente ministro
Est elapsus equum; Normanni plus animantur
Quo magis augetur felix successus in armis.
 Pelusii montis Michel petit ardua uictus.
Hinc exercitui Grecorum nuntia mittit,
Qui Siculis inerat tunc partibus, ut reparandis
uiribus accedat, quibus hoste fugatus egebat.
Melfia Normannis uictoribus, ut repetatur,
Complacet, hic spoliis collectis gentis Achee,
Stant aliquantisper tranquilla pace quieti.
Pro numero comitum bis sex statuere plateas,
Atque domus comitum totidem fabricantur in urbe.
Sed quia terrigenis terreni semper honores
Inuidiam pariunt, comitum mandata recusant,
Quos sibi pretulerant, Galli seruare feroces.
Indigenam Latii proprie preponere genti
Dilexere magis, Beneuenti principis huius
Nomen Adenolfus, quos forsitan ipse uel aurum
 Dando uel argentum, pacti mutare prioris
Compulerat uotum; quid non compellit inire
Ambitio census? sanos euertere sensus
Hec ualet, ac fidei rigidos dissoluere nexus.
Postquam delatos Dochiani exercitus audi.
Partibus in Siculis apices, et de reparandis
uiribus admonitus, Dochianum nouit egentem
Auxilio, properat Calabrisque uirisque quibusque
Undique collectis, ita ad ulciscenda suorum
 Corpora, que campis et aquis inhumata iacebant.
Cum Grecis aderant quidam, quos pessimus error
Fecerat amentes, et ab ipso nomen habebant,
Plebs solet ista Patrem cum Christo dicere passum,
Et fronti digito signum crucis imprimit uno,
Non aliam Nati personam quam Patris esse,
Hanc etiam sancti Spiraminis esse docebant.
Hi simul ad bellum properant, mens omnibus una,
uires, quas Michel amiserat, ut reparentur.
Hunc tamen esse ducem uetat amplius agminis huius,
Imperii sub quo romani cura manebat,
Contra Normannos, quia nullum prosperitatis
Successum obtinuit, iubet, Exaugustus ut huius
Officium subeat, Danaos in prelia ducat.
 Dicitur hunc uictor genuisse Basilius ille,
Qui duce sub Melo Gallos dare terga cegit.
Inde redit Siculas Michel Dochianus ad oras.
Exaugustus eos, quorum sibi tradita cura est,
Taliter alloquitur: Prudentia uestra uirili
Conditione uigens non uos permittat habere
Cor muliebre, uiri. Que uos ignauia semper
Cogit inire fugam? memores estote priorum,
Quorum strenuitas totum sibi subdidit orbem.
Hector Achilleis fortissimus occidit armis.
Troia Michenei  ruit ignibus usta furoris;
Philippi quantus fuerit uigor, India nouit;
Huius Alexander proles fortissima nonne
Fortia multorum subiecit regna Pelasgis?
Partibus occiduis, Grecorum fama timori
 Omnibus et mundi regionibus esse solebat.
Que gens, audito Grecorum nomine, stare
Audebat campo? uix oppida, castra, uel urbes
Reddebant tutos ab eorum uiribus hostes;
State, precor, ualidi, memores uirtutis auite,
Degeneresque pedum non uos fiducia reddat.
Hosti adimit uires qui stare uiriliter audet.
Procurate sequi uestigia prima parentum.
Iam fuga displiceat; totus uos sentiat orbis
Fortes esse uiros. Non est ad bella timendus
Francorum populus, numeroque et uiribus impar
His dictis animos Grecorum accendit, et omnes
Precipit Argolicos montana relinquere, campi
Querere planitiem; campis et castra locauit.
 Exploratores Galli misere, paratus
Ut Danaum uideant. Referunt ad bella paratos,
Et non mutata mutatum mente magistrum
Nil metuunt multi, sociis in monte relictis,
Quo tuti redeant, fuerit si forte necesse,
Indigene Danais descendunt auxiliari.
Campi planicie populus conuenit uterque;
Pugna fit inde grauis, ut uincat uterque laborat.
 Nunc hi, nunc illi fugiuntque fugantque fugantes;
Cumque diu pugnam Gallis patientibus Argi
Acriter instarent, uictores iam prope facti,
Proripitur subito medios Galterus in hostes;
Normannos hortans ad bella redire fugaces;
Ipse electorum comitum fuit unus, amici
Filius insignis; nullum certamen Achiui
Experti grauius; sed plurimus hic quia miles
Occidit, heres multi simul interiere.
Ductus Adenolfi miser Exaugustus ad urbem,
Precedebat equum uictoris ab hoste ligatus
Ostentare sui pompam cupiente triumphi.
Ter Gallis illo uictoria contigit anno.
Confusis Danais iam spes est nulla trophei,
Omnia preclarum super Appula menia Barum  ,
 Illis temporibus, Monopolis et Iuuenacus,
Atque urbes alie quamplures federe spreto
Grecorum, pactum cum Francigenis iniere.
Inde manere Deo nolente diutius eius
Imperium, moritur Michel  , Michele nepote
Succedente sibi, qui Constantinus et idem
Nomine dictus erat: quemdam, solamen ut inde
Auxilii caperet gens Appula, Synodianum
Destinat, hic ueniens, et primo appulsus Hydruntum  ,
Legatos socias Francorum misit ad urbes,
Se recipi rogitans; nolunt parere roganti.
Militiam reparare cupit, sed milite multo
Ceso ac disperso, paucos retinere ualebat.
Synodianus ob hoc muros non deserit urbis.
 Hunc tamen edictum facit imperiale reuerti.
Multa per hoc tempus sibi promittente Salerni
Principe Guaimario  , Normannica gens famulatum
Spernit Adenolfi; sed se tantummodo ciues
Auerse dederant ditioni Guaimariane:
Nam reliqui Galli, quos Appula terra tenebat,
Argyro Meli genito seruire uolebant.
Nam pater ipsius prior introducere Gallos,
His et in Italia studuit dare munera primus.
Argyrus pauper, licet audax et generosus,
Se tante genti dominari posse negauit,
Cum nichil argenti ualeat prebere, uel auri.
Hi se non aurum profitentur amare, sed ipsum,
 Cuius eis placidus fuerat pater. Ipse precantem
Exaudit populum; nocturno tempore secum
Deducit Barum natu sensuque priores,
Quos sancti ductos Apollinaris ad edem
Taliter affatur: Pretii cum nulla facultas
Sit mihi, quo possim populum donare potentem,
Cur populus uester me uult sibi prefore, miror.
uos etenim noui diuersis rebus egere,
 Quas cum non dedero, me non dare posse dolebo.
Illi respondent: Nostrum te principe, nullus
Pauper erit uel egens; duce te, fortuna fauebit;
Consiliique uias, duce quas genitore solebat
Pandere, te nobis effecto principe pandet.
Hoc ubi dixerunt, sublimant  protinus illum
Omnes unanimes; communi fit prece princeps.
Interea magno Danaum comitante paratu,
Nequitia plenus uenit  Maniacus Hydrontum
Imperio Latium iussus Michelis adire;
Is preter formam nil dignum laude gerebat.
Mente superbus erat, dira feritate redundans.
Classibus Hydronti dimissis, agmen iniquum
Francis compactas inuadere commouet urbes;
Et Monopoleis primum diffunditur aruis.
 Interimit multos Maniacus, et arbore quosdam
Suspensos, alios truncatos uertice mactat.
Cedis inauditum genus exercere tyrannus
Audet in infantes, uiuentis adhuc, quia capti
Corpus humo sepelit pueri, caput eminet extra.
Sic perimit multos, et nulli parcere curat.
Posthec Materam  , qua fixa fuisse feruntur
Peni castra ducis, cum subderet Annibal Afris
Italiam, Maniacus adit; campisque ducentos
Agricolas captos furibunda mente trucidat.
Non puer aut uetulus, non monachus atque sacerdos
Impunitus erat; nulli miseretur iniquus,
Interea Michel, qui miserat hunc Maniacum,
Captus cecatur, cecatus ab arce fugatur.
Hoc fecere Ze  simul et Theodora sorores,
 Prima fuit patrui coniunx Michelis, adusque
Huius successum, cum qua quia noluit ipse
Partiri regnum, ratus hanc prohibente senatu
Exheredandam, priuatus lumine captus,
Est Constantino sociata Ze Monomacho 
Huic inimicus erat Maniacus, et hic Maniaco 
Alterius quoniam fuit alter abusus amica:
Zelotypo imperii Monomacho tradita sedes
Concussit mentem nimio terrore tyranni,
Et probrosa refert odiis agitatus et ira;
Omnibus et secum quos duxerat, imperat Argis,
Principe se facto, iam nullus obediat illi.
Assumens habitum sibi perfidus imperialem
Imperii sancti non nomen adire ueretur.
 Postquam suscepit solii Monomachus honorem,
Argyro mandat studeat conuertere Gallos,
Procuretque suis sociare fidelibus illos,
Et promittat eis se premia magna daturum.
 Argyrus nolens sibi desit ut imperialis
Gloria, Normannos compescit ab obsidione
Trani, quod solum tunc agmina greca fouebat
Confinesque locos desistit depopulari.
Nuntius interea qui uenerat imperialis
Maxima dona ferens capitur miser a Maniaco,
Diuersas penas adhibent, et stercus equinum
Purgamento immixto naribus, auribus, ori
Hunc facit affligi grauiter, stabuloque necari.
Ipse uidens auri tantum se pondus habere
Extolli nimium cepit, redit inde Tarentum:
Atque auri multum 
Erogat Argolicis, assumitur imperialis
Purpura, pes dexter decoratur pelle rubenti,
Qua solet imperii qui curam suscipit uti.
 Inde uenit multo uallatus milite Barum,
Argyrum sperans promissis fallere posse.
Ut collega suus fieret contra Monomachi
Imperium, Gallos etiam sibi pacificare
Tentabat. Quorum si posset habere iuuamen,
Cedere posse suis sperabat uiribus hostem
Et Constantino facili diadema labore
Ablatum retinere sibi. Quod sperat, inane est;
Nam neque Normannos nec eorum auertere mentem
Principis eualuit, contemptus at inde recessit.
Unde furore graui plenus quia spretus abibat,
Quatuor in partes diuiso milite, mandat
Pergere predatum circumcursantibus ipsis.
 Est hominum, pecorum pars maxima ducta Tarento  .
A Constantino sub eodem tempore missis
Argyrus multis auri argentique talentis,
Normannos donans sibi postulat auxiliari,
Auxiliis horum Maniacus ut occidat hostis
Imperii sancti; sic plurima promerituros
Hoste triumphato pro uotis asserit illos.
Quamplures igitur Normannos non amor eris
Sed ducis Argyri Maniaco reddidit hostes.
Auerse comites etiam cum pluribus ultro
Aduenere suis. Tancredi filius, horum
Maxima spes, aderat, Guilielmus ad arma paratus,
Hunc Drincanocto comitem comitante Rodulpho,
 Qui post Ranulfi decessum prefuit urbi  .
Terrebat Danaos Guilielmi nobile nomen;
Is quia fortis erat, est ferrea dictus habere
 Brachia  , nam ualidas uires animumque gerebat.
Huius Robertus frater fuit, ille ducatum
Qui post obtinuit, Guiscardus  ad omnia prudens:
Tantorum comitum comitatu fisus in hostem
Argyrus properat, Taram  , Maniacus ad amnem
uenerat, his inibi metatus castra diebus.
At non audito tante subsistere gentis
Preualet aduentu conclusus in urbe Tarenti.
Ad fluuium Galli ueniunt, castrisque receptis
Grecorum uacuis, loca pontis ad usque propinquant.
Hunc utrinque maris circumuolat unda, sub altis
Rupibus obiectis sic interciditur equor,
Pontis ut auxilio transiri possit ad urbem,
Queque uiatori uia nunc breuis esse uidetur,
Longa uideretur gyranti littoris ora;
 Namque mari septum maiori parte Tarentum
Insula mox fieret, modicus nisi collis adesset.
Menibus inclusos pugne Guilielmus Achiuos
Prouocat, at nunquam dimissis menibus illi
Conseruere manus; non fluminis impetus ulli
Plus est quam tanti ducis hostibus hasta timori.
Sic incantator studiosus pro capienda
Aspide, multimoda conatur ut abstrahat arte
uisceribus terre, quibus abdita, tuta moratur;
Auribus hic ne quid graue sentiat, obstruit unam,
 Affixa cauda, defigitur altera terre.
Dissimulant Danai Gallos audire cientes
Ad pugnam, positisque seris remorantur in urbe.
Ad bellum postquam procedere nolle Pelasgos
Galli conspiciunt, et menibus in capiendis
Spem grauitas adimit, quia munitissimus urbis
Est situs, abscedunt; post hec remoratus in urbe
Per tempus modicum repetit Maniacus Hydrontum:
Rursus et Argyrus nec non Theodorus; at iste
Milite cum multo, cum multis classibus ille,
Imperii iussu properare paratus in ipsum,
Hostilem quatiunt uaria formidine mentem,
Et titubans animo, nunc huc, nunc fluctuat illuc.
Urbe metu tandem nimio prodire coactus
Rupibus incisis iuxta maris alta locauit
 Difficili sua castra loco; qua peruius ulli
Non aditus fieret, scopulis herere carinas
Impositas gradibus faciens, ut pacificato
Aequore transiret; quosdam, quos equora credit
Perturbasse magis, cruciat, succendit et igni;
Necdum sedatis tranquillo tempore prorsus
Fluctibus equoreis, naueis petit et mare transit.
Transitus ille tamen, misero nil profuit illi,
Occurrente quidem Monomachi milite stratu
Occidit  et scelerum persoluit corpore penas.


 Explicit liber primus.



INCIPIT LIBER SECUNDUS.


 Argyrus Latii dimoto finibus hoste,
uadit Idrontinam multis comitatus ad urbem.
Traditur urbs illi, ciues hoc principe gaudent.
Hinc Barum repetens Gallos permittit abire:
Illi Guaymario uadunt seruire Salernum,
Guaymarius princeps confisus uiribus horum,
Hos secum Barum deducit et obsidet illud.
Imperat Argyro sibi pareat urbe relicta,
Transeat ad Grecos. Monitis parere monentis
Abnuit Argirous: confligere non tamen audens
Inualidus pugne se custodiuit in urbe,
Depopulans agros et amena noualia Bari:
Menia Guaymarius proprie repedauit ad urbis.
Constantinus eo qui tempore iura regebat
Imperii, mandat properet quantocius ad se
 Argyrus, iussis fauet imperialibus ille
Aequoris Adriaci transuectus fluctibus urbem
Appetit imperii placidus, qui presidet urbi
Suscipit egressum magnis et honoribus illum.
Promouet interea populus, quem rexerat ipse
 Pars comiti Petro, pars est sociata Drogoni
Tancredi genito, modico quia uixerat eius
Tempore germanus, uir ferrea dictus habere
Brachia Guilielmus, cui uiuere si licuisset,
Nemo peta suas posset depromere laudes.
Tanta fuit probitas animi, tam uiuida uirtus.
Unfredum totus cum fratre Drogone tremebat
Italie populus, quamuis tunc temporis esset
Ditior his Petrus consanguinitate propinquus:
Edidit hic Andrum, fabricauit et inde Coretum,
Busilias, Barolum maris edificauit in oris.
Fama super comites alios excreuerat huius,
Sed comes Unfredus cum fratre Drogone superbam
Deponunt mentem, quia dum certamen inire
Is parat, infelix felicia tempora perdens
 uincitur et capitur; curru fortuna rotato
Tancredi natos sublimes reddere cepit:
Imperii rector scrutatur prememoratus
Argyrum, Gallos depellere qualiter oris
Italie ualeat, neque ut [enim], iam, posse fugari
 Comperit: Ergo alios molitus adire paratus
Consilii, quia quos fortes ad arma, nec armis
uincendos nouit, promissis fallere sperat;
Audit enim quia gens semper Normannica prona
Est ad auaritiam, plus qui plus prebet amatur.
Traditur Argyro portanda pecunia multa,
Argenti multum, pretiosaque uestis, et aurum,
Ut sic Normanni fallantur, et egredientes
Finibus Hesperie, propere mare transgrediantur,
Magna sub imperii famulamine promerituri.
Imperat hic etiam, quod si transire negarent;
Hec aliis illis que danda fuere darentur,
Opprimeret quorum grauis infestatio Gallos.
Paruit Argyrus, loca transit ad Appula, iussus
Francorum comites uocat, et se magna daturum
 Munera promittit, si transgrediantur ad Argos,
Dimisso Latio, graue qui certamen habebant
Cum Persis, et eos iurans promittit ab illo
Qui regit imperium gratanter suscipiendos,
Et magnis opibus ditandos affore spondit.
Callida Grecorum promissio, calliditatem
Non latuit gentis Latium superare uolentis,
Et dimissuros loca se non Appula dicunt,
Dum conquirantur, nisi forte potentior illis
Turba superueniens depellat, et opprimat illos.
uir Leo  mirificus hac tempestate regebat
Romanam sedem, tanti gens Appula pape
Audit ut aduentum, uarias deferre querelas
Cepit, et accusat diuerso crimine Gallos;
ueris commiscens fallacia nuntia mittit
 Argyrus pape, precibusque frequentibus illum
Obsecrat, Italiam quod libertate carentem
Liberet, ac populum discedere cogat iniquum,
Cuius pressa iugo pessumdatur Appula tellus.
Hoc Normannorum Drogo Gaymariusque priores
Tempore defuncti fuerant, a ciuibus alter
Et consanguineis occisus fraude Salerni;
Alter ab indigenis, nimium quia credulus illis,
Pontilari cesus  . Se gens rectore carentem
Gallica conqueritur, pape tamen obuia uenit
Cum quantis equitum ualuit peditumque cateruis;
Aduenisse quidam Latii cum milite multo
Audierant papam, comitantibus hunc Alemannis
Innumeris  et Teutonicis, ad bella paratum.
 Normanni licet insignes fulgentibus armis,
Agminibus tantis uisis obstare timentes
Legatos mittunt qui pacis federa poscant,
Quique rogent papam placidus famulamen eorum
Suscipiat; sese pape parere paratos
Omnes testantur, non hunc offendere uelle,
Ac quesitorum cognoscere munus ab ipso.
 Si placet, hunc dominum poscunt sibi, seque fideles.
Teutonici, quia cesaries et forma decoros
Fecerat egregie proceri corporis illos,
Corpora derident Normannica, que breuiora
Esse uidebantur, nec eorum nuntia curant,
Ut pote nec numero populi nec uiribus equi,
Conueniunt papam uerbis animoque superbi:
Precipe Normannis Italas dimittere terras,
Abiectis armis, patriosque reuisere fines.
Quod si noluerint, nec federa pacis ab ipsis
Suscipias uolumus, nec eorum nuntia cures;
Nondum sunt gladios experti Teutonicorum,
Intereant gladiis, aut compellantur abire,
Inuitique solum, quod nolunt sponte, relinquant.
Papa, licet tumidis uaria ratione renitens,
 Non animos gentis potuit sedare superbe,
Spem dabat his Itale fex indignissima gentis,
Gens Marchana probis digne reprobata Latinis.
Cum plures Itali magna uirtute redundent,
His erat innatus pauor, et fuga luxuriesque,
Teutonici populi non copia magna uidetur.
Turbati redeunt Normanni, pace negata,
Atque Alemannorum responsa tumentia pandunt.
Tempus erat iam triticeis confine metendis
Frugibus; at uirides nondum legere maniplos
Agricole, quos Francigene, quia pane careban,
Igni torrebant et uescebantur adustis;
Talem degebant ob castra rebellia uitam,
Undique Teutonicis famulantia, nec sibi quidquam
 Dantia, corporee uite quod postulat usus.
Frater defuncto qui fratre Drogone superstes
Exstitit Unfredus  procerum de Francigenarum
Unus habebatur maioribus; inde Richardus
Auersa paulo ante comes delectus in urbe,
Paulisperque suos fratres erat ante secutus
Robertus, qui magnanima uirtute priores
Transcendit fratres; hic bello interfuit illi.
Cognomen Guiscardus erat quia calliditatis
Non Cicero tante fuit, aut uersutus Ulysses.
Inter eos aderant Petrus et Galterus, amici
Insignis soboles, simul Aureolanus, Ubertus
Muscaque Rainaldus, comes Hugo, comesque Girardus;
Hic Beneuentanis prelatus, at hi Thelesinis.
 Hos Bonianensis comitis comitata Rodulfi
Est uirtus et consilio pollentis et armis.
uix proceres istos equites ter mille sequuntur,
Et pauci pedites, triduo quia panis egentes
Arma petunt, cuncti magis ut moriantur honeste
Bellando cupiunt, quam corpora tanta uirorum
Opprimat esuries inhoneste funere mortis.
 Gens Alemannorum, stipata satellite multo,
Longobardorum frustra confisa fugacis
Auxilio turbe, Normannos terga daturos
Credebat primis conflictibus, aut perimendos.
At non in numero, nec equis, nec gente, nec armis,
Sed cui de celo datur est uictoria belli.
Inter Teutonicos Normannorumque cateruas
Collis erat medius, gens innumerabilis illi
Appula, Balbensis, Campanica, Marsa, Thelensis
uenerat auxilio; Guarnerus Teutonicorum
Albertusque duces non adduxere Sueuos
Plus septingentos; hec gens animosa feroces
Fert animos, sed equos adeo non ducere cauta,
Ictibus illorum quam lancea plus ualet ensis;
Nam nec equus docte manibus gyratur eorum,
 Nec ualidos ictus dat lancea, preminet ensis,
Sunt etenim longi specialiter et peracuti
Illorum gladii, percussum a uertice corpus
Scindere sepe solent, et firmo stant pede, postquam
Deponuntur equis, potius certando perire
Quam dare terga uolunt, magis hoc sunt Marte timendi
Quam dum sunt equites; tanta est audacia gentis,
Italie populo que se sociauerat. Illis
Germani comites presunt, Transmundus et Atto,
Et Burrellina generata propagine proles.
Hi simul ad bellum properant campique marini
Accola Maldrefiis Molinensisque Rodulfi
Rofredus socer; huius castrum Guardia nomen;
 Et plures alii, quorum non nomina noui.
Huc quoque Romani, Samnites, et Capuani
Auxilium mittunt, nec opes Ancona negauit.
Huc Spoletini, simul accessere Sabini,
Huc quoque Firmani; non eualet enumerari
Carminibus nostris, quam multus uenerit hostis,
Francigene gentis nomen delere laborans.
Hi cum Teutonicis ad ripam fluminis omnes,
Nomine Fertorii tentoria fixa locarant,
Proxima nomen habens erat urbs a ciuibus ipsis.
Postquam Normanni pacisque, fugeque negatam
Spem sibi cognoscunt, nil quo fugiatur habentes,
Collem conscendunt, ut castra hostilia spectent.
Spectatis castris, armantur, et agmine dextro
Auersanorum comitem statuere Richardum
 Qui Longonbardos adeat; prior hunc comitatur
Clara cohors equitum, medieque cohortis agende
Unfredus contra fortes ad bella Sueuos
Eligitur ductor; cornu seruare sinistrum
Robertus frater Calabra cum gente iubetur,
Ut succurrendum cum uiderit esse, paratus
Auxilio properet sociis, uiresque reformet.
Teutonici dextrum contra duo cornua cornu
Armarant. Itali simul omnes conglomerati
Parte alia stabant; etenim certamine belli
Non aptare suas acies recto ordine norant.
Hos contra cepit prior arma mouere Richardus,
Et petit audacter; non sustinuere petentem
uiribus auersis Itali, tremor arripit omnes.
 Inque fugam uersi per plana, per ardua, cursim
Diffugiunt; multos cogit succumbere stratos
Impetus ipse fuge; iaculis ceduntur et ense.
Qualiter erias, ubi conuenere palumbes,
Dum petit accipiter fugitiuo summa uolatu,
Et scopulosa facit celsi iuga querere montis,
Quas tamen ipse capit, non possunt amplius ullum
Querere confugium; sic dantes terga Richardus.
Diffugiunt Itali; sed quos capit ipse, uel ipsi
Herentes socii, fuga nil iuuat: occidit illuc
Plurima gens Latii bello, pars maxima fugit.
Unfredi contra non segnis ad arma Sueui
Bella parant aciem, telis prior eminus illos
Appetit Unfredus, telis hostilibus ipse
Rursus et appetitur; tandem concurrit uterque
 Ad gladios populus, mirabilis ictus utrinque
Fit gladiis, illic humanum a uertice corpus
uidisses, et equos hominis cum corpore cesos.
Postquam Robertus fratri tam conspicit hostes
Acriter instantes, et ei nullatenus ullo
Cedere uelle modo, comitis comitante Girardi
Preditus auxilio, Calabrisque sequentibus illum
Quos conducendi fuerat sibi tradita cura,
Irruit audacter medios animosus in hostes;
Cuspide perforat hos, gladio detruncat et illos,
Et ualidis manibus horrendos incutit ictus:
Pugnat utraque manu, nec lancea cassa, nec ensis
Cassus erat, quocunque manum deducere uellet;
Ter deiectus equo, ter uiribus ipse resumptis
Maior in arma redit, stimulos furor ipse ministrat,
 Ut leo cum frendens animalia forte minora
Acriter inuadit, si quid reperire, quod obstet,
Ceperit, insanit; magis et maioribus ira
Accensa stimulat, nil iam dimittit inultum:
Hoc trahit, hoc mandit, quod mandi posse negatur,
Dissipat affligens pecus exitialiter omne:
Taliter obstantes diuersa cede Sueuos
Cedere non cessat Rodbertus, et hos pede truncat,
Et manibus quosdam, caput huic cum corpore cedit,
Illius uentrem cum pectore dissecat, huius
Transadigit costas abscisso uertice, magna
Corpora corporibus truncata minoribus equat,
uirtutisque docet palmam non affore tantum
Corporibus magnis, qua sepe minora redundant;
 Nullus in hoc bello, sicuti post bella probatum est,
uictor uel uictus tam magnos edidit ictus.
Patrata rediens ingenti cede Richardus
Ausonie gentis, cuius pars altera fugit,
Altera pars gladiis et cuspide cesa remansit
Dum sic Teutonicos sociis obstare uideret,
Proh dolor! exclamat, quam credebamus adesse,
Finito bello, nondum uictoria finem
Obtinet, et medios ruit incunctanter in hostes.
Hi, quia spes iam nulla fuge, spes nulla salutis,
Acrius obsistunt, sed nil obsistere prodest:
Tot circumueniunt acies preclara Richardi
Addita uictoris magne fit causa ruine
Hostibus, et miseri diuersis interimuntur
 Cedibus, et tanta superest de gente nec unus
Exitus hic belli papam meroribus implet,
Afflictusque graui luctu confugit ad urbem;
Sed ciues papam non excepere decenter,
Normannis ueriti graue ne uictoribus esset:
Hunc genibus flexis Normannica gens ueneratur,
Deposcens ueniam, curuatos papa benigne
Suscipit, oscula dant pedibus communiter omnes.
uocibus ille piis hos admonet, ac benedicit,
Conquestusque nimis, quia pacis spreta fuere
Nuntia, defunctis lacrymans pro fratribus orat.
Audito tante successu prosperitatis
Normannis habite, non sollicitudine parua
Angitur Argyrus; nec enim uel fraude, uel armis
Posse sibi peragi uidet imperialia iussa,
 Ut Francos Latio moueat, uel cogat abire.
Copia tanta quidem, quibus hi non Marte repugnent,
Non erat Argyro, nec eos promissa mouere,
Ut fines alios peterent, uel dona ualebant.
Hoc meditans Bari dimissa transfretat urbe.
Ad dominum rediit, populi responsa ferocis
Ordine cuncta refert, et belli gesta recentis
Contra Teutonicos; iam Constantinus amare
Desinit Argyrum, nec 
Est iam consilii comes intimus imperialis.
Exsilium passus, longo post tempore uitam
Degit in erumnis, et corporis anxietate
uexatus misere uitam finisse refertur.
Crescit Normannis animus uictoribus ingens,
 Iamque rebellis eis urbs Appula nulla remansit.
Omnes se dedunt, aut uectigalia soluunt,
Tunc comes Unfredus fraterni funeris ultor
Funesto cunctos fuerant qui participati
Consilio, punit, hos truncat, perfodit illos,
Multos suspendit, memorata morte Drogonis
Parcere uult nulli; iacet alto pectore fixus,
Fraterne mortis succensus fomite maior.
Omnibus horrendus multas sibi subdidit urbes.
Soluere Troiani comiti cepere tributum;
Hunc et Barini, Tranenses  , et uenusini  ,
Ciues Hydronti famulantur, et urbs Aceronti.
Roberto fratri Calabras acquirere terras
Concedit iuuenis, patiens erat iste laboris,
 uir prudens, et habens ad queque negotia promptas
Exercenda manus. Robertus et ingeniosus
Semper celsa petens, et laudis amans et honoris
Si contingebat sibi palma, uel arte, uel armis
Aeque ducebat; quia quod uiolentia sepe
Non explere potest, explet uersutia mentis.
Clarus in eloquio dabat hic responsa repente
Optima, consultus si quis querebat ab illo
Consilium, sapienter ei dare nouerat illud.
Hic sibi concesso Calabrorum munere gaudet;
Secum nonnullos equites collegerat ante,
Qua poterat, sed precipue regionibus illis
 Multiplicem predam peragens, quas frater habebat.
Quodque capi poterat, dum diuidit omnibus eque,
Omnes sunt cari sibi, charus et omnibus ipse;
Captus ab Unfredo secum prandente, uolebat
In fratrem gladio consurgere, sed Gocelinus
Comprehensum manibus tenuit, custodibus inde
Traditur, et multa non tempestate retentum
Dimisit frater, Calabre regionis et urbes
Castraque concessit, equitum suffragia prebens.
Ille capessunde cupidus telluris, amorem
Omnibus ostentat; non plus affabilis illo
Aut humilis quisquam studuit dominator haberi.
Undique gens clarum Normannica nomen habebat,
At non experti uirtutem, nominis huius
 Terrentur Calabri tanta feritate repleti.
Ad ducis ingressum Robertus milite fultus
Non modico, predas, incendia iussit ubique
Terrarum fieri, quos appetit et spoliari,
Quodque metum incutiat cultoribus, omne patrari
Militibus remorans dimissis fratris abire,
Non multo Calabros, sed atroci milite uexat.
Qui cum discedens huc predabundus et illuc
Non aliquod castrum posset captare uel urbem
Arte locum quemdam molitur adire, sed eius
Difficilis conscensus erat, quia plurimus huius
Accola grex habitans, etiam monasticus illic
Non alienigenam quemuis intrare sinebant.
Utile figmentum uersutus adinuenit atque
 Mandat defunctum quod quemlibet esse suorum
Gens sua testetur, qui cum, quasi mortuus esset,
Impositus feretro, pannusque obducere cera
Illitus hunc facie iussus latitante fuisset,
Ut Normannorum uelare cadauera mos est,
Conduntur feretro sub tergo corporis enses.
Ad monasterii subhumandum limina corpus
Fertur, et ignaros fraudis, quos fallere uiui
Non poterant homines, defuncti fictio fallit,
Dumque uideretur simplex modus exsequiarum,
Erigitur subito qui credebatur humandus.
Euaginatis comitantes ensibus illum
Inuasere loci deceptos arte colonos.
Quid facerent stolidi? nec se defendere possunt,
Quo fugiant nec habent, omnes capiuntur; et illic
 Presidium castri primum, Roberte, locasti;
Non monasterii tamen est euersio facta,
Non exstirpatus grex est monasticus inde.
Agmina magna legens castro Robertus in illo,
Charior esse suis cepit, quia strenuus armis
Consilioque sagax comes hac regione uocatus
Est, et ab his habitus, presertim quos comitati
Sunt equites aliquot, Torstenus dicitur unus,
Alter Arenga, ualensque gerenda ad bella Rogerus.
Hic sibi concesse quedam dedit oppida terre,
Appulus hoc princeps infirmans tempore mandat
Unfredus fratri ueniat uelociter ad se.
 Robertus properat, fratrem dum conspicit egrum
Compatiens plorat, solatia magna dat egro
Aduentus fratris, deposcit et aduenientem,
Rector terrarum sit eo moriente suarum,
Et geniti tutor puerilis, quem uetat etas
Rectorem fieri, frater fauet anxius illi,
Et se facturum que precipit omnia dicit.
Non infirma ualens iam reddere membra saluti
Interit Unfredus  , lacrymans Appulia tota
Flet patris interitum; patrie pater ille benignus
Hanc placide rexit, uitam decorauit honestas:
Non studuit populum uexare tyrannide dira,
Iustitiamque colens, quam ledere, parcere multis
Maluit offensis; fratres prope prememoratos
Est monasterii uenusini sede sepultus.
 Funeris obsequiis Robertus rite peractis
Ad Calabros rediit, Cariati protinus urbem
Obsidet, hac capta reliquas ut terreat urbes.
Interea pape Nicolai  forte secundi
Comperit aduentum, dimittitur obsidione
Plurima pars equitum, comitatur pars minor illum.
Melfia suscipit hunc, et ibi susceptus honore
Magno papa fuit; hic ecclesiastica propter
Ad partes illas tractanda negotia uenit.
Namque sacerdotes, leuite, clericus omnis
Hac regione palam se coniugio sociabant;
Concilium celebrans ibi papa  , fauentibus illi
Presulibus centum ius ad synodale uocatis,
Ferre sacerdotes monet altarisque ministros
 Arma pudicitie; uocat hos, et precipit esse
Ecclesie sponsos, quia non est iure sacerdos
Luxurie cultor; sic exstirpauit ab illis
Partibus uxores omnino presbyterorum,
Spretores minitans anathemate percutiendos.
Finita synodo, multorum papa rogatu
Robertum donat Nicolaus  honore ducali.
Hic comitum solus concesso iure ducatus
Est pape factus iurando iure fidelis.
Unde sibi Calaber concessus et Appulus omnis
Est locus, et Latio patrie dominatio gentis.
Romam papa redit, cum magno dux equitatu
Obsessum repetit Cariatum, quo sibi fida
Maxima pars equitum dimissa remanserat ante:
Gens Cariatensis, duce perturbata reuerso,
 Non obstare ualens, illi se dedit, et urbem;
Prima ducem uocat hunc gens ista, ducemque salutat
Partibus in Calabris, hinc ad loca cetera transit.
Tunc Rossana potens, Cossentia fortis in armis  ,
Tum quoque diues opum Geracia subditur illi,
Et subiecta illi fit pene Calabria tota:
Cumque potentatus cepisset crescere nomen
 uirtutisque sue, legatos mittere cepit,
Qui sua deferrent generoso uerba Gisulpho
Guaymarii genito, germane nobile poscens
Coniugium, quia coniugio tunc ipse carebat,
Prima coniuge  pro consanguinitate repulsa,
De qua natus erat Buamundus, strenua proles, 
Insignis nimia uirtute potensque futurus.
Primo Roberti spreuit mandata Gisulphus,
Non quod maiori posset, uel nobiliori
Consociare uiro germanam, sed quia Galli
Esse uidebantur gens effera, barbara, dira,
Mentis inhumane primoque repulsio facta
Coniugis, alterius producit tempora dande
Assentit tandem princeps, natuque priorem
Tradit in uxorem tibi, dux Roberte, sororem.
 Gatelerina minor, hec Sichelgata  uocatur,
Nupsit Iordani post Gatelerina nepoti,
Qui Capue princeps utriusque ducisque patrisque
uirtutes animi uirtutibus equiparauit.
Coniugio ducto tam magne nobilitatis,
Augeri cepit Roberti nobile nomen;
Et gens que quondam seruire coacta solebat
Obsequio solum iam debita iuris auiti,
Nam proauis et auis subiectam coniugis huius
Nouerat Italiam gens Longobarda fuisse.
Dedit hec pueros sibi tres, et quinque puellas
Egregiam sobolem sexus utriusque futuram.
Gloria Roberti, que tanta augmenta subire
Ceperat, inuidiam, laus unde adhibenda fuisset,
 Non modicam acquirit, quia dum uirtutibus eius
Inuidere uiri, comites a plebe uocati
Qui numero bis sex fuerant, communiter illum
Morti tradendum coniurauere dolose;
Tempus ad hoc aptum fieri cum forte uiderent:
Horum Goffridus, Gocelinus et Abagelardus
Filius Unfredi, sibi iura paterna reposcens
Precipui fuerant actores consiliorum.
Dux igitur postquam sibi coniuratio nota
Facta fuit comitum, bellum molitur; in omnes
Acriter exarsit, capit hos, et proiicit illos;
Afflixit uariis quorumdam corpora penis.
Iratum metuens fugit Gocelinus ad Argos.
Pelusii montis castrum pauefactus adire
Goffridus properat dux; quod non eualet armis,
 Arte capit castrum, promissis decipit huius
Custodem castri Godefridum, dans sibi quedam,
Pluraque pollicitus castrumque ualentius ipso.
Pelusii montis dominatio non Godefridi
Ex toto fuerat; mediam concesserat illi
Goffridus partem, sed dux, quia nobilioris
Castelli totum promiserat huic dominatum,
Scilicet Oiani, solus cupiens dominari,
 Mandat Roberto desistat ab obsidione,
Dissimulans reditum; sed mox ut nouit abesse
Goffredum, redeat castrum securus et intret,
Clauibus acceptis, Oianum conferat illi;
Hac illi castrum Godefredus tradidit arte.
Accipit Oianum, sed quis post crederet illi?
Traditor est Latii populo uocitatus ab omni.
Sic ducis astuti prudentia quod superare
Non armis potuit, superauit sepius arte.
Hostibus edomitis et captis undique castris,
Contra Barensem populum parat obsidionem.
Appula nulla erat urbs quam non opulentia Bari
uinceret; hanc opibus ditatam robore plenam
Obsidet, ut, uictis tante primatibus urbis,
Nondum subiectas repleat terrore minores
 Urbibus illa quidem, quas continet Appula tellus,
Maior habebatur, dux munit milite castra,
Atque replet Calabris aduectis nauibus equor.
Imperii sancti ciues suffragia poscunt,
Qui coniurati fuerant cum ciuibus illuc
Legatos mittunt, simul imperiale iuuamen
Omnes deposcunt, dux mandat ciuibus edes
Argyri sibi dent, quas nouerat editiores
Contiguis domibus; quas sic conscendit adeptus,
Urbem Robertus totam sibi subdere sperat.
Barenses austera duci responsa dederunt.
Ille repugnantes oppugnat fortiter urbis
Indigenas ualidos, non ad certamina segnes.
Ad portarum aditus crates prudenter adorsus,
Sub quibus armatos obstantibus insidiantes
 Ordinat, et turrim fabricat, que lignea muris
Prominet, ac iuxta de quaque petraria  parte
Ponit, et adiuncto muros quo euertere possit
Diuersi generis tormento, nec minus urbem
Ciues defendunt, non inter menia clausi
Cum duce pugnantes astant pro menibus urbis,
Hos pugnando fugant, prosternunt ictibus illos,
Ut mos est belli; fugat hostis et hoste fugatur:
Et petit et petitur, repetens ferit et referitur.
Ut duo cum certant productis dentibus apri,
Alter ab alterius profunditur ore saliua
Dentes exacuens, ut acutos inferat ictus,
Ictibus et ualidis feriunt sua terga uicissim,
Nunc pede, nunc costis leduntur, uterque resistit
 Acriter, et neuter uult cedere, saucia donec
Membra fatigatum fusis clamoribus, aprum
uelle subire fugam doceat, uictusque recedat.
Acriter insistunt Normanni, nec minus acres
Obsistunt ciues, diuersaque machina muris
Additur, euersis ut menibus urbis aperte
Normannis aditus pateat, quem clausa negabat
Undique septa mari, quod non est insula, terre
Exigue diodus; ex hac tentoria parte
 Fixa ducis fuerant. Obiectis molibus equor
Parte replens alia naues prodire uetabat
Barinas, portumque suis pontemque parauit;
Atque super pontem posito munimine terris
Urbanis nusquam prodire licebat ab urbe,
Tutaque seruabat classis Normannica portum.
At ciues turrim capiunt, et maxima pontis
Aequorei cecidit pars, euertentibus illis;
Urbem Barenses terraque marique tuentur.
Post ubi Robertus desperat menia Bari
Posse capi pugna, cepit promittere multa
Nobilibus patrie, quorum pollebat in urbe
Nobilitas potius, quorumque potentia maior.
Et sic collectis maioribus, alliciendos
Promissis credit fore muneribusque minores;
 Sepe minas faciens ut ciuibus incuteretur
Terror, et omnimodis pro deditione laborat
Urbis, cuius erat capiende magna libido.
uenturum auxilio Gocelinum fama ferebat,
Multis imperii cum nauibus; ad capiendum
Exploratores posuit dux callidus illum.
Pretor erat Stephanus Barensibus imperiali
Traditus edicto, cognonen cui Pateranus  ,
uir probus et largus, studio laudabilis omni,
Preterquod tanti studuit ducis edere mortem.
Miles erat Bari, cui dedecus a duce quondam
Illatum fuerat graue, partibus ex alienis
Promptus ad omne malum, leuis, iracundus et audax:
Castra ducis Stephanus monet hunc solerter adire,
 Incautumque ducem nocturno tempore, morti
Tradere lethiferi percussum cuspide conti,
Pollicitus multum, si dux occumberet, auri.
Dedecoris memor illati, cupidusque lucrandi
Miles abit noctu, circumspicit undique castra,
Nil obstare uidet, Roberti peruenit usque
Ad ducis hospitium, quod culmo texerat ipse,
Frondibus et sepsit, fieret quo frigore tutus
Temporis hiberni: cenatum uespere facto
uenerat, explorat ducis ille sedile sedentis
Ad cenam, mediis et contum frondibus illam
Intulit in partem qua sederat ille; sed ori
Flegmatis ubertas superaddita fecerat illum
Sub mensa curuare caput  , locus unde repertus
Est conto uacuus, cassos et protulit ictus.
 Ille redit fugiens, it totam fama per urbem
Occubuisse ducem; ciues letantur et omnes,
Congaudens populus clamorem tollit ad astra
Hi dum clamarent, dux aduenit, atque saluti
Ipse sue testis, clamores fundere frustra
Ciuibus exclamat; clamantis uocibus huius
Auditis, clamor cessauit, letitieque
Finis uerborum datus est cum fine suorum.


 Explicit liber secundus.



INCIPIT LIBER TERTIUS.


    Interea Michel  Romani iura regebat
Imperii cum fratre suo, qui nomine dictus
Constantinus  erat, quorum dominatio Grecis
Perniciosa fuit, quia bellis otia semper
Postpositis studuere sequi, luxusque dolosi
Illecebris captos fedarat inertia turpis.
Horum temporibus Turcos Orientis ab oris
Ingressos fugit gens territa Christicolarum,
Qui Romanie loca deliciosa colebant.
Maxima pars horum ruit interfecta nefandis
Turcorum gladiis, et captis urbibus, omnis
Subditus his populus dans uectigalia fugit.
Hos contra nullos equites ignauia misit
Rectorum, quare decreto nupta senatus
Est equiti egregio Romano mater eorum  :
 Pectus amans plusquam genus Eudochia mariti,
Diogenes  cognomen erat, quia barba bifurcis.
Is regimen subiens sibi queque negotia belli,
Otia priuignis, elegit inire paratus
Cum Persis bellum miseros populantibus Argos;
Est belli uariis euentibus usus in illos.
Sepe quidem uictor Persas bellando fugauit,
Sepe pari populus fortuna pugnat uterque.
Postremo comites dum dirigit ipse tuendis
Urbibus innumeros, quarum famulatus ad ipsum,
Transierat fama probitatis ubique probate,
Castris cum paucis melioribus ipse remansit.
Multus Persarum populus cum rege repente
Illum conclusit, disrumpere castra laborans;
 Prelia committunt immania, dum capiendis
Imperii castris inhiant, primo atque secundo
Depulsi cedunt bello. Prudentia tandem,
Anxia Romani desperans castra tueri,
Quam sibi plus hominum uite studiosa suorum
Quos grauiter fessos belloque fameque uidebat
Precipit ut quidquid castris inerat solidorum,
Omnis uestitus pretiosus, et omnia uasa
Auri aut argenti castris spargenda ferantur
Ut si contigerit Turcis irrumpere castra
Horum prospectu desistant ledere Grecos.
Inuita profugis collecta pecunia seruis,
Insomnem Danai coguntur ducere noctem.
Adueniente die uenit innumerabilis ille
Persarum populus, circumdans undique castra;
 Undique tela uolant, circumtegit era totum
Grando sagittarum; non ferre ualentibus Argis
Irrumpunt Turci, munitio rumpitur omnis
Sed plures prede quam militibus feriendis
 Intenti Perse faciunt euadere multos.
Indiciis Aquile 
Grecorum dominus cognoscitur, ense recidens
Hostiles hastas, neque se defendere cessans.
Forte sagitta uolans incauti sauciat artus.
Sic tandem capitur quadam cum parte suorum.
Direptis castris Romanum Persica ducit
Ad sua castra phalanx, et eum statuere sedili
Egregio, iuxta Persarum rege sedente.
Rex percontatur, si forte fuisset ab illo
Captus, quid faceret. Romanus retulit illi:
Si mihi siue meis ita subiicerere, iuberem
uel truncare caput, uel te suspendere furcis.
Ille refert facinus nunquam sibi tale patrandum,
 Sed secum posthac fruiturum pace perenni
Quam per legatos iam sepe poposcerat ipse,
Et baptizatam natam pro coniuge natam
Se concessurum, quo sic pax firmior esset.
Federibus tali firmatis conditione
Ad sua Romanum dans maxima dona remisit
Persarum rector captos, et reddidit omnes
Longo terrarum spatio comitatus euntes
Duxit honorifice, ductum permisit abire.
Sed non priuignis firmate commoda pacis
Conditio placuit, minus ad tutanda peritis
Agmina Grecorum, nec enim decernitur ultra
Arcis ad auguste Romanus iura redire.
Hos ubi Diogenes factos sibi comperit hostes,
 Auxilio fisus Persarum tentat in illos
Ciuilis belli uarios agitare paratus.
Priuigni se non obsistere posse uidentes,
Illum conantur seducere pace dolosa.
Ignari fraudis portantes nuntia pacis,
Bis sex pontifices mittuntur cum Gocelino,
Cuius Romanus toties expertus amorem
Non dubitabat ei se credere sicut amico.
Credit Romanus pastoribus et Gocelino,
Securus factus iurando iure, fideque,
Ut petit ipse, data, misero placet imperialis
Incassum reditus, quia mox ubi peruenit ille
Heracleam, capitur, priuatur lumine captus;
Cuius et imperii fuerat tam nobile nomen,
Monachus efficitur; securi iam duo fratres
 Regni tranquillis agitant moderamen habenis.
Non tamen omnino sua restat inulta tyrannis,
Namque sibi socios Romani filius addens
Armenios, Persas, terras Orientis eorum
 Subtrahit imperio, ferro populatus et igni.
Tempore Persarum gens perfida cepit ab illo
In Romaniam consurgere cede, rapinis;
Imperii nec adhuc redigi sub iura ualeret
Gens, nisi Gallorum, que gente potentior omni
uiribus armorum nutu stimulata Superno
Hanc libertati superato redderet hoste,
Que spirante Deo sanctas aperire sepulcri
Est animata uias longo iam tempore clausas.
Consiliis quorum fuit excecatio tanti
Perpetrata uiri, miseri capiuntur, et aula
Depulsi meritas coguntur soluere penas;
Hi quibus insontem puniri consuluerunt
Puniri, sontes uario cruciamine mandant.
Nuntius imperio Bari legatus ad urbem
 Supplicat ut miseris iam ciuibus auxilietur.
Piratis apte naues ex more parantur,
In quibus efferri frumenta iubentur et arma,
Classe quibus tuta transiri possit ad urbem,
Nautarumque metus pellatur et urbis egestas.
Nauibus his iussu preponitur imperiali,
Quem ducis Italia timor expulerat, Gocelinus,
Exosus fuerat, quia coniuratus in ipsum,
Nauibus armatis celer aduenit, ut tremebundos
Hortetur ciues. Et erat iam proximus urbi,
Ingressum sperans nocturno tempore tutum,
Cum subito Danaum classi uenit obuia classis
Roberti, cuius reparare aduenerat hostes,
Nocte ducis pugnam naues iniere libenter
 Esse sibi leuius loca cognoscentibus illis;
Certamen grauius, minime quia gnara locorum
Gens erat illa rate. Multo superata labore
Postremo capitur Gocelini nauis, et ipse
Ante ducem captus deducitur; altera nauis
Mersa fuit Danaum; uix euasere sequentes.
Gens Normannorum naualis nescia belli,
Hactenus ut uictrix rediit, spem principis auget:
Sensit enim Danaos non tantum ciuibus urbis
Presidii ratibus uexisse quod obsidionem
Impediat multum simul et nouitate triumphi
Aequorei gaudet; securius unde subire
Iam cum Normannis naualia prelia sperat.
Inclusus longo Gocelinus carcere degens
uitam infelicem, uite cum fine laborum
 Excepit finem, diuersa pericula passus.
Tertius obsessa iam uenerat annus ab urbe
Multiplici tandem superatur fessa labore;
Plus tamen esurie. Tunc Argiritius urbis
Primus habebatur, quem dux ubi deditionem
Urbis inire facit, reliquos non ardua ciues
uincere pena fuit; maiores namque minorum
Ad quam corda uolunt partem deflectere possunt.
 Ciuibus exhibuit placidum Robertus amorem,
Et quia dilectos sibi quos allexerat omnes
Semper habebat, erat dilectus ab omnibus ipse.
Plurima, que fuerant uel ui subtracta uel astu,
Reddidit urbanis dux agros, predia, fundos;
Perdita restituit; nil ciuibus intulit ipse,
Nil alios permisit eis inferre molestum,
Et circumpositis solitos deferre tributum
Normannis donat iam libertate quieta.
Canitiem Stephani  tractare misertus, ut hosti
Noluit, imo sue de qua tractauerat ille
Oblitus cedis, studet hunc tractare benigne.
Cum Baro captum, multis mirantibus Argis,
Hunc impunitum custodia libera seruat.
Perque dies aliquot hac uictor in urbe moratus
 Mandat cum sumptu Barensibus arma parari,
Ut properent secum quo se properare uidebunt.
Hos cum gente sua reginam  ducit ad urbem.
Piscem fama refert a littore non procul esse,
Fluctibus Adriacis horrendo corpore magnum,
Forma incredibili, qualem non uiderat ante
Italie populus; quem uerni temporis aura
Propter aquas dulces properare cegerat illuc.
Per uarias artes ducis hunc prudentia cepit,
Qui cum delabens in retia funiculosa
Retibus innexo cuncto cum pondere ferri,
Ille maris mersus mersis, sed adusque profundum
A nautis tandem uario iam culmine cesus,
Littore uix tractus populo spectabile monstrum
 Cernitur, inde ducis iussu per frusta secatur.
Unde sibi atque suis longus datur usus edendi,
Et populo Calabris quicunque manebat in oris,
Hoc etiam passim gens Appula participatur:
Os spine sectum palmorum quatuor orbe
Mensuram obtinuit; paulo post inde moratus
Dux ibi Robertus reginam tendit ad urbem:
Dumque; moratur ibi, pons est quia conditus unus,
Pons modo Guiscardi totus locus ille uocatur.
Actu Barenses huius precepta secuti,
Queque paranda parat regine menibus urbis.
Dux ibi militibus sumptis, ratibusque paratis,
Transuehitur Siculum multis comitantibus equor.
Quod licet angustum tamen est graue pretereundum
Scylla  , Carybuis  , ibi diuersa pericula prebent
 Una rotat naues, illidit et altera saxis.
Partibus in Siculis conserta iuuamina fratris
Iam conquisitis ex magna parte Rogeri
Spem ducis accumulant, erat hac etate Rogerus
Non uirtute minor, nullus de fratribus eius
Quamlibet egregius iniit tam nobile bellum  .
Nam contra Siculos diuini nominis hostes
Semper pugnauit, sanctam qua uiuimus omnes
 Exaltare fidem cupiens, operamque iuuentus
Hanc sua precipue coluit, dum digna quietis
Causa sue fieret Sicule subiectio gentis.
Hoc sibi dux socio confisus et agmine multo
Secum deducto non obsidione  Panormum
uincere desperat, Siculis quam nobiliorem
Urbibus audierat. Roberti milite multo
Urbs uallata pauet, muros turresque reformant,
Arma uirosque parant, detecta foramina claudunt,
Ponitur et uigilum custodia crebra per urbem.
Dux iubet armatos equites accedere portis
Ut sic inclusos ad pugnam prouocet hostes:
Omne, quod incutiat penam pariterque laborem,
Ciuibus inferri uersuta potentia mandat.
Procedunt portis Siculi non stare ferentes,
 Egressique foras audaci mente repugnant:
uerum Normannos nequeunt tolerare feroces
Cultores Christi, dum gens Agarena resistit,
Non perferre ualet; fugiunt, nostrique sequuntur
Multos prosternunt gladiis, et cuspide multos,
Menibus e summis; uolat undique missile telum.
Saxaque cum pilis iacentia ledere tentant
Corpora nostrorum; nostri ui menibus urbis
Hos impellentes leti sua castra requirunt.
Inde Panormenses Afros accire laborant
Auxilio, quorum sibi uiribus associatis,
Quod non sunt ausi terra committere bellum
Commisere mari; bellantibus hoc elementum
Commodius credunt; instructis ergo carinis
Erigit ut belli naualis rite paratus,
 Proque repellendis saxorum uel iaculorum
Ictibus, obtectis rubicundis undique philtris,
Ad pugnam ueniunt sub conditione uirili,
Ut quo iure uiri uel uiuant uel moriantur.
Mandat Normannis, Calabris, Barensibus, Argis
Dux a se captis muniri corpore Christi;
Quo iubet accepto cum sanguine bella subire.
Tali tuta cibo procedit turba fidelis
Nauibus aptatis quo preualuere paratus.
Perfida gens totam lituis sonituque tubarum,
Magnarumque replet uocum clamoribus equor.
Christicole contra suffragia sola petentes
Principis eterni, cuius sunt carne refecti,
Nullo terrentur clangore, sed acriter illis
Obstant, et feriunt quassantque uiriliter hostes.
 Principio naues Afre Siculeque resistunt,
Nutu diuino tandem cessere coacte,
Cumque fugam peterent, aliquot capiuntur earum:
Quedam submerse pereunt, plereque frequenti
Remorum ductu uix euasere fugaces,
Dum portum subeunt, mox opposuere catenas,
Cum quibus equoreos aditus prohibere solebant.
His etiam fractis quasdam de nauibus horum
Christicole capiunt, flammis plerasque perurunt:
Dat ualidas animo ducis hec uictoria uires.
Hinc peruadendam solers intentus ad urbem
Molitur uariis conatibus ut capiatur.
 Muniri pedites fundis facit atque sagitt.
Armatos equites secum procedere iussit.
Accedunt muro pedites, et menia saxis
Ac telis quatiunt; egressus iniquus ab urbe
Obstat eis populus, quem non perferre ualentes
Diffugiunt pedites, quos dux ut cedere uidit
Diffusos campis, legiones protinus omnes
Bella dato signo monet incunctanter adire,
uoce manuque suos sicut dux strenuus hortans;
Paulisper Siculi, commisto Marte morati,
Ad ducis aspectum tremefacti terga dederunt.
Dux ferit, atque suos hortatur terga ferire
Peruerse gentis, nec cedere desinit hostes,
Aduerse portas dum perueniatur ad urbis.
Gens comitata ducem diuersis sauciat hostem
 uulneribus, quosdam gladiis, et cuspide quosdam,
Multos fundali iactu, plerosque sagittis;
Unde supergrediens cesorum corpora, tentat
Cum Siculis portas fugientibus urbis adire,
Ut finem tanto preberet capta labori.
Sed ciues portis adhibent dum claustra seratis
Non modicam partem foris exclusere suorum:
Impetus hostilis tantis terroribus urbem
Implet ut exclusos cedi permiserit omnes.
Robertus quanquam longo certamine uidit
Diffisos equites, ceptis insistere poscit:
uirtus uestra, uiri, uarios experta labores
uel modo laudis, ait, uel erit modo digna repulse.
Urbs inimica Deo, diuini nescia cultus,
Subdita demonibus, ueteri spoliata uigore,
 Iam quasi fracta tremit; si uos instare potenter
uiderit, obstandi nullos meditabitur ausus:
At si deficitis, cras uiribus hec reparatis,
Acrius obstabit; dum tempus adesse uidetis,
Currite, dura capi, Christo miserante, patebit:
Difficilem quamuis facilem facit ipse laborem,
Hoc duce confisi bellis imponite finem,
Atque inuadendam cuncti properemus ad urbem.
His animat dictis Robertus corda suorum.
Ascensis scalis properant conscendere muros,
Seque uoluntati promptos ducis affore spondent.
Sic auriga bonus, ueloces cedere cursu
Dum cognoscit equos, parcit, patiturque morari,
Inde reformatos reparatis flatibus ire
Ceptum cogit iter, stimulisque frequentibus urget,
 Dum cursum peragant, et eos precedere uicti
uincere qui soleant, cauto ducente magistro.
Dux ubi persensit capiendis menibus omnes
Insudare suos, insudat et ipse ferendis
Sollicitus scalis; ut progrediantur ad alta
Precipit inde suis. Illi conscendere muros
Unanimes properant; e contra tota Panormi
Gens astat muris per propugnacula sparsa
Unus utrique labor populo, diuersa sed illis
Causa fuit; cupit hic urbem capere, ille tueri;
Altera pars pro se, pro natis, coniuge constat;
Altera grata duci fieri studet urbe subacta.
 Dum tanto populus confligit uterque labore,
Prospera Roberto fuit et miserabilis urbi
Actio fortune, subito quia cetus equestris
Egressus, scalis murorum dum petit alta,
Propugnatores Siculi dant terga frementes.
Urbe noua capta ueteri clauduntur in urbe.
Gens Agarena uidens se uiribus omnibus esse
Exutam, tota spe deficiente salutis,
Suppliciter poscit, miseros miseratus ut eius
Respiciat casus, neque dux condigna rependat;
Cuncta duci dedunt, se tantum uiuere poscunt.
Deditione sui facta meruere fauorem
Exorare ducis placidi.  Promittitur illis
Gratis cum uita; nullum proscribere curat;
Obseruansque fidem promissi, ledere nullum,
 Quamuis gentiles essent, molitur eorum;
Omnes subiectos sibi lance examinat equa,
Glorificansque Deum templi destruxit iniqui
Omnes structuras, et qua muscheta solebat
Esse prius, matris fabricauit uirginis aulam,
Et que Machamati fuerat cum demone sedes,
Sedes facta Dei, fit dignis ianua celi.
Munia castrorum fecit robusta parari,
Tuta quibus contra Siculos sua turba maneret
Addidit et puteos alimentaque commoda castris:
Obsidibus sumptis aliquot castrisque paratis,
Reginam remeat Robertus uictor ad urbem,
Nominis eiusdem quodam remanente Panormi
Milite, qui Siculis datur amiratus haberi:
Omnes cum Stephano Paterano protinus Argos
 Qui Bari fuerant capti permisit abire:
Sic impunitos quia dux placidissimus hostes
Dimittebat, eis ut amantibus ipse placebat:
Barinis, Calabris, dux, obsidibusque Panormi,
Militibusque suis uadit comitatus ad urbis
Menia Melfensis; caput hec erat urbibus illis
Omnibus. est et adhuc quas continet Appula tellus.
Illius comites regionis, et undique clari
Confluxere uiri, uult quisque reuisere tanti
Principis aspectum; Petro genitore creatus
Predicto solus Petrus huc accedere spreuit.
Huius defuncto Goffrido fratre priori
Ius patrium manibus successerat, atque nepotum,
Donec prouectus soboles fraterna Richardus
Esset ad etatem dominandi legibus aptam.
 Dux Petro suspectus erat, quia prorsus eunti
Ad fines Siculos uires adhibere negarat.
Dux tamen ablata formidine conuocat illum
Et sibi concessum dicens a fratre Tarentum
Fraterni repetit ius muneris; ipse negauit
Reddere que fuerant armis superata paternis.
Hac grauis inter eos oritur dissensio causa.
Ac ueniens Andrum uarios ad bella paratus
Cepit inire Petrus; noua precipit arma parari,
Auget militiam, suffragia poscit, ubique
Queque sui iuris seruari tuta laborat.
Interea Tranum preclari nominis urbem
 Diuitiis, armis, et multa gente repletam
Obsidione parat dux subdere. Petrus ad urbem
Electos bis sex equites agit, ut sibi ciues
Alliceret monitis, confortarentur et eius
Aspectu uiso; quidam sua uerba loquendo
Protrahit in longum, subito Robertus et eius
Diffusus campis apparuit undique miles.
Obsessi ciues decies iam quinque diebus
Conuenere Petrum simul intra menia clausum:
Orant ut faueat comes urbis deditioni;
Damna quidem nequeunt perferre diutius urbis
Hic primo fieri nimio merore grauatus
Ille negat, tandem lacrymans, cogentibus illis,
Poscit cum sociis ut liber abire sinatur;
Sicque duci fieri concessit deditionem.
 A duce non patitur discedens urbe uideri;
Atque ducem uoluit nullatenus ipse uidere,
Tam ducis horrendum ducebat cernere uultum,
Trani cuius erat laus clarior urbe recepta
Se Iuuenacenses dedunt, et Buxilienses
Buxilie Petri fuerant Iuuenacus Amici,
Cui patruus Petri pater exstitit; hunc, quia fratri
Contulit auxilium, dux oderat, et quia fines
Dalmaticos sine uelle suo tentauit adire.
His dux expertis, cupiens sibi subdere Petrum
Obsidione parat circumuallare Coretum.
Petrus, ut hunc audit castrum circumdare castris,
Non audens armis contendere, menibus Andri
Excipitur tutus; qui dum prodisset ab Andro,
Tranensi predam deferre profectus ab urbe,
Atque equites essent decies hunc quinque secuti,
 Guido quater denos equites induxerat urbi.
Ex ducis edicto germanus coniugis eius
Egreditur subito diffuso milite campis;
Inde Petrum capiunt, et se prius inficiatum
Presentare duci uel presentare coactum;
Imposuit finem ducis hec captura labori.
Sed tandem fidei iurando iure ligatus
Soluitur, et recipit que perdidit omnia Petrus,
Liber abit, solo Trani priuatus hosti  .
Interea ducis egregii populosa frequenter
Poscit Amalfis opem, cui uectigalia dudum
Annua detulerat minis impugnante Gisulfo,
Semper turbatam terraque marique reclamans.
Robertus questu populi stimulante Gisulfo
Mandat Amalficolas cesset uexare tributum
 Ferre sibi solitos, ueteris corrumpere nolit
Fedus amicitie, cessare sororius illum
Cogat amor, meritasque uices se reddere spondet.
Hec sibi legatis mandata ferentibus, ille
Dicta superba refert, negat esse sua fruiturum
Pace ducem, nisi digna sibi famula mina soluat.
Non perferre ualens tanti responsa tumoris
Feruidus innumera comitatus gente Salernum
Dux adit, et terre parat et maris obsidionem.
Quartus erat mensis completus ab obsidione:
Tanta fames misere ciues inuaserat urbis
Ut canibus, uel equis, uel muribus, aut asinorum
 Turba cadaueribus uix uiuere posset edendo
Egressus quidam patre ciuis in urbe relicto
In castris aderat; canis hunc rimata sagaci
Nare petit, laribus fuerat que fota paternis.
Huic dabat ille cibos, et postquam sufficienti
Pasta cibo fuerat, circa precordia quosdam
Apposite sacco panes inferre solebat,
Quorum commoditas uite foret apta diurne.
Hos celeri cursu rediens 
Et nusquam remorans canis ad sua tecta ferebat,
Sic alimenta sagax dominoque sibique parabat.
Esuriem tantam quidam non ferre ualentes
Egressi ciues octaui tempore mensis
Interrupta duci Roberto menia pandunt,
Aptior ingressus potuit qua parte uideri.
 Terruit urbs animum Roberto capta Gisulphi;
Conscendit turrim, que facta cacumine montis
Preminet urbanis; natura cuius et arte
Est grauis accessus; non hac munitior arce
Omnibus Italie regionibus ulla uidetur.
Expugnat ualidis Robertus uiribus arcem.
At ualido cum forte ducis petraria saxi
Ictu dimissi perculsa fuisset ab alto,
Auulsum lignum Roberti nobile pectus
Sauciat incauti, sed non post tempore multo
Auxiliante Deo recipit caro lesa salutem.
Redditus incolumis magis expugnare Gisulphum 
Nititur; ille suam fortunam dum uidet esse
Casibus extremis positam, quia multa saluti
Spes erat, arbitrio sese ducis et sua dedit.
 Orat sola sibl libertas detur eundi,
Iusque duci proprium dimittens liber abiuit.
Gregorium papam spoliatus honore Salerni
Appetiit primum, uenientem papa benigne
Suscipit, et regio Campanica traditur illi.
Urbe triumphata gaudet Robertus et arce,
Et ne posterius sibi gens infida repugnet,
Muniuit summam fidis custodibus arcem.
Inferiore situ fit inexpugnabile castrum,
Quo sibi subiecti ualeant consistere tuti.
Urbs Latii non est hac deliciosior urbe,
Frugibus, arboribus, uinoque redundat, et unde
Non tibi poma, nuces, non pulchra palatia desunt:
 Non species muliebris abest, probitasque uirorum:
Altera planitiem pars obtinet, altera montem,
Et quodcunque uelis terraue mariue ministrat.
Hac acquisita simul acquisiuit Amalfin;
 Urbs hec diues opum, populoque referta uidetur,
Nulla magis locuples argento, uestibus, auro,
Partibus innumeris; ac plurimus urbe moratur
Nauta, maris celique uias aperire peritus  .
Huc et Alexandri diuersa feruntur ab urbe
Regis et Antiochi; hec freta plurima transit.
Hic Arabes, Indi, Siculi noscuntur et Afri:
Hec gens est totum prope nobilitata per orbem
Et mercanda ferens et amans mercata referre.
His sibi subiectis, que disponenda fuere
Omnia disponit, Troiam  dux ipse reuisit
Dumque moraretur Troiane menibus urbis,
Nobilis aduenit Lombardus marchio quidam,
Nobilibus patrie multis comitantibus illum,
Axo  uocatus erat, secum deduxit Hugonem,
 Illustrem natum; ducis huic ut filia detur,
Exigit in sponsam; comites proceresque uocari,
Quaque facit super his dux consulturus ab urbe.
Horum consiliis Roberti filia nato
Traditur Axonis, tedas ex more iugales
Et conuiuando celebrant et multa ferendo.
Cunctis, coniugii que postulat ordo, peractis,
Sollicitat comites dux et quoscunque potentes
Dona petens, leti quibus et uir et uxor abire
Donati ualeant; nec enim prius imperiales
Alter cum proles thalamos Michelis adisset 
Quodlibet auxilium dederant; communiter illi
Omnes tristantur, quasi uectigalia posci
A duce mirantes, sed non obstare ualentes,
Et mulos, et equos, diuersaque munera prebent.
 Iis genero  donans addens sua, classe parata
Ad sua cum magno patremque remisit honore.
Normanni comites conquesti sepe uicissim
A duce tractari se tam male tamque moleste.
Occuluere diu malefidi pectoris iram: 
Tandem consiliis Iordanem patre Richardo
Participant natum, patruo simul omnia pandunt
Rannulfo comiti, quorum sibi consociatis
His hi presidiis Petrus et Goffredus aperta
Mentis fraude ducem cepere lacessere bellis.
Amisseque nepos terre memor Abagelardus 
Filius Unfredi toto conamine tentat
Infestare ducem, socio Guidilone, sororem
Cui dedit uxorem, nec Balduinus eorum
Defuit auxiliis, et lingua doctus et armis.
 His comes Henricus comes, et sociatus Amicus
Doctior his aderat Robertus de Scabioso 
Monte comes dictus, Goffredi frater, et ambo
Deduxit rediens ad bella pedestria promptos:
 Orti germana fuerant ducis; ira nepotes
Accendebat in hunc cunctis prestare uolentem,
Omnes hi priuare ducem conantur honore;
Hec dissensio non loca concutit Appula tantum,
Sed Calabris etiam ac Lucanis regnat in oris,
Nec non Campanis, metus est hostilis ubique
Latronum rabies passim bacchatur, et omnes
Per partes Italas raptorum copia creuit,
In partes uarias Normannica concio tendit:
Sed quamuis hostes essent ducis agmine plures,
Pars bello melior Roberto semper adheret.
Redditur urbs Petro Tranensis et Abagelardo:
Coniuge, prole data, dedit Argyricius urbem
Egregiam Bari, quam dux commiserat ipsi:
Non tamen urbibus his hac tempestate remotis
 Gens ab amore ducis Iuuenaci fida recedit:
Unanimes optant parere fideliter illi.
Argyricius hos monet, ut reddatur Amico
Urbs sua que fuerit; quam si non reddere uellent
Obsidibus natis hunc se donare minatur
A duce commissis dudum sibi; non tamen illi
Postposuere fidem, contempto prolis amore,
Seque duci dicunt seruare perenniter illam.
Hanc adipiscendam multis stipatus ad urbem
Cum Petri comitis comitatu uadit Amicus.
Affuit obsesse simul Argyricius urbi
Cum populo Bari, Trani, pariterque Choreti  :
Andrenses etiam cum Buxiliensibus adsunt.
Gens Iuuenacensis non obsidione uel armis
 Territa stat fortis; defendere menia curat,
Et ponit uigiles, obsistit et acriter illis,
Qui foris insistunt; hi pugnant, illa repugnat,
Impugnata licet terra marique fuisset,
Arte capi nulla ualuit. Legatus ab urbe
Forte Betontina fictos deferre iubetur
Rumores; caute, Guillielmus at inuenit illos
Filius Yuonis, cui dux concesserat urbem.
Ecce Rogerus adest Roberti filius, inquit
Nuntius, et multas equitum peditumque cateruas
Dux sibi ducendas dedit; hunc properasse putantes
Diffugiunt cuncti, quos urbis ad obsidionem
Duxerat, ut captam sibi subdere possit Amicus.
Dux licet audierit tot conuenisse rebelles
Nullo concutitur terrore, sed arte uel armis
 Omnes exsuperat, monitis quam dulcibus illos
Allicit; hos bello domitat, uersutus et audax
Nouit utrosque modos, adimit sua castra quibusdam;
Quosdam blanditiis uerborum commonet ultro
Tradere que nequeunt uiolento Marte parari.
Sic iuxta Bradam dimissa flumen equestri
Gente sua Calabras cum parte profectus ad oras,
Et Cusentinos  sibi pacificauit, et illos
 His comitatus abit, tamen erogat ante sequaci,
Quod potuit, populo; properat confligere contra
Omnes infidos; Iuuenacus fida recepit.
Hinc equites aliquot, qua nouerat Abagelardum
Esse, petit primum uiolento robore Barum.
Barensis populus numero confisus, et eius
Quem sequitur ductu, ducis utpote Marte ualentis,
Cum duce congreditur; lorica sed Abagelardi
Cuspide perfoditur. Corpus perfossa tueri
Non ualet armati; bellorum saucius ultra
uim perferre nequit, sua gens fugit urbis adusque
Menia, Robertus Iuuenacum uictor adire
Mox parat; huic properat procedere turba fidelis
Obuia. Quis posset tantas exprimere grates,
 Quantas cuique refert? laudat communiter omnes,
Pignoribus caris quia preposuere tenorem
Promisse fidei; tunc omnibus oscula prebens
Ne timeatis, ait, non deformabit Amicus
Quemlibet ex pueris; omni quia postulat arte
Ut mea reddatur sibi gratia. Taliter illi
Respondet populus; tua nos precepta paratos
Crede sequi; totam Domino committere curam
Natorum, quia nullus amor remouere ualebit
Nos ab amore tuo. Tantum seruator amoris
Sis petimus, nostri dominator et esto benignus.
Auditis populi precibus fauet ille precantis.
Annis tota sui tribus est soluenda tributi,
Pactio dimidii concessa perenniter illis;
 His ita dimissis properat remeare Salernum;
Dum redit, hostiles uicos et castra subacta
Donat militibus, faciebat prelia sepe
Diuersis diuersa locis. Fortuna fauoris
Auxilium prebebat ei, cui, dum male fida
 Ascolus appetitur, certamine captus equestri
Est Balduinus, castellum nomine uicum
ui capit; hic Gradilo priuatur lumine captus,
Testibus exuitur; sed Balduinus habere
Illesos artus permittitur, hunc tamen arcent
Carcere custodes, quia fauerat Abagelardo.
Peruenit his gestis, quo ceperat ire, Salernum.
A Iordane duci poscentes federa pacis
Adsunt legati; dux, ni discordia cesset,
 Dilapsura breui, que plurima premeditatus,
Commoda, legatis placido respondet amore:
Inducias ponit; fit sponsio colloquiorum
Constituitque diem. Legati non sine magna
Letitia redeunt, quia tam gratanter ab ipso
Suscepti fuerant, et nuntia leta reportant.
Iordani placuere satis quecunque recensent
Hinc intra tempus Iuuenacum mittere quosdam
Dux equites lectos procurans, precipit illis
 Non tantum prodesse suis, sed obesse laborent
Hostibus, hosque modo poterint quocunque molestent.
His postquam longo  adueniunt Iuuenacum tramite ducti
Callibus obliquis, aderat quia plurimus hostis,
Infestare ducis cepere uiriliter hostes:
Quique prius soliti fuerant inferre rapinas,
Se doluere pati; nequeunt incedere tuti.
Iordanis princeps et dux studuere statuto
Ire die Sarnum; pax firma fit inter utrumque,
Est cum Rannulfo simili firmata tenore;
Alter erat patruus Iordanis, auunculus alter.
His ita sedatis dux Appula castra requirit,
Et Spinaciolum  , muro quod Amicus et armis
 Munierat castrum, quo non cum milite pauco
Filius eius erat, equites comprendit et omnes,
Filius est solus fugiens elapsus Amici.
Perdere plura timens pacem deposcit Amicus,
Dux illi placidus fauet, obsidibusque receptis
Letificat mestos reddendo pignora patres,
Et Iuuenacenses desistunt plangere matres:
Perterrent tumidos hec federa facta nepotes
Roberti comitis, dux Goffridique nepotum,
Non mala respexit tolerata, sed immemor ire,
Dum ueniam poscunt, indulget auunculus illis.
His fisus sociis comitatus milite multo
Obsedit Barum socer Argyricius huius
Qui solus pacem uitauerat Abagelardi:
Urbe ducem recipit, genero qui pacis et urbis
 Extorri facto ducis est reparatus amori.
Sic quia pace ducis non fungitur Abagelardus
Et patrii iuris loca deserit, et Danaorum
Exsul adit terras, cum rector Aleius  esset
Imperii, clemens hunc suscipit ille benigne,
Tractat honorifice, dat multa; sed inuida, nulli
Parcere que curat, iuueniles mors subit artus.
Quique regressurum se credidit esse potentem,
Diuersi generis cum fascibus atque triumphis,
Exsul apud Danaos, et mortuus est et humatus.
Dux sibi coniunctis Barensibus obsidet auctis
Agminibus Tranum Petro stimulante rebelle;
Hac dux uxorem dimittit in obsidione;
Non sine militibus multis petit ipse Tarentum,
Protinus obsessum terraque marique recepit.
 Hunc positis castris castellum uictor Aneti
Obsidet. Inde Petrum comitem miserabilis angit
Anxietas, quia uisa duci fortuna fauere
Est inimica sibi, pacem ueniamque requirit:
Dux per legatos, quos miserat, ille relegat,
Ut sibi cum Trano castellum donet Aneti,
Ni dabit ista frui non pace merebitur eius.
uestibus incultis Petrus est ad castra profectus,
Subintrat ueniam pacis cum federe poscens,
Custodes castri uocat et descendere iussit
Turribus, hi iussi, Roberto menia tradunt,
Tradidit et Tranum, ducis ut sibi gratia detur,
Efficiturque suus iurando iure fidelis.
Ceruices rigidas sic dux astutus et audax
Flectere, sic finem bellis imponere nouit.


 Explicit liber tertius.



INCIPIT LIBER QUARTUS.


 His Michel  solii deiectus ab arce diebus,
Cuius in insontem Romanum dira uoluntas
Arserat indigne, socio sibi fratre repulso,
Monachus efficitur. Roberti filia meret
Deponi socium, miser exsulat ille coactus;
Urbibus et castris sibi circumquaque subactis,
Appula dimittens loca dux parat ire Salernum.
Partibus Hesperie, quem Barcilona tremebat,
uenerat insignis comes hanc Raymundus ad urbem.
Ut nuptura ducis detur sibi filia poscens
Huic maior natu nuptum datur; altera nupsit
Egregio comiti Francorum stemmate claro:
Ebalus hic dictus, succumbere nescius hosti,
Belligeras acies ad prelia ducere doctus,
Et facundus erat, linguaque manuque uigebat.
 Illis Gregorius  Beneuentum papa diebus
Aduenit; urbs erat hec Romano subdita pape,
Atque sui iuris; quia dux obsederat urbem,
 Aegre papa tulit; ueniam Robertus ut huius
Impetret offense, pape properauit ad urbem,
Supplicat et pedibus  dans oscula Patris
Suscipitur; tanti persona uigoris honore
Digna uidebatur, considere papa cegit.
Soliloquum cunctis astantibus inde remotis
Consilium tenuere diu; tum papa fideles
Conuocat. Ex pape secretum iussibus horum
Panditur; allatus liber est Euangeliorum.
Dux pape iurat, fuerit dum uita superstes,
Obseruaturum fidei se iura perennis
Ecclesie sancte, totus cui subiacet orbis:
Romani regni sibi promisisse coronam
Papa ferebatur, quia rex Henricus  ab illo
Damnatus fuerat propter commissa nefandis
 Accumulata modis; nec enim uenundare sanctas
Ecclesias ueritus, peruersum dogma colebat
Simonis et nullum donabat pontificali 
 Culmine, preter eos qui maxima dona tulissent.
Incestus etiam turpes, et turpe subire
Ausus adulterium  , uitam ducebat iniquam,
Sacrilegus, mechus, consortia nulla proborum,
Sed reprobi cetus collegia semper amabat.
His uitiis uirtus sancti contraria pape
Gregorii, regno deponi iudicat illum:
Saxonibus mandat perhiberi rex apud ipsos
Desinat ulterius, totis et uiribus obstent:
Accitosque duces Guelfumque, ducemque Rodulphum
Admonet, Henrico Petri pro parte resistant
Et Pauli, Simon quibus insurrexerat alter.
Esse putabatur concessa corona Rodulfo  .
Is sibi Saxonibus multo cum milite iunctis
 Indixit bellum pape uenerabilis hosti,
Et populus regi damnato multus adheret
Ius patrum recolens aliumque inducere nolens
Heredem regno; graue fit certamen utrinque
Dura quidem gens est, et cedere nescia magnis
Ictibus inter se; hinc Lotharingi, Saxones inde
Certatim feriunt, alternis uulnera reddunt
uulneribus: stat quisque studens obstare uicissim,
Et perhibentur ibi triginta cesa uirorum
Millia, sed neutro populo cedente Rodulphus
Occidit, et fessus populus defecit uterque.
Se quasi uictorem percepta morte Rodulphi
Gaudens Henricus, quem regni depositorem
Nouerat esse sui, papam infestare laborat,
Romam obsessurus magna cum gente uenire
 Nititur; hoc prudens comperto papa fauorem
Curat habere ducis, succurrat ut ipse labori
Promptus ad arma suo  , uires et deprimat hostis;
Pacis perpetue Beneuenti federe pacto
Gregorius Romam remeauit, duxque Salernum
Hac, Matthee, tibi construxit in urbe decoris
Ecclesiam miri, sibi nobilis aula paratur.
Dedecus illatum genero  prolique repulse
Sedibus augustis, non sollicitudine parua
Cor ducis accendit; grauis hec iniuria multis
Esse uidebatur ducis, hanc desiderat ultum
Ire. Senex quidam regni Nicophorus  habenas
Sumpserat ignauus bello; tamen ingeniosa
Mente sagax, contra furtiua pericula cautus,
 Imbellis metuens plusquam metuendus habetur.
Militie princeps sustentat Alexius illum,
Astuta ratione uigens et strenuus armis,
Pectore clarus erat, clarisque parentibus ortus.
Annos iste sue plures etatis ab ipso
Flore iuuentutis primeuo duxit in armis.
Si quid oportebat fieri graue, non dubitabat
Imperio sancto sibi precipiente subire.
 Hostes imperii, Basilachius atque Brienus 
Insignes Greci, bellis opibusque potentes,
Hoc duce sunt uicti, uictori cessit uterque:
Nam sibi non longe dum congrederetur ab urbe
Bellando uictus cedit, capiturque Brienus.
uictus Alexina cessit Basilachius arce;
Alter in alterius congressum dum properaret,
Proxima castra die cedente locantur utrinque,
Nocte fugam prudens simulauit Alexius illa
Castris dimissis, neque tota remota supellex
Eius erat, quedam tentoria fixa manebant.
Hec dimissa fuge, iumentaque, luce sequenti
Effecere fidem, castrisque relicta suppellex
Contra se nullos ubi uidit adesse paratus
Hostilis belli, castris sine gente relictis
 Circumquaque suis Basilachius imperat ire,
Si quos excipiunt ab equis uel gente tumultus,
Ut sibi notificent. Mussantis nulla cohortis
uox, nullus potuit sonus aut hinnitus equorum
Audiri; sperat Basilachius omnia tuta
Atque suis hostem pro uiribus expauefactum
Credit inesse fugam; cenantem crapula somno
Aggrauat, et castris gens tota quieta iacebat;
Callibus occultis aduectus Alexius hostes
Irrumpens subito perterruit; his, quia noctis
Obstabant tenebre, nusquam loca tuta patebant:
Spes est nulla fuge; capiuntur et interimuntur.
His sopor et uini dederat uiolentia multa
Segnitiem; nec abire ualent nec ad arma reuerti.
Lumine priuatus Basilachius et tibi captus
 Legatur, nichil ipse uidens Nicophore, uidendus,
Imperio cuius presumpserat esse rebellis.
Impiger, et cautus sic uictor Alexius hostes
Imperii multos armis superauit et arte.
Dux transire uolens mare, precipit arma parari,
Militibusque suis se prestolentur Hydronti
Imperat, aptari naues facit, ipse Salerni
Undique dona petens et supplementa moratur.
Huc illuc apices non cessans mittere, secum
Nauibus armatis fidas monet ire cohortes;
Insolitum multis iter illud et arce [acre?] uidetur,
Precipue quibus uxores et pignora chara
In domibus fuerant; non exercere uolebant
Militiam talem, sed uerba minantia blandis
Dux addens, precibus multos properare cegit.
 Conueniunt omnes, sicut mandatur Hydronti,
Dalmaticas naues oneri dux eligit aptas,
Auxilio sibi quas gens miserat illa petitas:
Has armis et equis sumptuque uirisque repletas
Ad Corifum  mittit, hec insula non procul urbe
Distat Hydrontina  , placidis spirantibus auris
 Huc cito transitur; dimissis nauibus illam
Acriter inuadunt equites ducis, atque timorem
Omnibus incutiunt qui circumquaque morantur.
Regni sede senex hac tempestate repulsus
Predictus fuerat, bellator Alexius  illum
Expulit iratus, quia non iniuria fratris
Propter eum dimissa fuit, qui uiribus auxit
Imperium totis, tot nactus ab hoste triumphos:
Omnibus imperii legionibus huic comitato
Presidiis uacua facilis labor urbe reperta
Est superare senem, fit monachus ille coactus;
Depredanda tribus datur urbs inuasa diebus  ,
Dux quibus exstiterat; manibus quoque sancta nefandis
Atroces per se loca non uiolare uerentur:
 Ducit Alexius hos, magis ut timeatur ad urbem,
Imperii regimen bellis bellator adeptus:
Roberti genite non paruum blandus honorem
Exhibet, audierat quem uelle uenire, laborans
Pacificare ducem, quo sic auertere mentem
Posset ab inceptis; sed mens ducis ardua nescit
Cedere proposito, modico remoratus Hydronti
Tempore, prestolans aduentum coniugis atque
Multorum comitum, quos nouerat ipse futuros
Esse uie socios. Mentitus se Michelem
uenerat a Danais quidam seductor ad illum
Immerito raptum ius imperiale reposcens,
Se profugum lacrymans; lacrymantem dux et honeste
Suscipit et tractat, placidoque fauore benignum
 Exhibet obsequium, populus quoque credulus omnis
Assurgebat et flexa ceruice salutans;
Hunc adhibens socium sibi dux, ut iustior esset
Causa uie, secum dum transfretat, ipse reducit,
Ante tamen paulo quam transeat, accelerare
Hunc regis mandata monent, quem papa notarat
Regno priuari censens, ut conferat illi
Auxilium contra papam tumidosque quirites,
Qui facti fuerant non cum ratione rebelles:
Tempore rex Romam ueniens  obsederat illo
Dux quanquam placidi dederit responsa fauoris:
Legati redeunt sine quolibet emolumento.
Gregorio pape cui pura mente fauebat
Omnia notificat, damnati nuntia regis,
Seque fatetur iter nullatenus illud inisse,
 Aduentum hostilem prenoscere si ualuisset:
Sed quia iam tantos compleuerat ipse paratus,
A tantis se posse negat desistere ceptis.
Aduenit interea coniux, comitesque rogati
Egregiam sobolem multo spectante Rogerum
Accersit populo, cunctisque uidentibus illum
Heredem statuit, preponit et omnibus illum,
 Ipse quibus prelatus erat, dignissimus heres,
Iste patris tanti patruelibus atque paternis
Moribus ornatus, quante foret indolis, ipso
Primeue cultu uirtutis significabat.
Ius proprium Latii totius, et Appula queque
Cum Calabris Siculis loca dux dat habenda Rogero.
Roberto comiti committitur atque Girardo;
Alter fratre satus, fidissimus alter amator
Et uirtutis amans erat et probitatis uterque.
Hos rogat ut pape solatia, si qua ualebunt,
Non adhibere negent. Quod ceperat ipse subire
Accelerauit iter, decies et quinque Liburnis
Adria sulcatur, Corifi tremit insula tanti
Principis accessus electo milite fulti.
Illa, Botrontinam, gens, que precesserat, urbem
 Ceperat; hinc Corifi genialibus urbs operumque
Predita presidiis, in deditione recepit,
Obsidibusque datis, uehit insula tota tributum.
Bunditiam naute ui captam depopulantur:
Magne mentis eques Boamundus filius alter
Qui fuerat, prima natus de coniuge, cunctis
A duce deductis equitum peditumque cateruis
Militie princeps preponitur, imperat ipse,
Ut populus totus iussis obtemperet huius;
Dyrrachium  pater hinc, et filius obsidet illinc;
Obsessum superare mari terraque laborant.
Hortatus fuerat iam sepe Georgius illuc
Accelerare ducem, quia qui commiserat urbem.
Audierat solii Nicophorum sede repulsum.
Sed ducis estiuo perpesse tempore naues
 Naufragium impediere uiam, nauique procellis,
In qua dux aderat, uehementibus undique fracta,
uix euadendi fuit impertita facultas.
Delati panes pro corporibus recreandis
Perfusi pluuiis in frusta teruntur, et undis
Littore proiectis olidi cumulantur acerui.
Dux tristatur iter peragi non posse paratum.
Aeris atque maris non fracto turbine, longas
Hoc agitante moras, multos Palialogus Argos
Dyrrachium duxit, pulsusque Georgius urbe
Fraude fuit, missum sibi gaudet Alexius hostem.
Dux tamen a ceptis, ubi comperit affore tempus
Noluit auelli, Corifi prior insula cessit.
Hinc Auelona simul, urbibus atque quibusdam
Littoreis captis, munitius esse quod audit,
 Dyrrachium obsedit; quondam fuit urbs opulenta
Magnaque precipue tegulosis obsita muris,
Rex Epirotarum dicier hanc  Epiduarum
Pyrrhus precepit, quia fortia ferre quiritum
Bella Tarentinis sociatus non dubitauit:
Inde frequens bellum uarios et passa labores
Euacuata uiris fuit, ad nichilumque redacta:
 Destructam spatio post composuere minori
Zethus et Amphion, et precepere uocari
Dyrrachium; ducis hoc circumdatur obsidione.
Fit pauor obsesse non paruus ciuibus urbis,
Et uigiles statuunt, custodia fida per urbem
Ponitur, imperio factam ducis obsidionem
Notificant, et opem legatis poscere curant.
Oppugnare modis dux nititur omnibus urbem,
Atque operis miri fabricatur lignea turris.
Hanc super est ingens erecta petraria magnos
Proiiciens iactus, ut menia diruat urbis.
Assidue ciues augeri castra uidentes,
Omnia uastari, predas accedere magnas,
Hybernique domos pro frigoris edificari
Incursu, uana spe, que deceperat illos
 Hostilis reditus, cepere carere coacti.
Stare ducem credunt, et non abscedere uelle,
Dum sibi subdat et hanc alias qui subdidit urbes.
Legatos mittunt; cur uenerit ipse requirunt.
Dux uenisse refert se regni sede repulsus
Immerito Michel, ut restituatur honori.
Illi promittunt urbis quos ipse petebat
Ingressus, nunquam uiso Michele negandos.
Cornicinum sonitu circumdatus atque tubarum
Et plectris, qui se Michelem finxerat esse,
More coronatus deducitur imperiali,
Circumuallatus cantantibus undique turbis.
Unanimi ciues hunc ut uidere, cachinno
uisum derident dicentes. Iste solebat
Crateras mensis plenos deferre Lyeo,
 Et de pincernis erat inferioribus unus.
Postquam Robertum cognouit Alexius urbes
Inuasisse suas, ueritus ne subdat et urbem,
Dux sibi Dyrrachii magna cum gente parauit
Occursare duci; bellis naualibus illi
Premonuit sociam pugnando resistere gentem.
Non ignara quidem belli naualis et audax
Gens erat hec; illam populosa uenetia misit
Imperii prece, diues opum, diuesque uirorum,
Qua sinus Adriacis interlitus ultimus undis
Subiacet Arcturo, sunt huius menia gentis
Circumsepta mari, nec ab edibus alter ad edes
Alterius transire potest, nisi lintre uehatur.
Semper aquis habitant, gens nulla ualentior ista
 Aequoreis bellis, ratiumque per equora ductu.
Ciuibus obsessis hortatur Alexius illos
Auxilium conferre, suas et ducere naues,
Et pugnare ducis cum nauibus, ut superatis
Hostibus his bello, facilis labor esset inire
In terris bellum. Populo ducis extenuato
Imperio parent, ducis et cum nauibus ire
Pugnatum properant; iam uesper adesse diei
Ceperat, occurrunt naues ducis; at quia noctis
Hora propinquabat, bellum differtur utrinque.
Crastina progrediens aurora fugauerat umbras,
Ad bellum populus nauale paratur uterque.
 Amplius huius erat quia gnara uenetica belli
Gens ruit audacter  ; classis ducis expauefacta.
Ad portum fugitiua redit, sic pugna remansit
Ter redeunte die, gens multa uenetica portum
Appetit, et naues Roberti marte lacessit
Gens comitata ducem cum Dalmaticis Ragusea
Telorum densis consternit iactibus equor.
Non tamen a portu procul audent ducere naues
Castrorum dederat tutum uicinia portum.
Funibus incisis quasdam uiolenter ab ipso
Littore propulsat ui turba uenetica ducit;
Non hoc terretur ducis imperterrita casu
Mens aliud meditans, et adhuc certare parata
Maiori statuens, aliasque adducere naues,
Que plus ferre queant, et plus inferre laboris
 Facta libens turbe uictricis Alexius audit
Roberto soliti, quos insula queque fouebat,
Ferre tributa, maris naues magis esse ualentes
Dum ducis accipiunt; equa feritate rebelles
Proponunt fieri. Laus  personat imperialis
Imperii iussu, ne belli prescius hostis
Cautelas adhibens uentura pericula uitet,
Montibus et fluuii munitur transitus omnis.
Irruere incauto sic sperat Alexius hoste,
Inuictumque ducem assultu superare latenti
Innumeras ducit uaria de gente cateruas
Maxima barbarice cum Grecis copia gentis
Hunc comitabatur; tamen ire Basilius ante
Electorum equitum secum duo millia ducens
Castraque Roberti ducis explorare iubetur.
 Mesopotamites erat hic, bellique labores
Expertus uarios, sequitur precepta iubentis.
Cumque Botrontine fieret iam proximus urbi,
Rumor adest equites ducis haud procul ire ferentes
Non modicam predam, cum pars iam multa fuisset
Saucia, Turcorum, quos duxerat ille, sagittis:
Marte mori potius quam cedere turpiter Argis
Unanimes statuunt, et conuertuntur in hostes
Gente coarctata, quo preualuere paratu.
Turci terrentur conuersis hostibus illos
Acriter obniti, grauiterque ferire uidentes
Agmine stare nequit fugiente Basilius horum
Et capitur fugiens; acies Normannica captum
Presentare duci properat; Robertus ab illo
 Omnia perquirit quid tentet Alexius in se,
uel quid inire uelit, quantas ad bella cohortes
Mouerit? Aduentum postquam dux esse propinquum
Hostilem didicit, quantis et Alexius illum
Impetat agminibus, proceres quos duxerat omnes
Conuocat; accitis que nouerat omnia pandit
Et quid opus facto sit consulit. Effera quorum
Mens erat, audaci dimittere castra quibusdam
Consilio placuit, uenientibus indubitanter
Hostibus occurrens, ut terreat impetus illos.
Esse refert melius dux non abscedere castris
Copia dum propius conspecta sit imperialis,
 Et frustra queri uincendi predicat artem,
Cum nisi de celo nulli uictoria detur.
Is licet egregios equites sibi sciret adesse,
Nil ineundo tamen temerarius esse uolebat:
Congressura quidem gens innumerabilis esse
Dicebatur ei, nec adhuc natura uirorum
Nota sibi fuerat. Catus unde sagaciter omnes
Ordinat ante suos, et queque paranda coaptat,
Non a Dyrrachio procul exspectare uolebat
Hostiles cuneos, subito uenientibus illis,
More locustarum, montes et plana teguntur.
Proximus Oceano iam sol erat; unde nec illis
Bella subire, nec his placuit: dant membra quieti.
Dyrrachii populo mandarat Alexius omni
Hostis congressi post terga uenire studeret,
 Ut tutus fieri nec retro nec ante ualeret.
Castra cremat ueniente die dux prouidus horum,
Ut duce digresso sit fas irrumpere nulli.
Commouit prior ipse suas ad bella cohortes:
Agmina plura mouens occurrit Alexius illi.
Cum Langobardis Calabri terrentur et omnis
Pene fugam petiit, fuerat qui sub duce nauta,
Ipsaque concursu primo terretur equestris
Gens ducis, hostilis dum pregrauat impetus illam,
uenit ad angustos transgresso flumine quosdam
Hec incauta locos: Dux, ne quis ab urbe uenire
Contra se posset, uel ad urbem pergere, pontem
Fecerat euerti. Loca dum sic arcta suorum
Impediunt aditus, uehementi nube teguntur
Undique telorum, nec maior uisa refertur
 Grando sagittarum, locus et quia tutus abesse
Ceperat. Interea, cum nec pugnare ualerent,
Cedere nec retro se dilatare, laborant
Precipitando mari, quia non minus hostibus ipsa
Turba coarctatis sibi plebibus officiebat.
Aspera Normannis angustia tanta uidetur.
Imperialis eos exercitus exsuperatos
Defecisse putans, classisque uenetica uictos
Quod caperet sperans, que proxima nabat in undis,
Aggreditur spoliis inhians agitare rapinas
Arripiuntur equi diuersaque sarcina rerum,
Quas ducis accelerans ad prelia spreuerat agmen.
Interea digressa, mari uix se sociare
Turba duci ualuit, qui pretergressus iniqui
 Exitiale loci multo sudore periclum,
In primis aderat, quem iusserat hic acierum
Ordo prior mutatus erat, miseranda locorum
Omnia mutari sic arctatura cegit.
Gaudet adesse suos, et paucis uocibus illos
Dux prior hortatur, solum tutamen in armis
Affore conclamans, et si dant terga Pelasgis,
Quemque trucidandum pecorino more minatur,
Captiuis uitam morti prenuntiat equam.
His hortamentis accendit corda suorum,
Et licet innumeras uideat properare cateruas
Partis Alexine, uix illo, quod sibi papa
Ad Petri dederat summi pastoris honorem,
Et meritis sancti, cuius fabricauerat edes.
 Matthei fidens, non diffidenter in hostem
Irruit, atque ferox obsessa non procul urbe
Commisit bellum. Superatur Alexius, atque
Terga dedere sui, quia plusquam millia quinque
Argolice gentis sunt hoc certamine cesa,
Pars quoque Turcorum cum Grecis interit ingens,
Captus et armorum uarius nitor est et equorum.
Captaque sunt Danaum diuersi signa decoris:
uix equites de gente ducis potuere perempti
Cerni triginta. Lacrymatur Alexius hostem
Preualuisse sibi, cui nec par copia gentis,
Nec par census erat; discedit saucius ipse.
Cogitur et lacrymans inglorius ille reuerti,
Gloria cui fuerat frustra sperata triumphi.
Uxor in hoc bello Roberti forte sagitta
 Quadam lesa fuit; quo uulnere territa nullam
Dum sperabat opem, se pene subegerat hosti,
Nauigio cuius se commendare uolebat
Instantis metuens uicina pericula lethi.
Hanc Deus eripuit, fieri ludibria nolens
Matrone tante tam nobilis et uenerande.
Occidit hoc bello regni spoliatus honore
Constantinus, et est subhumatus honore decenti:
Dyrrachii proceres amisit Grecia multos,
Quorum per campos inhumata cadauera tabent.
Dux in Alexinis remorari tempore castris
Non multo propter putrefacta cadauera curat.
Imperii iussis gens fida uenetica seruat
Urbem Dyrrachii; dux hac digressus ab urbe
Peruenit ad quemdam, cui nomen Diualus, amnem:
 Hic sibi castellum fabricans loca se comitatos
Per diuersa locat, quibus incumbente pruina
Temporis hiberni securi uiuere possent.
Gens cruciat uariis plerosque uenetica penis
Cum duce transgressos, non hunc ad bella secutos,
Qui profugi fuerant, studiis seruilibus illos
Addicunt; alios ergastula carceris arctant
Ad patriam missos, alii traduntur Achiuis.
Dyrrachii quidam, quem terra uenetica misit
uir preclarus erat, nomenque Dominicus illi.
Oderat hic quemdam, quia non se participabat
Consilio, sociis quod pluribus insinuabat:
Hunc quasi primatem gens illa studebat habere:
Dux dicebatur genuisse ueneticus illum.
 Primatu tentat priuare Dominicus illum,
Quemdam de profugis Barinum conuocat ad se
Qui sibi charus erat fideique tenore probatus.
Hunc monet ut noctu Roberti castra requirat,
Et se uelle duci sua commoda pandere dicat.
Et properare loco moneat qui Petra uocatur:
Ecclesie Sancti Nicolai proximus iste
Est locus, hunc Robertus adit cum milite pauco,
Accitus, profugo redeunte, ueneticus illum
Conuenit, et facilem promittit deditionem
Dyrrachii, nisi dux sibi, quod petit, esse daturum
Abneget. Ille libens iurando iure spopondit
Quod petit explendum, neptim pro coniuge dandam.
 Colloquio facto remeauit uterque latenter.
Constituere prius, quo tempore deditionem
Is foret acturus, quo tempore dux rediturus.
Iamque dies aderat consensu utriusque statuta.
Dux Cusentinos quosdam, quos prefore cursu
Nouerat, elegit; quosdam simul his sociauit
Electos equites, et ad urbem nocte quieta
Accelerans, caute profugum premittere curat,
Ut quod opus facto sit ab urbe renuntiet ipsi.
Non modica noctis iam parte ueneticus illum
Prestolatus erat somno correptus; at illum
Perfuga Barinus mox euigilare cegit,
Indicat aduentum ducis, imperat ille fideles
Absque fauore suos celer introducat in urbem,
Ille redit, peditesque ducis facit ire priores,
 Munia tradidit his custode carentia terris.
Tempore nocturno nullos fecere tumultus,
Albescente die uariis clangoribus hostes
Percipit ingressos urbs tota, ueneticus omnis
Arma capit, preter quos ille domesticus hostis
Roberto monitis allexerat, incola quisque
Hoste supergresso, fodit intra munia uallum,
Hostibus ut facilis non sit descensus ad urbem.
Iusserat a castris dux illa nocte cohortes
Accelerare suas, auditis iste suorum
uocibus accurrens, has porta mittit ab omni.
Sic habitatores intusque forisque uidentes
Sese impugnari, malefida uenetica clamat
Agmina turbatus, fugit inde ueneticus omnis.
Quidam ceduntur, quidam capiuntur, ad equor
 Pars fugit Adriacum, sic euasere fugaces
Nauibus impulsis. Quicunque ueneticus armis
Obstiterat, necnon ducis horum filius, urbe
Sunt capti capta, dimotaque littore classis:
Sic sibi Dyrrachium dux subdidit, atque quod armis
uincere non potuit, uictoria subiugat artis,
Et que pollicitus fuerat, post deditionem
Cuncta sibi gaudet completa ueneticus esse.
Interea populus Troianus et Ascolitanus,
Alter ius soliti nolens explere tributi
Amplius, atque dolens euersis menibus alter,
Unanimes studio ducis inuasere Rogerum
Heredem egregium, qui sensu clarus et armis
Cum quantis poterat Troiana clausus in arce
uiribus obstabat; tandem properantibus illi
 Auxilio sociis, patrisque, suique quibusdam
Dimissa ruit arce furens, populumque rebellem
Diuersis punit cruciatibus. Huic manus, illi
Pes erat abscissus, hunc naso, testibus illum
Priuat, dentibus hos, deformat et auribus illos.
Sepe solet capte sic tigridis ira latenter
Dum nullos agitare potest inclusa furores,
 Que si forte ualet ruptis excedere claustris
Quod uidet omne uorat, rapit, insolitumque furorem
Exerit; occursus leo perfugit ipse furentis,
Quamuis ista minor sit corpore, fortior ille.
Robertus geminis exacto nauibus anno
Adriacis undis loca rursus ad Appula transit.
Is primogenito populum commiserat omnem,
Cui nomen Boamundus erat, pariterque Brieno.
Dux postquam Cannas sibi comperit esse rebelles
Obsidet, obsessas euertit humotenus illas.
Rex  erat, his genitus genitrice Hermanus eadem
Onfredi fuerat, qua filius Abagelardus,
Non tamen unus eis pater exstitit, illa duobus
Est sociata uiris; miles preclarus in armis
 Frater uterque fuit, sed cessit uterque potenti
Roberto, cui uix par orbe potentia toto.
Cannis destructis Romam molitur adire
Contra Gregori Romani presulis hostem
Henricum, cuius iamdudum obsederat urbem
Plurima barbaries annis remorata duobus,
Altaque tormentis murorum menia fregit,
Et turres multas inuicte diruit urbis
Iamque sibi fuerat pars subdita Transtiberina,
Gregorius quadam fuerat conclusus in arce 
Que munita satis, non expugnabilis ulli
Esse uidebatur miri structura laboris,
Hanc et munierat fide custodia gentis.
Robertum tantos ubi nouit inisse paratus,
Et sibi cum tantis inferre paratibus arma,
 Rex fugit Henricus; ducis hunc audacia terret
Et uirtus totum iam notificata per orbem.
Exspectare uerens hunc, ad loca tuta recessit.
Robertus Romam properans ui perforat urbis
Egregie muros  . Tamen auxiliantibus ipsi
Paucis Gregorii fautoribus, inde quibusdam
Aedibus exustis, uiolenter ab obsidione
Liberat obsessum iam tanto tempore papam.
Hunc secum magno deducit honore Salernum  .
Henrico rursus cupidi cessere quirites
Post ducis abscessum, papam concesserat illis
Ipse Rauennatem Guibertum  , qui scelerata
Mente pari insurgens regnum presumpsit adire
Sedis apostolice, Clemens a plebe uocatus.
 Agmina Romulea dux urbe reducta Salerni
Dimisit, nunquam par huic exercitus hesit.
Millia sex equitum, triginta millia Romam
Duxerat hic peditum; sic uno tempore uicti
Sunt terre domini duo, rex Alemanicus iste,
Imperii rector Romani maximus ille  .
Alter ad arma ruens armis superatur, et alter
Nominis auditi sola formidine cessit.


 Explicit liber quartus.



INCIPIT LIBER QUINTUS.


 Post ubi Robertum cognouit Alexius esse
Aequore transuectum, uires reparare minutas
Nititur, absentisque ducis perfringere castra.
Hec duo seruabant ui consilioque potentes,
Filius ille ducis Boamundus, et iste Brienus.
Haud procul a Iamna, non parui nominis urbe,
Partis Alexine populus sua castra locarat.
Multiplici partem premunit Alexius illam
Obice plaustrorum, quam peruia planitiei
Ad peruadendam facilem uicinia reddit,
Ferrea cum tribulis omnes saliunca uiarum
Prepedit accessus, ut laxis hostis habenis,
Dum dimittet equos, pedibus figatur equorum.
At nebula Danaum prospectus prepediente,
Illuc Normanni per uitibus aspera densis
 Plenaque carectis loca peruenere latenter.
Obstat congrediens paulisper Alexius illis,
Sed non instantes sufferre diutius illos
Eualuit, petiitque fugam uictusque recessit.
Urbem Thessalie superatus Marte secundo
Appetit egregiam, uulgus uocat hanc Salanichin  .
Et quia bellorum uarios non ambigit esse
Euentus, conatur adhuc ad bella redire.
Gaudens audaci magis agmine quam numeroso
Exsultans capti Boamundus honore Ciuisci
Obsidet insigni Larissam nomine claram,
Ad quam delatos thesauros imperiales,
Quamque, opibus magnis audiuerat esse repletam,
 Prodiit hac auctor Troiane cladis Achilles.
Obsidione sue turbatus Alexius urbis
Innumera cum gente uenit, pugnamque uirilem
Contra Normannos exercuit; obuia namque
Pugnando cedit sibi gens comitata Brienum.
Non modicum spectans Boamundus collibus agmen
Imperii pariter rectorem credit adesse,
Irruit, et trepidos hostes, ut Nisus alaudas
Insequitur, populo, Grecorum exercitus, huius
Terga dat, at tantus contexit puluis utrumque,
Ut neuter uideat quorsum pars altera tendat:
Abdita siluarum uicti petiere Pelasgi.
Occisis uictor redit ad montana quibusdam,
Si qua parentur adhuc ipsi certamina spectans:
Hostes digressos ubi nouit Alexius esse,
 Larissea petit multo cum milite castra.
Dimissi castris pedites, maioribus hostem
uiribus urgentem non armis ferre ualentes,
uincuntur, maior pars occidit, et fugitiua
Pars minor abscedit; spoliorum quidquid ab omni
uictrix turba loco contraxit, Alexius effert.
Nuntius ad montem Boamundo pandere casus
Aduersos properat, qui se sperauerat esse
 uictorem, uictam partem dolet esse suorum;
Nil tamen ipse pauens, comites sibi dissociatos
Associare studet; nequeunt incommoda mentem
Perterrere uiri, magis obsidione solutam
Urbem conqueritur iam uictam, iamque subactam.
Marte fatigatos iam nox admota quieti
Tradere membra monet, uallem Boamundus opacam
Haud procul inde petit, que cuncta sibique suisque,
Apta ministrabat, sua dant ibi membra sopori.
Plurima post triduum duo conduxere potentes
Agmina Grecorum Boamundo bella parantes;
Alter Germanus Augusti Melisianus,
Alter cognatus, nomen fuit huic Adrianus.
 Normanni solite memores uirtutis ad arma
Concurrunt celeres, solitique fugacibus Argi
Elabi pedibus, redeunt properanter ad urbis
Menia Larisse  , qua clausus Alexius ipse
Non procul audebat toties superatus abire;
Nec minus et Turci clauduntur in urbe fugaces.
Taliter obsessis populus Normannicus illis
Non remanere diu ualuit, quia terra labores
Passa rapinarum, uictus alimenta negabat,
Et nuper captis fuerant sua perdita castris;
Milite diuiso uite Boamundus ad usus
Querit Ebellone loca, Castoreeque Brienus:
Dimissa magna Salonice parte suorum
Ad proprie sedem remeauit Alexius urbis,
 A Constantino que sumpsit condita nomen.
Gens redit interea uenetum ratibus reparatis,
Atque requisitam nullis prohibentibus intrant
Urbem Dyrrachii, quia rarus in urbe manebat
Ciuis, egestatis disperserat undique ciues
Insolite casus; remorans ter quinque diebus
Gens studet utilibus uacuare uenetica rebus
Dyrrachium, sed presidiis munitio tuta
A duce dimissis, castelli iura negauit.
Hoc non posse capi postquam uidere, recedunt.
Audito reditu geniti ducis aduenientis
Ingressique rates communiter equore multas
Erexere trabes, et parue fit modus urbis:
Castro composito de lignis, omnia classis
Instrumenta sue gens prouida, seque locauit.
 Sicque sub ediculis algenti tempore contra
Nimbosas hiemes remorantur in equore tuti.
Iam cedebat hiems, et uerni temporis aure
Spirabant placide, cum nauibus omnibus omnes
Ad Corisum properant, hec complacet insula cunctis;
Classis Alexine dux Mabrica uenerat illuc.
Inde placet nautis repetenda uenetia multis,
 Mutuus ut fieri ualeat redeuntibus illis
Abscessus, comitum patriam sic quisque reuisat.
Hoc statuunt fieri, Roberti namque regressus
Protrahitur nimium, diuturna negotia rerum
Absumendarum sint illis causa suarum.
Tempore Robertus multis intentus in illo
Precipuas contra Iordanem bella gerendi
Curas, infectum nil dimissurus, habebat,
Propterea Latio non ipse redire uolebat,
Iordanis princeps perterritus aduenientis
Henrici fama, non armis obuiat illi
Ut sese finesque suos tutetur ab illo,
Sed firme secum componens federa pacis
Illi se subigit; genitus conceditur obses,
Et cum prole dedit solidorum munera multa
 Hoc, ne priuetur dominatus iure paterni
Fecit, si regi sit ad Appula transitus arua.
Et quia Iordanis ditioni cesserat eius,
Dux huius terras ferro populatur et igni
Inde nepos petiit pacem, recipitque petitam
Gregorio pape, sedatis omnibus ante
Quam repetat fines Grecorum; supplicat orans
Dedicet ecclesiam, quam fecerat hic ad honorem
Matthei sancti, placidus fauet ille precanti.
His ita completis, animos intendit ad illud
Propositum, quod mente diu tractarat agendum.
Electos igitur nautas, et quos magis aptos
Militie nouit, secum facit ire Tarentum:
Huc cum gente sua nauis conuenerat omnis,
 Classis magnificos ibi militieque paratus
Instruit, expensis naues implentur et armis.
Portum Brondisii qui tutior esse uidetur
His comitatus adit; transire ueretur Hydronti
Quo breuior transcursus erat, quia tempus adesse
Ceperat autumni, tranquilla recesserat estas;
Unde timens ratibus, mora ne qua noceret Hydronti
Ex tempestatis subitis incursibus orta
In portu tuto fit tutus classe recepta,
Exspectat flatus prudenti mente secundos.
Inde ualefaciens uxori littore stanti,
Restantique simul populo cum coniuge, cepit
Finibus Ausoniis iam non rediturus abire.
Armatis centum uiginti nauibus equor
Transfretat Adriacum genito comitante Rogero,
 Qui patris esse sequax armorum strenuitate
Et placida cunctis affabilitate studebat.
Duxit preterea naues, oneraria quarum
Lex erat; has et equis sumptuque repleuit et armis
Et uariis rebus quas equoris exigit usus.
Aequore transuectus exercitus ille, cegit
Quem ducis egregii seruabat filius alter.
Exegere fere menses in littore binos,
Tempestate graui bellum differre coacti.
Temperie placida portum redeunte relinquunt,
Et contra uenetum naues, Danaumque chelindros
Certamen nauale parant, dux quinque triremes
Ducit. ducendas commisit quinque Rogero,
 Roberto totidem fratri, totidem Boamundo.
His aderant ratium suffragia iuncta minorum.
Innumeras bello Danai duxere chelindros.
Altera turba nouem confisa triremibus altis,
Quas habiles bello magis esse uenetia nouit,
Roberti naues dum conspicit inferiores
Esse suis, audacter eis congressa resistit,
Atque interpositis Danaum prefulta chelindris,
Iactibus innumeris telorum desuper hostes
Sauciat, et ferri se pondera magna minatur
Iacturam, ne classis eis inimica propinquet.
uix in ea naui que fert ad bella Rogerum
Quilibet illesus reperitur, et ipse lacerto
Saucius, obstanti stat cedere nescius hosti;
Immemor illati sibi uulneris, ardor honoris,
 Quantus adesse solet uictoribus, incitat illum.
Hunc pater insigni decoratus sepe triumpho
Accit, et accitum maiori classe chelindros
Dissociare iubet; patris impiger ille iubentis
Iussa sequi properans, cum quinque triremibus illis
Que sibi commisse fuerant, inferre chelindris
Bella parat; Danai nichil hoc pugnante repugnant,
Sed passim fugiunt, ut aues obstare uolanti
Non audent aquile, cursuque latere fugaci
Coguntur lepores, dum ne rapiantur, aduncis
Unguibus et rostro metuunt cibus esse uoraci.
His ita dimotis stat sola uenetica classis.
Robertus genitique sui dum stare fugatis
Grecorum ratibus solas uidere triremes,
 Inuasere suis cum nauibus acriter illas;
Tamque fuit uehemens impulsus impetus harum,
Ut septem mersis non posse uenetica classis
Elabi speret, solis sed stare duabus
Nauibus ad bellum nil profuit, hostibus omnes
Cedere coguntur; solito dux more triumphat.
Classe triumphata secum duo millia uictor
Ad portum ducit de pugnatoribus istis,
Qui magis obstiterant, quorumque audacia maior.
Preter eos alios quingentos annumerauit,
Qui capti fuerant. Septem, fugientibus Argis,
Argolice naues sunt hoc certamine capte.
Qui castrum Corifi seruare fideliter illi
Solliciti fuerant soluuntur ab obsidione
Quam passi fuerant, dux dum metuendus abesset.
 Exin uictrices et uictas ducere naues
Procurat, tutis stationibus ut locet illas
Temporis hiberni dux incumbente pruina.
Has ratione sagax Glyceum ducit ad amnem:
Naues et nautas ibi collocat; et remorari,
Dum placide redeant estatis tempora, iussit.
Ipse suos equites hiemali tempore secum
Bunditiam ducit mansurus, ibique moratur.
Cliceo populum, fuerat qui proximus amni,
Asperior solito languere pruina cegit.
Frigoris atque famis pars maxima passa labores,
Interit, et tante crescunt incommoda pestis
Ut prius exactus mensis quam tertius esset,
Sint preuenta decem quasi millia morte uirorum
 Nec reliquus tante necis est exercitus expers.
Namque breui morbus communi clade peremit
Quingentos equites, nec non ignobile uulgus
Magna parte ruit; nec eques, nec nauta, nec ullus
uir ualet instantis lethi uitare ruinam.
Nulla tamen frangunt ducis infortunia mentem,
Fortis et in casus manet imperterritus omnes.
Filius egrotans poscit Boamundus ut ipsum
Italie remeare pater permittat ad oras,
Que medicis multis medicaminibusque redundat.
Ille licet nolens consentit abire uolenti,
Tam clare sobolis cupiens reparare salutem.
Danda recessuro dedit. Hoc abeunte Rogerum
Iussit adire suo cum milite Chephaloniam,
Ut tanta fuerat que tempestate rebellis,
 uicta refrenetur, hec insula dum capietur.
Undique terrendas Grecorum nouerat urbes.
Iussa patris sequitur, iussamque Rogerus ad urbem
Cum ducis agminibus properauit, et obsidet illam.
Dux repetit positas Glyceo flumine naues,
Et studet inclusas abducere, non minus undis
Quam terris auidus Grecos domitare tumaces.
Bella parare ferox et equis et classe laborat.
Nauibus adductis turbetur ut insula queque,
Conferat et fisco ducis imperiale tributum.
Temporis estiui reditu defecit aquarum
Copia, nec tantis iam defluit alueus undis
Ut fluuio naute ualeant deducere naues.
Dux qui difficilem facilem facit arte laborem,
Dum fluuium solitis cognouit egere fluentis
 Namque meatus aque breuis arcta fauce fluebat,
Multos afferri palos et ab amnis utraque
Margine configi connexos uimine iussit,
Et multis multa precisis arbore ramis
Composuit crates, et arenis desuper implet,
Sic aqua lasciue dispersa refertur in unum.
Alueus altior hinc, cepitque capacior esse,
Cogitur unde uiam prebere meabilis unda
Nauibus, illeseque maris reuehuntur ad undas.
uir uenerabilis hoc in tempore papa Salerni
Gregorius moritur  , quem nec persona nec auri
Unquam flexit amor, iustum seruare rigorem
Semper proposuit, non cor dare leta ualebant
 Absque modo letum, nec tristia reddere mestum:
Solator mesti, lucis uia, doctor honesti,
Legibus arcebat tumidos, humilesque fouebat:
Terror iniquorum, clypeus fuit ille proborum,
Atque salutiferi spargendo semina uerbi,
Nunquam cessauit populum reuocare fidelem
A uitiis ad eos quibus itur ad ethera mores,
uitaque doctrine non discordare solebat.
Non fuit instabilis uel arundinee leuitatis.
Dux non se lacrymis audita forte cercet
Morte uiri tanti; non mors patris amplius illum
Cogeret ad lacrymas, non filius ipse, nec uxor,
Extremos etsi casus utriusque uideret.
 Magnus erat de morte dolor, quia magnus amoris,
uiuere dum licuit, nexus coniunxerat illos.
Alter ab alterius nunquam discessit amore
Firmate quondam post mutua federa pacis.
Ecclesia Sancti Matthei papa sepultus
Nobilitat tanti thesauro corporis urbem.
Hanc quia translatus Mattheus apostolus alti
Nominis esse facit, meritumque uicarius iste
Auget ibi positus, pre cunctis urbibus unam
Dux elegisset, sibi uiuere si licuisset.
uerum Gregorii post mortem presulis illi
Ad loca non licuit Latii dimissa redire.
Continuis huius soboles generosa Rogerus
Perterrere minis non cessat Cephaloniam:
 Insula Roberto proponitur esse petenda,
Ad quam missus erat capiendam filius eius:
Nauim conscendens, quam castra reuisere possit,
Febre prius capitur; flagrare canicula feruens
Ceperat, estiua cuius seuissimus ardor
Tempestate solet mortalibus esse nociuus;
Uxor ab Italia non multo uenerat ante,
Et castris aderat, dum nati castra reuisit
Dux, quibus exierat populo cum classe relicto.
Hec ubi Robertum cognouit febricitare,
In quo tota sui sita spes erat, utpote tanto
Coniuge, discissis flens uestibus, acceleratis
Cursibus accessit, que defecisse maritum;
Extremosque uidens casus instare propinquos,
Ungue genas lanians, impexos scissa capillos
 Proh dolor! exclamat, quid inibo miserrima, uel quo
Infelix potero discedere? nonne Pelasgi
Audita me morte tui, natumque, tuumque
Inuadent populum, quorum tu gloria solus
Spes, et robur eras, tua quos presentia fouit,
Extremis positus quia te presente tuorum
Hostis nemo minas, congressus nemo timebat?
Pluribus et quamuis acies aduersa cateruis
Obsita non paucis, tua quos animatio tutos
Fecerat, audebant committere bella, nec unquam
Te uiso potuit mundana resistere uirtus.
Filius ecce lupis sinitur rapiendus, et uxor,
Et populus nunquam sine te securus habendus,
Te quia, qui populi fueras audacia nostri,
Amisso populus non audax esse ualebit.
 Quodlibet ignauum poterit precellere uulgus,
Impia mors homini, quo tot pereunte peribunt,
Parce, precor, precibus que condescendere nescis,
Exspecta saltem dum nos ad nostra reducat,
Ut locus excipiat nos post sua funera tutus.
Ah miseram! frustra precor hanc, ingrata precanti
Cum semper fuerit, nullique pepercerit unquam:
Nec minus et flenti flens cum genitrice Rogerus
Magnos cum gemitu clamores tollit ad astra,
Se prius orbatum lacrymans patre, quam uel habendi
Parta, uel ad plenum sit gnarus habenda parandi,
Sectarique sciat uirtutis facta paterne.
 Astantis populi lacrymas quis lumine sicco
Inspiceret? quis tam patiens, tam ferreus esset,
Ut non mestitiam tot passis compateretur?
Inter tot lacrymas cum corpore sanguine Christi
Accepto, moriens uita spoliatur amica:
Sic et in exsilio robusti principis artus
Spiritus exutos dimittit, et exanimatur  ,
Qui fortes animos aliis inferre solebat,
Se presente suis nil passus adesse timoris.
Non remanere uiri Grecorum partibus uxor
Corpus passa, suis conatur reddere terris,
Quamque magis celerem cognouerat esse galeram
Scandit, ibi posito Roberti corpore transit,
Mortuus ut rediens Latio solatia prestet,
Cui non fas uiuo fuit ad sua regna reuerti.
 Castra Rogerus adit patris, interitusque paterni
Notitia populum communicat anxius omnem.
Consiliumque petit, priuandum namque fatetur,
Ni redeat propere, se iuris honore paterni,
Heredem cuius pater hunc indixerat esse.
Illi promittunt omnes se corde fideli,
Sicut seruierant patri, seruire paratos,
Sitque coadiutor transgressibus equoris illis
Unanimes rogitant; populo fauet ille roganti.
Se tamen exspectet, dum Cephalonia petatur
Insula, qua socios dimiserat, obsecrat omnes.
Et nullius, ait, fidei me iure uocare
Deberet populus dimissus in obsidione,
Abscedens eius si castra reuisere nollem,
Et patris interitum, quem uobis notificaui,
 Discessumque meum non illis notificarem.
His dictis ad castra sue redit obsidionis,
Defunctumque patrem, se uelle recedere pandit.
Acturos referunt se quisque quod egerit ille
Obsequiique sui ceptis desistere nolle,
Si condigna tamen sibi conuenientia detur.
Taliter amoto sua castra petente Rogero,
Gens aliis castris tanto remorata pauore
Concutitur, quod se nullatenus emorituram
Elapsum sperat, quasi uita salusque negetur:
Omnes si Danai, gens Persica, gens Agarena
 Hos inuasissent, et ab omni climate mundi
Afflueret populus, peteretque armatus inermes,
Non illa hac formido foret formidine maior,
Mors unius erat multorum causa pauoris:
Innumeras gentes, duce qui uiuente solebant
uincere, defuncto paucis obstare timerent:
Millibus esse decem sic sepe ualentior unus,
Atque fugare uiri duo millia mille probantur.
Hostis ne subeat maiori classe cremata
Territa gens studuit naues seruare minores,
Aequor ut Adriacum transuecta pauore leuetur.
Tantus erat terror, nec opes, nec pallia curant,
Omnia postponunt, et corpora sola carinis
Supplicibus precibus poscunt inducere nautas;
Atque licet naues a terra longius essent,
 Pars conscendit equos, ut perueniatur ad illas,
Dimissis et equis imponunt corpora tantum.
Pars natat, ut nando ualeat conscendere nauem.
Pars tamen illorum maior, quia non remeare
Nauibus eualuit, remanens se mancipat Argis.
Quique timebantur timidi seruire Pelasgis
Incipiunt, animi pulsa feritate ferocis.
Iamque rates fuerant secus Appula littora ducte
Tempestas tumidum quatit intolerabilis equor
Naufragium passi quamplures sunt ibi naute.
Pars hominum cum classe perit, fractaque procellis
Qua fuerat corpus transuectum nobile, naui,
In mare delapsum non absque labore cadauer
Extrahitur, fetor ne prodeat inde nociuus,
uiscera corque ducis subhumari iussit Hydronti
 Predita consiliis semper prudentibus uxor,
Et multo reliquum condunt aromate corpus,
Hinc deportari uenusinam fecit ad urbem,
Qua fuerant fratrum constructa sepulcra priorum:
Hos prope cum magno dux est subhumatus honore.
Urbs uenusina nitet tantis decorata sepulcris.
A Caroli Magni uel tempore Cesaris unquam
Nullos terra pares produxit fratribus istis
Hic subhumatorum fabricata iussibus horum
Ecclesia cuius decor urbis prenitet huius:
Det uenie munus rex illi Trinus et Unus.


 Explicit liber quintus.


   Nostra, Rogere, tibi cognoscis carmina scribi
Mente tibi leta studuit parere peta:
Semper et auctores hilares meruere datores;
Tu duce Romano dux dignior Octauiano,
Sis mihi, queso, boni spes, ut fuit ille Maroni.


Finis.





CHRONICON BREuE NORTMANNICUM,  AUCTORE ANONYMO, Nunc primum e ms. codice Neritine ecclesie editum.





MONITUM LUDOuICI ANTONII MURATORII.

Habemus Chronica permulta, eaque insignia ac edita, quibus describuntur preclara Nortmannice gentis gesta in Apulia, Calabria, atque Sicilia. Collectio nostra, uti statutum est, singula complectetur. Nunc autem editis adiungo breue hoc non antea editum quod exordio facto ab anno 1041 ad mortem usque celebratissimi principis Roberti Guiscardi Apulie ducis, hoc est ad annum 1085 deducitur. Postreme eiusdem linee tempus indicare uidentur quo hec litteris consignata sunt. Legitur nempe in fine: Succedit Roberto Rogerius filius eius, pater Willelmi tertii ducis Apulie, qui nunc feliciter ducatur. Robertus Guiscardus post se reliquit Rogerium cognomento Bursam, sibi quoque successorem in Apulie ducatu. Genuit Rogerius ex Adela coniuge Guilielmum, qui anno 1111 patri succedens in ducatu, eum tenuit ad annum usque 1127, quo tempore sub finem Iulii uitam cum morte mutauit. Huius principis mentionem habent Falco Beneuentanus, Alexander Telesinus, Ordericus uitalis, aliique scriptores. Quare ante annum 1127, Historiola hec scripta uidetur, adeoque non contemnenda. Debeo illam nobili, simulque litterarum amantissimo uiro, Ignatio Marie Como Neapolitano, qui exemplar obtinuit a preclarissimo, et doctissimo uiro Petro Polidoro. Monente autem Polidoro ipso, descriptus fuit hic libellus ex codice ms. archiui episcopalis Ecclesie Neritine , et collatum cum altero clarissimi uiri Iacobi de Franchis, et unius ex marchionibus Tauiani. Neritinus codex circiter annum 1530 scriptus uidebatur; alter uero ex scripture forma, aliisque coniecturis credebatur exaratus sub finem seculi XII, aut initium sequentis XIII. Ignotum est mihi quanam ratione post annum 1074 tres anni exciderint. Erit et huius opusculi usus, ubi chronologice controuersie occurrunt de Nortmannice gentis prioribus gestis in Apulia atque Sicilia.



INCIPIT CHRONICON NORTHMANNICUM DE REBUS IN IAPYGIA ET APULIA GESTIS CONTRA GRAECOS.

 Anno 1041. Northmanni duce Arduino Langobardo primum inuadunt Apuliam cum exercitu magno, et forti.

Anno 1042. Mense Martio Northmanni committunt prelium in Apulia cum Michele Protospathario imperiali, qui uocabatur Dulchianus, et uincunt eum. Mense Madio iterum ab iis factum est prelium, et iterum uicti sunt Greci et Protospatharius. Et in Apulia capte sunt multe ciuitates et loca que erant Grecorum, et imperatoris Michelis, cui hoc anno successit Constantinus.

Anno 1043. Meniachus magister cum exercitu Grecorum fecit prelium contra Northmannos circa Materam, et fuit magna plaga in utroque exercitu.

Anno 1045. Argyrus Bariensis imperialis catapanus,  et dux Grecorum, uadit in Tarentum contra Northmannos, et uincit eos; et deinde uadit in Tranum, et uincitur ab eis, duce Guillelmo Ferrebrachio, qui intitulatus est primus comes Apulie.

Anno 1046. Factum est iterum prelium in Apulia inter Grecos et Northmannos. Et isti fugauerunt, et dissipauerunt exercitum Grecorum; et fuit Drogo dux eorum, qui fuit secundus comes Apulie.

Anno 1048. Northmanni iuerunt contra Grecos in Calabriam, et inuaserunt eam, et uicti sunt Greci circa Tricaricum. Humphredus capit Troiam, et facit castrum in Bachareza.

 Anno 1051. Drogo interficitur in Apulia, et succedit Humphredus.

Anno 1052. Fit prelium cum Argyro catapano Grecorum, et a Northmannis iterum fugatur exercitus eius circa Tarentum. Et item factum est prelium circa Crotonem in Calabria, et uictus est Sico Protosphata. Et dominium Northmannum factum est magnum in Calabria et Apulia; et creuit potentia et timor eorum in omni terra.

Anno 1053. Northmanni bellum gerunt cum Leone papa, et principe Beneuentano et catapano imperiali in principatu Beneuenti; et fugatur Rodulphus princeps, et Leo papa capitur ab Humphredo et Northmannis; et fit magna strages in mense Iunio.

 Anno 1054. Moritur Constantinus imperator, qui cognominatus est Monomachus; et post eum imperat Theodora, que fuit Constantini, et soror Zois imperatricis Auguste.

Anno 1055. Humphredus fecit prelium cum Grecis circa Oriam, et uicit eos. Gaufredus comes comprehendit Neritonum et Ditium. Robertus comes iuit super Callipolim, et fugatus est iterum exercitus Grecorum in terra Tarentina, et captum est Hydrontum, et castrum Minerue.

Anno 1056. Mortuus est Humphredus, et intrauit comes Apulie Robertus, qui dictus est Guiscardus.  Factum est prelium mense Septembri circa Tarentum, et Greci uicti sunt, et facta est magna strages hominum a Tarento usque ad Hydrontum, et omnes urbes et terre facte sunt de dominio [uel hominio] Northmannorum. Moritur Theodora Augusta, et succedit Michel, qui dictus est Stratonicus.

Anno 1057. Michel deponit imperium, et intrat imperator Isacius.

Anno 1058. Fuit magna fames in terra Tarentina, et Calabria; et postea uenit pestis, et mortui sunt homines cum animalibus in numero maximo in mense Madio.

Anno 1059. Robertus comes Apulie factus est dux Apulie, Calabrie et Sicilie a papa Nicolao in ciuitate Melphis: et fecit ei hominium de omni  terra. Imperator Isacius renuntiat imperium, et fit imperator Constantinus Ducas.

Anno 1060. Mense Madio comprehensa est ciuitas Tarenti per ducem Robertum; et postea iuit super Brundusium, et cepit eam. Malgerus comes iuit super Oriam, et fugauit Grecos ab ea. Mense Octobri uenit Miriarcha cum exercitu imperiali, et fecit prelium magnum contra Robertum, et Malgerum, et fugauit Northmannos, et iterum recuperauit eas cum aliis terris, et Hydronte.

Anno 1061. Mense Ianuario Rogerius comes intrauit Mandurium, et Robertus dux comprehendit Acherontiam, et iuit contra Grecos obsidentes Melphim, et fugauit eos.

Anno 1062. Robertus dux cepit iterum Brundusium,  et fugauit Grecos, et comprehendit Miriarcham in prelio, et postea iuit super Oriam, et iterum cepit eam, et fecit castrum in Meiana.

Anno 1063. Mense Aprili mortuus est Gauffredus comes, et Goffridus filius eius cepit Tarentum; deinde iuit super castrum Motule, et comprehendit eam, et castellum eius.

Anno 1064. Robertus comes cepit Materam in mense Aprili; et mense Iunio Goffridus comes comprehendit Castanetum. Et mense Septembri mortuus est Malgerus comes, et deinde mortuus est in Tarento Guilielmus comes eius.

Anno 1067. Mabrica cum exercitu magno Grecorum fugauit Northmannos, et iterum intrauit Brundusium,  et Tarentum. Postea ascendit super Castanetum, et recepit eam. Moritur Constantinus Ducas, et reliquit imperium Eudocie uxori, et filiis eius; que iterum fecit nuptias cum Romano, qui dictus est Diogenes, et ipse factus imperator.

Anno 1068. Goffridus comes obsedit montem Pillosum, et comprehendit eum in mense Iunio. Mense Octobri captum est iterum Hydrontum, et fugati sunt Greci ab ea.

Anno 1069. Factum est prelium in campo Litii, et fugati sunt Greci; et Robertus dux cepit Gauinum, Obbianum, et Barim.

Anno 1070. Robertus dux descendit super Brundusium, et Goffridus comes uenit cum exercitu magno et forti in nauibus, et facta est inter eos et  Mabrica crudelis dimicatio, et occisio hominum in obsidione eius.

Anno 1071. Idem Robertus dux cepit Brundusium. Moritur Humbertus frater eius. Romanus imperator deponitur, et excecatur, et succedit Michel Ducas filius Constantini.

Anno 1072. Idem Robertus dux cum exercitu nauali uadit ad capiendam Siciliam insulam, et Goffridus comes obsedit Panormum, et cepit eam. Et mense Iunio intrauit Robertus gloriosus in Panormum, et fugauit Saracenos ab ea et fecit triumphum magnum.

Anno 1073. Northmanni, et Petronius comes mense Ianuario ceperunt ciuitatem Traniensem. Et Robertus dux gloriosus reuersus de Sicilia fugauit  Petronium comitem circa Barim, et iterum comprehendit eam, et inimicatus est Petronius comes cum Rogerio.

Anno 1074. Idem Robertus dux iuit in Campaniam, et cepit multas ciuitates cum ciuitate Salerni, et inimicatus est cum papa Gregorio.

Anno 1078. Petronius comes cepit Tranium. Michel Ducas priuatur imperio a Nichephoro, qui dictus est Botoniates, et ipse factus est imperator.

Anno 1079. Petronius comes intrauit iterum Barim. Abiligardus comes iuit super Troiam, et fugauit Boamundum filium Roberti ducis, et obsedit, et cepit Asculum, et iterum Robertus dux recuperauit eam. Postea factum est prelium ibidem, et fugatus  est Abiligardus cum militibus suis, et fugit in Constantinopolim, et ibi mortuus est inimicus duci Roberto.

Anno 1080. Robertus dux intrauit iterum Tarentum, et Castanetum. Postea iuit cum exercitu super Barim, et fugauit Petronium, et iterum comprehendit eam cum ciuitate Trani. Et amicatus est cum Gregorio papa in mense Iunio, et confirmata fuit ab illo omnis terra quam habebat Robertus dux in Apulia, Calabria et Sicilia. Nichephorus imperator deponitur, et fit imperator Alexius.

Anno 1081. Michel Ducas, qui fuerat expulsus a Nichephoro, uenit in Brundusium, et petiit auxilia contra Alexium a duce Roberto; et dux Robertus  iuit cum eo ad Hydrontem, et ordinauit pro eo exercitum naualem multarum nauium, et deinde cum eodem Michele iuit ad insulam Corcyram, et cepit eam. Deinde iuit contra Dyrrachium cum Xu millibus hominum; et factum est prelium in Dyrrachio, et a Roberto fugatus est Alexius. Et Robertus dux cepit Dyrrachium, et obtinuit uictoriam magnam contra Grecos super eum.

Anno 1084. Gregorius papa obsidetur Rome ab Henrico rege, qui constituerat papam Guibertum archiepiscopum Rauennatensem, et fecit schisma in Ecclesia et fuit ibidem coronatus ab eo. Gregorius uero uocauit ad auxilium suum Robertum ducem cum multitude maxima Northmannorum in mense Madio, et liberatur ab eo, et adductus fuit in Salernum,  et Henricus rex fugatus est de ciuitate Rome, et rediit in Teutoniam.

Anno 1085. Robertus dux uenit Brundusium cum exercitu Northmannorum magno et forti, et misit se in nauibus in mari in mense Aprili, et iuit contra uenetos ad expugnandam Cassiopim. Et factum fuit prelium in mari, et uicti sunt ueneti a duce Roberto. Moritur Salerni mense Madio Gregorius papa,  et ipse dux moritur in Cassiopi mense Iulio. Corpus eius reportatum est in Brundusium in mense Septembri, et fuit sepultum in ecclesia Sancti Sabini in ciuitate uenusii, sicut ipse ante mortem preceperat. Cor autem et interiora eius sepulta sunt in Hydrunte. Succedit Roberto Rogerius filius eius pater Wilellmi III ducis Apulie, qui nunc feliciter ducatur.


 Explicit Chronicon Northmannicum.




ANTE FINEM SAECULI.
GAUFREDUS MALATERRA MONACHUS BENEDICTINUS.



GAUFREDI MALATERRAE HISTORIA SICULA AD FIDEM uETERUM MANUSCRIPTORUM A IOANNE BAPTISTA CARUSIO EDITA; NUNC ITERUM CUM PRIORIBUS EDITIONIBUS COLLATA, MULTISQUE MENDIS EXPURGATA.






MURATORII PRAEFATIO.

Alter Normannicarum rerum scriptor in hac nostra Collectione succedit Gaufredus monachus Ordinis S. Benedicti, agnomento Malaterra, qui res seculo XI gestas a Normannis in Apulia et Sicilia refert. Guilielmo Apulo synchronus fuit hic scriptor, atque ipsum, quod ille, argumentum pertractauit; sed aliquot fortasse annis serius scripsit. Exorditur autem et ille a primo Normannorum aduentu in Apuliam, suamque Historiam deducit ad annum usque 11 pontificatus Urbani II pape, indictionem uII, et III Nonas Iulias, hoc est ad annum 1099, quo idem pontifex Iu Kalendas Augusti, e uiuis sublatus est. Auctor et ipse grauis, eoque nomine etiam pre aliis commendandus, quod res gestas sub suis annis collocare nititur, unde plurima lux chronologice distributioni. Scripsit etiam Historiam hanc iussu ipsius Rogerii Sicilie comitis , ut intelligas quanta in estimatione is fuerit apud principem illum; eamque inscripsit Catanensi episcopo his uerbis: Beate memorie Georgio Catanensi episcopo frater Gaufredus ab antecessoribus Malaterra agonem trahens. Corrigendus hic procul dubio textus editus, et scribendum agnomen. Porro hinc discimus, quod olim et ego adnotaueram pag. 344 Antiquitat. Estens., titulum beate, bone, pie, aut sancte memorie, uiuentibus etiam tributum. Deinde memorat Gaufredus habitum religionis, quo concingimur: que uerba, ut et alia que adduntur, satis indicant eumdem sub S. Benedicti regula militasse. Adnotauit autem Rocchus Pirrus in Notitia Ecclesie Catanensis, post expulsos e Sicilia Sarracenos Rogerium Nortmannum, eiusdem Sicilie debellatorem et comitem, prefecisse Catanensi Ecclesie Ansgerium monachum Benedictinum, ex monasterio Calabro S. Euphemie adscitum. Quare ab initio sub disciplina regulari Ordinis S. Benedicti constituta est Catanensis Ecclesia, ita ut idem esset abbas Catane ac episcopus: qui mos in subsequentia quoque secula pertransiit. Ansgerius uero ab anno 1091, quo constitutus est Catane episcopus, eam sedem impleuit ad annum usque 1124, ut euincunt documenta a Roccho Pirro allata; ac proinde amplectendam puto coniecturam claris. Mabillonii in Annalib. Benedictin. ad ann. 1098, putantis, pro Georgio, quod edita Gaufredi nostri Historia habet, restituendum esse Ansgerium. Et sane librarii facile corruperint parum familiare Ansgerii nomen. Cum uero Catanensis episcopi refugium expetat Gaufredus, ut tanto auxilio innixus, inimico dente mordere attentantes minus pertimescam, et principis nostri sustentamine fruar: arbitratur idem Mabillonius a Gaufredo implorari patrocinium tum aduersus emulos, tum erga principem, scilicet Rotbertum, cuius mandato hanc Historiam plano sermone scribere aggressus est. uerum nomine principis indicari non Rotbertum, quia nullus tunc Robertus Sicilie dominabatur, et  Iam Guiscardus obierat, sed quidem Rogerium Sicilie ipsius comitem ac principem, certum mihi uidetur: ac potissimum cum aperte idem Gaufredus prodat in Prefatione, se posteris tradere uelle triumphos famosissimi principis Rogerii  et qualiter primo Calabriam, deinde uero Siciliam armata manu subiugauerit: que uni Rogerio conueniunt fratri uidelicet Roberti Guiscardi.

Gaufredo nostro Italia minime patria fuit. Is certe, quod fortasse quedam aut pretermiserit, aut minus ordinate secundum tempora descripserit, se excusat, utpote a Transmontanis partibus uenientem, nouiter Apulum factum, uel certe Siculum. Si Gerardum Iohannem uossium audire uelimus lib. II, cap. 47, De historic. Latin., Gaufredus Hispanus fuit. At ille duplici errore lapsus est, tum quod lib. III, cap. 6, eumdem ipsum Gaufredum nobis exhibet ueluti diuersum ab eo quem supra commemorauerat, illius librum a Hieronymo Surita, istius uero a Dominico Portonario editum commemorans. Cum tamen idem scriptor fuerit, idemque opus, quod Surita Cesarauguste Dominici Portonarii typis anno 1578 primum edidit. Deinde quod Gaufredum Hispanum uossius existimarit, id ea ratione factum puto, quia illius historiam in Hispania editam ex aliorum relatione, hoc est ex Posseuino, audiuit, a quo hic scriptor Hispanie ascribitur. Recte hec perpendere uossius non potuit, neque enim eius librum tunc sub manibus habebat, uti habuit postea, cum librum tertium De historic. Latin. conscripsit. At in Hispania, atque inter ipsos scriptores Hispanie illustrate, editi fuere non semel historici sub alio celo nati, et quibus nunquam Hispanicam terram uidere licuit. Itaque propius ad uerum accedit sententia clarissimi Pagii in Critica Baron. ad annum 1099, censentis Gaufredum in Normannia Gallie prouincia natum. Ille certe Normannos ubique nostros appellat; et facile intelligimus non aliunde eum in Siciliam, aut sponte, aut inuitatum accessisse nisi e Normannia quandoquidem Normannus princeps, tot debellatis prouinciis, regnum sibi in Sicilia constituerat, et ad eam sue gentis fortunam confluere iam a multis annis et alii Normanni consueuerant. Ac propterea ab Orderico uitali, celebri scriptore, et monacho Uticensis in Normannia monasterii, puto factam Gaufredi nostri honorificam mentionem. Agens enim ille lib. III, pag. 483, de ducibus et comitibus Apulie, hec habet: De quorum probis actibus et strenuis euentibus Goisfredus monachus cognomento Malaterra, hortatu Rogerii comitis Sicilie, elegantem libellum nuper edidit.

Quod reliquum est, edita primum fuit, ut diximus, Gaufredi Historia a Hieronymo Surita, et dicata doctissimo uiro Antonio Augustino archiepiscopo Tarraconensi. Tum Francofurti recusa est anno 1606 tomo III Hispanie illustrate, curante Ioanne Pistorio uiro clarissimo. Anno demum 1723, iterum in lucem prodiit aucta uariantibus lectionibus a clar. uiro Iohanne Baptista Carusio in sua Collectione scriptorum Siculorum, ope ueterum mss. quos ille in sua prefatione recenset. Ego potiori iure ipsam Collectioni huic nostre inseram, cum eius auctor de Italicis precipue rebus agat; et ne quid ex ueteribus editionibus lectori erudito desiderandum supersit, aliorum ante me uel prefationes, uel epistolas imprimendas curabo.





IOANNIS BAPTISTAE CARUSII BREuIS NOTITIA DE MALATERRA ET EIUS HISTORIA.

Gaufredi Malaterre Historiam laudauit Ordericus uitalis Anglus, eius contemporaneus, in Historia Ecclesiastica  , ubi agit de Normannis in Italia dominantibus, et precipue de Roberto Wiscardo eiusque fratribus, dicens: »De quorum probis actibus et strenuis euentibus Goisfredus monachus, cognomento Mala-Terra, hortatu Rogerii comitis Sicilie elegantem libellum nuper edidit.« Cardinalis quoque Baronius multoties commendauit auctoritatem Historie Gaufridi Malaterre, confirmans ex ea suas narrationes, dum ait: »Gaufredus monachus, qui tunc ista, que inspiciebat, et scribebat.« Et aliquando post ait  : »Nominatus est iste Gaufredus, professione monachus Benedictinus,  cuius opus antiquitate ipsa plane uenerandum delituit pene sepultum inter uetera monimenta regum Aragonum ad nostram usque etatem.« uossius nullo fultus indicio Gaufridum fuisse Hispanum putauit  , sed potius uidetur Nortmannus. Historia quidem hec, arte typographica nondum inuenta, latuit per aliquot secula; eius tamen exstabant plura exemplaria manuscripta apud uiros eruditos, et rerum Sicilie curiosos   de quiqus adhuc nonnulla perdurant. Inter antiquissimos caractere, et notis litterarum contractis uidi illud quod exstat in bibliotheca marchionis Iarratane. uidi etiam antiquum, quod asseruatur penes D. Octauium Montaperto principem   Raffadalis ad eum peruentum a D. Fabio Montaperto eius gentile abbate Sancti Michelis ciuitatis Troine; et est uel illud ipsum, uel saltem exemplatum ab eo, quod scripsit Pirrus  1Kb] fuisse repertum a prefato abbate in eodem monasterio, et postea anno 1555 de mandato proregis translatum ad regiam cancellariam. Aliud autem exemplar habuit pre manibus Hieronymus Surita, quod typis Dominici a Portonariis publici iuris fecit Cesarauguste anno 1578; etenim carmina que in hoc leguntur  non habentur in duobus codicibus supra laudatis. Surite editionem iterum excudit Ioannes Pistorius prepositus Ecclesie Uratislauiensi tomo tertio Hispanie illustrate, Francofurti anno 1606. Hanc nos editionem Surrite tertio renouandam typis duximus; adiectis tantum in margine, ex codice Iarrataneo nonnullis uariantibus lectionibus, quibus corrigi possunt menda que Portonarius asterisco notauit(





ANTONIO AUGUSTINO ARCHIEPISCOPO TARRACONENSI OPTIMO ANTISTITI.

 Quantum prisce uetustati ad magnas res conficiendas iustissimis de causis in omni artium doctrinarumque studio semper detuleris, optime antistes, summo huius seculi beneficio, perpetue tue lucubrationes, sine ulla intermissione testantur. Hanc te unam uenerari et colere, supraque oblectationem omnem, et humanarum curarum requiem suspicere nouimus: quam semper admirari, et in omnium prospectum, cum maximas legationes reipublice causa obieris, producere merito iure concupiuisti: cum eius affluentibus opibus, atque ornamentis locupletatus, ad ea, que in tantis horum temporum calamitatibus, quibus tot terrores periculaque iam adesse atque imminere uidentur, uniuerse Christiane reipublice maxime conducunt, summe profeceris: et aduersus impiam hereticorum contumaciam, qui Ecclesiam sanctam catholicam, quam diuina Prouidentia afflictam semper excipit, corruere nunquam sinit, perfidia uiolare, et reliquas piorum gentes sacrilego scelere contaminare  nituntur, in eo officio, quod precipue tuum fuit, enixe ad Dei gloriam prouideris atque consulueris. Illud certe maiorum uigiliarum munus, quod ad summam uirorum doctrina prestantium existimationem dimanauit, a te grauissimi et litteratissimi uiri requirunt atque efflagitant: quo innumerabilia sanctorum Patrum et summorum pontificum scita atque decreta, et sacras synodos obliteratas in tot uolumina retulisti, ut singulari tua assiduitate et uigilantia, cum te totum ad sacram constitutionum seriem, et ueritatem illustrandam traduxeris, quam maximus canonicis sanctionibus atque decretis cumulus accesserit. In eo preterea te uehementer omnes admirantur: quod in grauissima et perpetua sacrarum sanctionum commentatione doctrinarum omnium studia promouere, et assidua ac uehementi occupatione omnem conatum in contemplatione rerum et liberalium disciplinarum scientia collocare, et non ludis et feriis, quod studiosissimi uiri solent, aut, quod aiunt, succisiuis horis, sed omne id tempus, quo  uitam uiuimus, et maxime expeti et sustentari consueuit, et communi spiritu fruimur, remissioris litterature studiis, tanquam alleuamento quodam et laxamento tribuere nunquam intermittis. Hinc ille diuitie atque ornamenta ingenii: quorum fructus adeo uberes et fecundos es consecutus, ut cum ad hec nostra studia, tanquam in leuiorem ludum, et popularem letitiam ad animi remissionem descenderis, maiores omnis doctrine thesauros explices, ac propalam colloces, quam ceteri, qui omne otium ac tempus in communium litterarum aut politioris humanitatis meditationibus contriuerunt. Sed quoniam neque instituti aut iudicii mei erat tuas laudes, que grauissimorum uirorum ingeniis omnium mortalium fama celebrantur, perstringere, tamen hanc me occasionem, te  grauissimo uetustatis uindice, custode, atque antistite non diffitebor arripuisse: ut uetustissimi hi rerum scriptores, qui principum Normannorum in Italiam aduentum, et res ab eis in Campania, Apulia, Calabris et Bruttiis, et in insula Sicilia gestas ante quadringentos annos posteris tradiderunt, in tui primum nominis presidio in lucem exeant. Neque inculta eorum et derelicta oratio, et inops series rerum, et inconditi Gaufredi monachi uersus, quamuis hebetes ac rudes, aut preposteri, peruersique numeri de sententia demouerunt, quin res ipse a nemine auctorum, quod ego sciam, ad hanc diem tradite in publicum proferrentur. Tantum enim me in ea editione a reprehensione ineptie abesse arbitrabar, ut propius nichil sit factum quam ut his Normannicarum rerum scriptoribus Bartholomei Neocastrensis Siculi uetusti scriptoris peticum opus, cui Messane nomen indidit, et Xu libris hexametris uersibus composuit, adnecterem: tametsi non aliquo sagacis aut bone mentis instinctu,  aut artificiosa constructione, sed enormi et pingui contextu de rebus a Petro Aragonie rege in Sicilia, aduersus Carolum eius nominis primum Sicilie regem opus id fuerit constitutum: adeo mihi prorsus persuasum est, uerborum iacturam tolerabilem esse: cognitionis uero rerum, causarum, et euentorum inestimabilem. Perspicuum enim hoc est, et in uulgari prudentia situm, principem et primariam esse illam sapientiam, qua maiore uoluptate afficimur ex rerum ipsarum scientia, uel uilissima compositione traditarum, quas in animis insitas et quasi consignatas notiones inherere oportet, quam ex superuacanea et diffluenti oratione: cum presertim eam maxime ex rerum ipsarum traditione efflorescere et redundare conueniat. Quamobrem cum tibi in uniuersa rerum sacrarum functione, et pontificalis auctoritatis, et relique iurisdictionis absoluende prouincia, atque in tanto officio tantoque munere incredibilis cura nunquam defuerit, quin doctrinarum studiosis undique prosis, magna spe ducor, cum tua  summa grauitas cum singulari comitate coniuncta sit, et qua es lenitate munitus minimum hoc munusculum, acsi insignite cuiusdam note esset, te non aspernaturum, aut refutaturum: si cuiusuis uel tenuissime utilitatis et emolumenti fructum prebere, et uetustarum rerum memoriam, quas diligentissimi antiquitatis inuestigatores omni inquisitione ueri indagare nituntur, possit patefacere. Ut eos tamen scriptores indicibus rerum ab Aragonie regibus gestarum adiungerem, ea me ratio, et consilium impulit quod, ut omittam Aragonie reges ab hinc tercentum annis in Normannicam stirpem gemina cognatione se inseruisse, ditiones omnes, que a Normannis et mox Sueuis principibus tot uictoriis quesite et parte fuerant, Aragoniis postea regibus, et hereditario, et  belli iure, et ab Ecclesia publicis consiliis beneficii loco delato munere, celesti, diuinaque sorte obuenere. Ad D. Encratis ex suburbano Cesaraugustano anno Domini XuI Kal. Maii 1578.

 Amplitudinis tue obseruantissimus.


HIERONYMUS SURITA.





DOMINICUS A PORTONARIIS DE URSINIS LECTORI.

 In editione horum librorum Gaufredi monachi et Alexandri abbatis, uetustorum auctorum qui Normannorum principum res gestas conscripserunt, ut indicibus rerum ab Aragonie regibus gestarum adiicerentur, in eo potissimum hesimus, et ab initio cepimus subdiffidere quod unicum exemplar nactis alterius codicis presidium deerat: quod maxime consueuit esse adiumento, ut inuestigatione certa,  ac ueluti quadam indagine menda librariorum tollantur. Nam qui corrigendorum librorum operam rite nauare instituunt, accurata consideratione permoti summopere abhorrent ne coniecturis, partim ingenio, et confidentia quadam impulsi in uarias non modo partes, sed in contrarias plerumque dilabantur: neue fede auctores, quos corrigere contendunt, misere dilacerentur. Propterea, ne hac corruptela his auctoribus grauiores plage infligerentur, qui tametsi minime uidebantur uetustatem habituri, digni tamen fuerant, compensatione rerum posteris traditarum, ut debitus eis honor haberetur, satius duximus ad deprauatos locos notam apponere, ut pro se quisque, quo ingeniosior et solertior, quo ad eius fieri possit, uitiosis particulis, et corruptis incisis, exsectis, ac reliqua structura apposite interpuncta medeatur. Perequum enim uisum est ne uulnera, que ad incorruptam sanitatem a nobis redigi nequeunt, non modo exulcerentur, sed  ne attrectentur quidem, ut suum munus pensumque iis relinquatur incolume, qui faciliori et commodiori iudicio, desperatis etiam ulceribus opem et incolumitatem ferre ualent: et nobis satis superque sit,  lucis usuram his auctoribus attulisse, qui nostra opera consecuti sumus ut eis salus atque pristina ualetudo ab aliis quandoque reddi restituique posset. Preterea rem minime dubiam arbitramur, eos rerum scriptores in sua patria, priuatis beneficiis, et eorum principum amicitie decore floruisse, qui eorum hortatione res gestas posteris tradiderunt, quorum neque ueterum quempiam, neque recentiore  memoria abbatem Trithemium, qui bibliothecas omnes incredibili diligentia excussit: mentionem fecisse mirum uideri debet, et cum supra quadragintos annos delituerint, sartos tectos pene ab omni periculo fuisse conseruatos. Gaufredus magna cum cura et diligentia in notandis certis temporum interuallis, quod magnopere non solum delectat, sed sine fastidio et satietate res plena oblectamenti est, in ea laude creber fuit: Alexander uero abbas adeo in eo negligens est, ut seriem ipsam rerum gestarum cum arbiter interfuerit, et uiderit presens, ferme labefecerit. Illud uero nolim a me esse omissum: Alberiam reginam Rogerii regis uxorem, quam insignis religionis feminam digna laudis commendatione idem scriptor extulit, Alfonsi regis maximi Hispaniarum principis filiam fuisse, qui Toletum regiam urbem, et Carpetanorum Oretanorumque ciuitates ab impio Sarracenorum dominatu eripuit, quam Rudericus Simenius Toletanus antistes  Geloiram, nostri Eluiram nominant, ut filius eius, quem Alexander Anfusum uocat, cui Campani principatus honos est attributus, Alfonsi regis aui materni nomen ediderit.





INCIPIT LIBER DE ACQUISITIONE REGNI SICILIAE, CALABRIAE, APULIAE ET INSULAE SICILIAE, PER GLORIOSUM PRINCIPEM ROBERTUM GUISCARDUM ET FRATRES DE NORMANNIA uENIENTES; COMPILATUS A. GAUFREDO religioso et honesto uiro Beati Benedicti monacho, ad petitionem illustris principis Rogerii Trinacrie comitis, quam de infida tyrannide Sarracenorum ad deuotionem Christi reduxit.



HIC SUNT CAPITULA PRIMI LIBRI.


Libri huius sunt diuersa distincta capitula:
Que passim subtitulare nostra debet pagina
Ut que uoles perscrutando citius inuenias.

    I. Primum sonat, que pars est Francie Normannia.
     II. Rholo duce dat piratas per mare Nerueia.
     Hanc peruadunt: rex occurrit, ut abinde arceat.
    Bellum differt, fedus init, fit eorum dominus.
    Patria quibus claudatur adnotatur finibus.
    Rhythmus cesset, prosa dicat, si quid est ulterius.
    III. De more Normannice gentis ab Altauilla.
     Iu. De Tancredo, et prima uel secunda uxore sua, et liberis.
    u. Qualiter primi filii Tancredi Guilielmus, et Drogo, et Hunifredus a Normannia digredientes Apuliam uenerunt.
    uI. Qualiter primum principi Capuano seruientes, ab ipso ad Salernitanum transierunt.
    uII. Qualiter cum Maniaco Greco ad Siciliam debellandam primo transierunt.
    uIII. Qualiter Arduinus a Maniaco cesus sit.
    IX. Qualiter Melfa a Normannis edificata sit, et de legato a Grecis misso, et de primo congressu quem cum Grecis habuerunt.
    X. De secundo prelio sub Montepiloso.
    XI. De iunioribus filiis Tancredi, qui precedentes  fratres in Apulia subsecuti sunt.
    XII. De morte Guilielmi comitis.
    XIII. De morte comitis Drogonis.
    XIu. De Leone apostolico, qualiter a Normannis captus sit.
    Xu. Qualiter Leo papa a Normannis cum honore dimissus sit.
    XuI. De Roberto Guiscardo, qualiter castrum S. Marci firmauit, et qualiter cum Sclauis pedes predatum iuit.
    XuII. De Roberto Guiscardo, et Petro de Turra.
    XuIII. Qualiter Robertus Guiscardus comes Apulie factus sit.
    XIX. De Rogerio iuniore filio Tancredi.
    XX. De Rogerio qui a Roberto Guiscardo inuitatus  a Calabria in Apuliam uadit.
    XXI. Robertus Guiscardus et Rogerius cum exercitu Rhegium uadunt.
    XXII. Rogerius cum maxima preda Rhegium uenit.
    XXIII. Rogerius irato animo a Roberto Guiscardo recedit.
    XXIu. Rogerius a Guilielmo fratre benigne suscipitur, et Scalea conceditur.
    XXu. Rogerius comes equos furatur.
    XXuI. A Rogerio Malfitani capiuntur.
    XXuII. Fames in Calabria fit.
    XXuIII. Calabri rebellantes castrum Leucastrense in dolo capiunt, pluribus ibi interfectis.
     XXIX. De pace facta inter Robertum Guiscardum et Rogerium fratrem suum.
    XXX. Robertus Guiscardus, uxorem Alberedam repudians, Sigelgutam ducit, et Rogerius et Guiscardus reconciliantur.
    XXXI. Robertus Guiscardus super Guilielmum fratrem suum, antequam nuptias celebret, uadit.
    XXXII. Bellum apud S. Martinum cum Grecis a Rogerio fit.
    XXXIII. In adiutorium Gaufredi fratris Robertus Guiscardus et Rogerius uadunt.
    XXXIu. Guillamato debellato, utrique fratres Calabriam uadunt.
    XXXu. Robertus Guiscardus dux efficitur.
    XXXuI. Guiscardo apud Rhegium remanente, Rogerius  castra Calabrie expugnat.
    XXXuII. Qualiter Scyllacium captum fuit.
    XXXuIII. Qualiter Serlo Tancredi filius a Normannia in Brittanniam pulsus sit.
    XXXIX. De militia eiusdem Serlonis.
    XL. De Tancredo et Apro.





INCIPIUNT CAPITULA LIBRI SECUNDI.

    I. Comes Rogerius primum Siciliam intrat.
    II. Dux Robertus Rhegium et totam Calabriam procurandam delegat; ipse in Apuliam uadit.
    III. Becumen Almiraldus Sicilie a suis expulsus ad Rhegium comitem conuenit.
    Iu. Consilio Becuminis comes Rogerius iterum in Siciliam uadit.
    u. Comes Rogerius cum Messanensibus preliatur.
     uI. Mare turbatum sedari comes Rogerius uoto obtinuit.
    uII. Quod preda super paganos accepta Deo in sacrificium ingrata non sit.
    uIII. Panormitani, ut nostris transire uolentibus prohibeant, in Pharum nauigio ueniunt.
    IX. Nostri transitum sibi turbari uidentes, adiutorem implorant.
    X. Comes, nescientibus hostibus, de nocte transiens Messanam capit.
    XI. Sarracenus quidam sororem fugientem deficientem interfecit.
    XII. Panormitani se elusos cognoscentes recedunt, dux liber transit.
    XIII. Dux et comes pro libito suo Messanam ordinantes,  Rametam obsessum uadunt
    XIu. Christiani de ualle Demine comiti et duci munera offerunt.
    Xu. Dux et comes Centurbiam oppugnant.
    XuI. Nostri a planicie Paternionis super fluuium Guedetam castrametati sunt.
    XuII. A nostris cum Sarracenis prelium efficitur.
    XuIII. Propter uicinam hiemem expeditio soluitur et Christiani Trainam dedunt.
    XIX. Comes Rogerius uxorem ducit.
    XX. Comes ergo nuptiis celebratis in Siciliam uadit.
    XXI. Comes a duce irato animo recedit.
    XXII. Becumen in Sicilia occiditur.
     XXIII. Dux fratrem comitem apud Miletum obsessum uadit.
    XXIu. Comes Geracium traditione capit, et dux apud Giracium capitur.
    XXu. A militibus ducis comes, ut fratri succurrat, inuitatur.
    XXuI. Comes Giracium obsidens ducem a captione liberat.
    XXuII. Castrum quod dux apud Melitum firmauerat militibus comitis fractum. Ducissa Tropeam aufugit.
    XXuIII. Dux comiti Calabriam partit.
    XXIX. Greci apud Trainam comiti fraudem machinantur.
    XXX. Comes a Sarracenis captus se ipsum ense liberat.
     XXXI. Comes in Calabriam uadit.
    XXXII. Comes cum Arabicis Castri-Ioannis preliatur.
    XXXIII. Bellum Cerami ubi S. Georgius apparuit.
    XXXIu. Pisani comitem, ut Panormum obsessum uadat, inuitant.
    XXXu. Milites comitis, hostibus territis, Turronem, qui postea Gatzonis dictus est, ascendunt.
    XXXuI. Nostri a Tarrantis uexantur.
    XXXuII. Agellum a duce oppugnatur.
    XXXuIII. Castrum apud Petrelegium fit.
    XXXIX. Dux Montempilosum obsidet.
    XL. Dux Barum obsidens.
    XLI. Comes Rogerius cum Sarracenis preliatur.
    XLII. Columbe Panormi suos uictos nuntiant.
     XLIII. Dux auxilio comitis Rogerii Barum capit.
    XLIu. Scyllum duci reconciliatur.
    XLu. Panormus capitur.
    XLuI. Serlo occiditur.





INCIPIUNT CAPITULA LIBRI TERTII.

    I. Apud Paternionem et Mazariam castella fiunt.
    II. Guiscardus Salernum obsidet.
    III. Malfetani cum duce pacem faciunt.
    Iu. Salernum deditur.
    u. Comes Rogerius Abagelardum apud S. Seuerinam obsidet.
    uI. Dux S. Seuerinam recuperat. Castro S. Agadii dux Abagelardum obsidet.
    uII. Comes Rogerius in monte Calataxibet castellum facit.
     uIII. Africani Nicotrum destruunt.
    IX. Africani apud Mazariam uincuntur.
    X. Hugo de Gircea apud Catanam occiditur.
    XI. Trablas obsessione ad deditionem cogitur.
    XII. Castrum-nouum comiti federatur.
    XIII. Michel imperator ad ducem uenit.
    XIu. Dux classem aptat uersus Greciam.
    Xu. Comes Tauromenium obsidet.
    XuI. Euisandus pro comite occiditur.
    XuII. Golafri ab Africa sub Tauromenio uisi sunt.
    XuIII. Tauromenium capitur.
    XIX. Ecclesia Traine fundatur.
    XX. Iacenses et Cinenses comes obsidet.
    XXI. Eosdem capit.
     XXII. Comes filiam suam comiti Prouincie dedit.
    XXIII. Castum coniugium laudatur.
    XXIu. Dux Romaniam uadit.
    XXu. Dux Duracium obsidet.
    XXuI. Dux cum uenetianis bellatur.
    XXuII. Dux cum imperatore preliatur.
    XXuIII. Dux Duracium capit.
    XXIX. Dux Castoriam capit.
    XXX. Bennauet traditione Catanam intrat, et paulo post a nostris recuperatur.
    XXXI. Angelmartus apud Geracium contra comitem insurgit.
     XXXII. Turribus Messana firmatur.
    XXXIII. Dux a Gregorio papa a Romania reuocatur.
    XXXIu. Duce reuertente fraus populorum premitur.
    XXXu. Dux fratre arcessito super Capuanum principem uadit.
    XXXuI. Iordanus contra patrem insurgit.
    XXXuII. Dux Romam uadit, et capit.
    XXXuIII. Romani reprehenduntur.
    XXXIX. Boamundus imperatorem superat certando.
    XL. Dux Romaniam iterum uadit.
    XLI. Eclipsis solis fit. Papa moritur, et dux, et rex Anglorum.
    XLII. Rogerius dux efficitur.





INCIPIUNT CAPITULA LIBRI QUARTI.


    I. Benaruet Nicotrum uastat.
    II. Comes cum Benaruet congreditur.
    III. Pisani Africam oppugnant, et comiti retinendam offerunt.
    Iu. Rogerius dux, et Boamundus eius frater reconciliantur.
    u. Comes Agrigentum obsidet et capit.
    uI. Chamut Christianus fit, Castrum-Ioannis redditur.
    uII. Comes episcopos per Siciliam ordinat.
    uIII. Rex Francorum Philippus filiam comitis uxorem expetit.
    IX. Mihera Maiam intrat.
    X. Boamundus Cusentum peruadit.
     XI. Mihera monachus fit.
    XII. Buteram comes obsidet.
    XIII. Papa Urbanus comiti locutum in Siciliam uenit.
    XIu. Comes Adelaidam in uxorem ducit.
    Xu. Notenses comiti reconciliantur.
    XuI. Comes Maltam uadit.
    XuII. Dux et comes Cusentum capiunt.
    XuIII. Iordanus obiit.
    XIX. Simon nascitur.
    XX. Dux Rogerius infirmatur.
    XXI. Guilielmus de Grantauul Rossanam intrat.
    XXII. Dux et comes Castri uillam obsident.
    XXIII. Comes filiam filio imperatoris Alamannorum dedit.
     XXIu. Dux et comes Melfam obsessum uadunt.
    XXu. Rex Ungarorum filiam Comitis in uxorem capit.
    XXuI. Comes Capuam obsidet cum duce Rogerio et principe Ricardo
    XXuII. Urbanus papa ad ipsos tendens pacem componere nititur.
    XXuIII. Capua capitur, et principi Ricardo restituitur.
    XXIX. Urbanus papa legationem Sicilie et Calabrie comiti concedit.





INCIPIT EPISTOLA RELIGIOSI uIRI GAUFREDI BEATI BENEDICTI MONACHI Destinata ab eodem ad uenerabilem Patrem dominum Catanensem episcopum.


 Beate memorie GEORGIO [Ansgrio] Catanensi episcopo, frater GAUFREDUS, ab antecessoribus Malaterra agnomen trahens, infelici cursu mundano cum Martha habito, ad felicitatem quietis Marie cum Lazaro fratri resuscitari.

Quandoquidem, sanctissime Pater, quadam peculiari familiaritate a ceteris episcopis, qui, quantum ad habitum, alterius institutionis esse prefigurantur, habitu religionis quo concingimur, quamuis indignus, uobis me uniri cognosco, peculiari etiam spe a ceteris de uobis presumens fruor, et uos mihi in omnibus negotiis tutorem exposco. Per uos itaque, aut saltem uestra presentia librum hunc reputari expostulo, ut uestre auctoritatis fauore principi gratiosior fiat, uel ab emulis, si forte aliqui insurgant,  ob reuerentiam uestri, minus remorderi presumatur. Sciendum tamen uobis est siue alteri quicunque libri huius recitator uel certe interpres accesserit, si seriatim, minus ordinate, secundum tempora quibus facta sunt que adnotantur uel certe aliqua obliuione pretergressa repereritis, non hec tam mihi quam relatoribus culpando ascribantur, presertim cum de ipsis temporibus quibus fiebant presentialiter non interfuissem, sed a transmontanis partibus uenientem, nouiter Apulum factum, uel certe Siculum ad plenum cognoscatis. Si autem de incultiori petrica questio fuerit, sciendum est quoniam, etiamsi esset unde limpidius aut certe pomposius eructare potuissem, ipsa principis iussio ad hoc hortata est ut plano sermone et facili ad  intelligendum, quo ut omnibus facilius quidquid diceretur patesceret, exararem. Ego igitur siue istud siue illud opponatur, sub umbraculo uestri tutaminis refugium expeto, ut, tanto auxilio innixus, inimico dente mordere attentantes minus pertimescam, et principis nostri sustentamine fruar.

Omnibus, quibus per uniuersam Siciliam episcopale uel clericale nomen assignatur, Gaufredus Malaterra, cum assignatione nominis, et significatum. Antiquorum philosophorum traditione future propaginis humane mos inoleuit fortium facta uirorum, apicibus adnotata, ad posteros transmittere, ne facta memoranda cum ipsis a quibus fiunt silentio depereant sed potius ita litteris commendata, et a futuris lecta uel cognita, ipsos a quibus facta  sunt quadam uite memoria quodammodo quasi uiuere faciant. Quod commendat Sallustius , ille inter historiographos laudabilis rhetor, qui in principio sui libri scripsit dicens: Omnes homines, qui sese student prestare animalibus, summa ope  niti decet, ne uitam silentio transeant quomodo pecora, que natura prona uentrique obedientia finxit. Talibus edoctus auctoribus, sibi ueterum historias recitantibus, famosissimus princeps Rogerius laboriosos et non sine magno discrimine triumphos suos, qualiter uidelicet primo Calabriam, deinde uero Siciliam armata manu subiugauerit, posteris consilio suorum mandare decernens, mihi ut ad huius operis laborem dictandum accingar, iniunxit. Sed quia precedente in me beneficio suo, quidquid iniunxit negare nequeo, minus erudito stylo, et enerui petria, quasi lacum profundissimum natandi nescius, timidus ingredior: uosque uestramque aduersum me indignationem plurimum pertimescens, presertim cum uos limpidissimo fonte grammatice  artis debriatos, non autem me, talis scientie pane ieiunum ad tale opus accingi oportuit. Sed predictus princeps uos maioribus utilitatibus occupatos, interdum uidelicet Ecclesiarum curis cum Martha, interdum uero beate contemplationi cum Maria insudantes cognoscens, uobis, ne a meliore proposito uos reuocet, parcit. Me uero, quasi uacantem, et nulli exercitio deditum, quadam manu pulsationis uigilantiorem reddere satagit. Rogo itaque uos, ut memores Scripture dicentis: Inuicem onera uestra portate: et sic adimplebitis legem Christi; et quod alibi dicitur: Frater fratrem adiuuans ambo consolantur: ad debile carmen meum sustentandum pedem uestri fauoris porrigatis: ut clypeo uestre auctoritatis munitus incursus detrahentium, et inimico  dente aliorum dicta, uel facta rodere tentantium minus pertimescam. Sunt enim quidam, qui cum alicuius scientie gradus utcunque attigerint, et exinde humane laudis fauorem adepti fuerint, tumenti supercilio tanta inuidia superfluunt, ut neminem sibi litteris equipollentem ex proximo habere uelint. Sin autem eos habere contigerit opus alienum, detrahendo mordaci dente appetere non desistunt alterius laude suam minui timentes. His competenter assignari potest illud Scripture, qua dicitur: Scientia inflat; sed non subsequitur in eis: caritas edificat. Adsunt alii econtra, quorum scientia et mores ipsos in tantum nobilitant, ut quantum plus philosophico fonte debriantur, tanto minori extollentia rapiantur: gressum mentis semper in  humilitate figentes; aliorum dicta, uel facta non remordentes: sed quod minus ornate dictum ab eis audierunt, cum mansuetudine intra seipsos, non autem in publico, ne forte scandalizentur, corrigunt. Et ut eos apud potentes huius seculi gratiosos  uerbis faciant, extollere nituntur; eorum laudem, uel lucrum, quasi suum estimantes. Horum affectuosam beneuolentiam aduersum me inuitari exposco. Ego uero quecunque dictauero uobis corrigenda,  et rosis uestre scientie exornanda reputabo: ut uinea a uobis exarata, cultu uestre scientie potata, uberiores fructus reddens, in maiorem laudem et gratiam perueniat principis.



GAUFREDI MALATERRAE. MONACHI BENEDICTINI HISTORIA SICULA



INCIPIT LIBER PRIMUS.



CAPUT PRIMUM. Primum sonat, que pars est Francie Nortmannia.


Nortmannia patria quedam est in partibus Gallie, que quidem non semper Nortmannia dicta fuit, sed regalis quondam Francorum regum fiscus, cum toto suo cuius pars erat, generali nomine Francia nuncupabatur, usque Rholo dux fortissimus, pirata a Dacia uel Noruegia, coadunata sibi plurima fortium manu militum nauali exercitu se pelago credentium Frisiam, et queque maritima loca uersus occidentem deuastans, tandem in portu, quo Sequana fluuius in mare defluens intrat appulsus est; cuius per alueum maxima classe profundiores partes Francie penetrans, amenitate locorum inspecta, pre ceteris, quas  pertransierat regiones, hanc amore amplecti et sibi adoptare fecit. Est enim piscosis fluminibus et feralibus siluis abundantissima, accipitrum exercitio aptissima, frumenti et ceterarum segetum fertilis, piscinis uberrima, pecorum nutrix. Quamobrem ex utraque ripa prosilientes incolas illius regionis imperio subiugare ceperunt.



CAPUT II.


Rholo duce dat piratas per mare Norueia,
Hanc peruadunt. Rex occurrit, ut abinde arceat;
Bellum differt, fedus init, fit eorum dominus.

Rex autem, qui tunc temporis Francie preerat Ludouicus, ut credimus, secundus, comperiens hostes fores imperii sui inuasisse, primo quidem  indignatus, commoto exercitu hostibus occurrendum et ducem et eos a finibus arcere instituit. Sed cum hoc non sine magno detrimento suorum se agere posse cognosceret, uarios euentus belli pertimescens, suorum sanguini parcens, seniorum usus consilio, federa pacis, et seruitium quod ab ipsis sibi offerebatur, accepit; eisque maximam partem terre quam peruaserant in beneficium concessit.  Itaque terra illa  concessa a pago Pontiniensi, quem ab orientali parte sui habet, secus mare Anglicum quod ab Aquilonari parte adiacet, usque  in Britanniam que fines eius occidentales claudit; ab occidentali uero et meridiano cornu, pago Cenomanico terminatur usque in Carnotensem, et a Carnotensi clauditur uelcasino et Beluacensi usque Pontinum. Hanc terram sibi determinatam a rege Francorum Rholo dux hereditali feudo suscipiens, inter suos, prout conuenire cognoscebat, distribuit, pretiosiora queque pro suis usibus reseruans. Quia uero procinctus terre paucis perstrinximus, de more quoque gentis aliqua dicere utile uidetur.



CAPUT III. De more Nortmannice gentis ab Altauilla.

Est quippe gens astutissima, iniuriarum ultrix spe alias plus lucrandi, patrios agros uilipendens,  questus et dominationis auida, cuiuslibet rei simulatrix, inter largitatem et auaritiam quoddam medium habens. Principes uero delectatione bone fame largissimi; gens adulari sciens, eloquentiis in studiis  inseruiens in tantum ut etiam ipsos pueros quasi rhetores attendas. Que quidem nisi iugo iustitie prematur, effrenatissima est, laboris, inedie, algoris, ubi fortuna expedit  , patiens, uenationi, accipitrum exercitio inseruiens. Equorum ceterorumque militie instrumentorum et uestium luxuria delectatur. Ex nomine itaque suo terre nomen indiderunt. North quippe Anglica lingua, aquilonaris plaga dicitur. Et quia ipsi ab aquilone uenerant  terram ipsam etiam Nortmanniam  appellarunt. In cuius quidem prouincia ciuitas est, que Constantinum dicitur, in cuius territorio uilla est, que Altauilla nuncupatur, non quidem tantum pro excellentia alicuius montis in quo sita sit, sed quoniam, ut credimus, aliquo auspicio ad considerationem prenotantis euentum et prosperos successus eiusdem uille futurorum heredum, Dei adiutorio et sua strenuitate gradatim altioris honoris culmen scandentium. Nam nescimus utrum in precedentibus partibus uel certe in postea futuris heredibus, aut etiam in utrisque, diuina  prouidentia quod sibi placeret inspiciens heredes ipsos in tantum  prouexit ut, sicut Abrahe repromissum est, in gentem magnam crescentes et suum imperium armis dilatantes, multarum gentium sibi colla subdiderint; quod paulatim perstringendo stylo prosequemur.



CAPUT Iu. De Tancredo et prima, uel secunda uxore sua, et liberis.

Erat miles quidam preclari admodum generis, qui, ab antecessoribus suis hereditario iure sibi hanc uillam relictam possidens, Tancredus nomine, duxit uxorem, moribus et genere splendidam mulierem, nomine. . . . .  , ex qua legali successione annorum quinque filios postea futuros  comites suscepit, Guillelmum uidelicet, cognomine Ferreabrachia, Drogonem, Hunifredum, Gaufredum et Serlonem. Horum matre defuncta, cum ipsa etas adhuc uiridis patri continentiam denegaret, honestus inhonestos coitus abhorrens secundas nuptias celebrauit, malens una et legitima esse contentus quam fedo concubinarum amplexu maculari, memor illius apostolici dicti: Unusquisque accipiat uxorem propter fornicationem deuitandam. Et quod sequitur: Fornicatores et adulteros iudicabit Deus. Ducta uero Fransendis uocabatur, generositate et moribus priore non inferior, que legitimis terminis marito septem peperit filios, non minoris pretii uel dignitatis a predictis fratribus futuros; quorum nomina subtitulamus hic: primus Robertus  Guiscardus, postea totius Apulie princeps, et Calabrie dux, uir magni consilii, ingenii, largitatis et audacie; secundus, Malgerius; tertius, Guilielmus; quartus, Alueredus; quintus, Humbertus; sextus, Tancredus; septimus, Rogerius minor, postea Sicilie debellator, et comes. Mater uero accuratissime et materno affectu filios suos nutriens tanto amore ipsos qui non sui, sed mariti sui, ex precedenti uxore erant, amplectebatur ut uix discernere posses, nisi ex aliqua causa didicisses, quis filius uel quis non filius esset. Unde et a marito plus amabatur et a circummanentibus plurimum appretiabatur. Infantes uero, ut etas illis ministrabat, pueriles annos transcendentes, cum iam adolescentiam unus  post alium attigissent, ceperunt militaribus disciplinis adherere, equorum et armorum studia frequentare, discentes seipsos tueri et hostem impugnare.



CAPUT u. Qualiter primi filii Tancredi Guilielmus, et Drogo et Hunifredus, a Nortmannia digredientes, Apuliam uenerunt.

Sed cum uiderent, uicinis senibus deficientibus, heredes eorum pro hereditate inter se altercari, et sortem que uni cesserat inter plures diuisam singulis minus sufficere, ne simile quid sibi in posterum eueniret, consilium inter se habere  ceperunt; sicque communi consilio prima etas pre ceteris adhuc minoribus magis roborata, primo patria digressi, per diuersa loca militariter lucrum querentes, tandem apud Apuliam Italie prouinciam, Deo se ducente, peruenerunt.



CAPUT uI. Qualiter primum principi Capuano seruientes ab ipso ad Salernitanum transierunt.

Audientes itaque inter duos famosissimos principes, Capuanum uidelicet et Salernitanum, quibusdam controuersiis insurgentibus, inimicitias efferbuisse, causa militariter aliquid lucrandi, quia uiciniorem uia qua ueniebant uiam inuenerunt, Capuano sese obtulerunt? Ubi aliquantisper commorati, cum multa strenue, remuneratione accepta, peregissent,  tenacitate Capuani cognita, illo spreto, ad Gaimarii  Salerni principem transiuerunt. A quo decenter suscepti propter militarem laudem que iam ipsos per uniuersam Apuliam famosissimos effecerat, et maxime quia ab inimicante sibi principe ad se transierant, multis donariis ad fidelitatem eius inflammati, diuersis et crebris incursionibus Capuanos lacessentes, totam Prouinciam, acsi pestilens calamitas detonaret, attriuerunt  circumquaque, et Salernitani passim iniurias principis ulciscentes, indefessi idem facere adiuerunt, intantumque rebellantes antea principi compescuerunt ut omnia circumquaque se pacata silerent. Longobardorum uero gens, inuidiosissima et semper quemcunque probum suspectum habens, ipsos apud  eumdem principem, inimico dente mordente, occulto detrahebant, suggerentes quatenus eos a se repelleret, quod ni faceret, facile futurum ut gens tante astutie, tante strenuitatis, addentes etiam ex sui cordis malitia, tante perfidie principe exheredato, ipsi sua calliditate hereditate eius potirentur. Unde et cor principis eisdem artibus imbutum facile in deterius procliue peruertunt. Sed princeps, quamuis prauis consiliis suorum assentiens quod hortabantur facere moliretur, tamen strenuitatem illorum timens, quod animo occulte agebat minus in propatulo aperire presumebat.



CAPUT uII. Qualiter cum Maniaco Greco ad Siciliam debellandam primo transierunt.


Maniacus autem quidam, natione Grecus, a Constantinopolitano imperatore his, que apud Calabriam uel certe Apuliam erant sui iuris prefectus, Siciliam ad utilitatem debellandi applicare disponens, undecunque sibi auxilia conduxit; unde et ex parte imperatoris Salernitano principi, ut amico imperii, mandat quatenus ipsos, per quos inimicos suos debellauisse fama erat, in auxilium sui imperii mittat, promittens etiam multis premiis remunerandos. Princeps autem nactus occasionem, qua honeste eos a se dimittat, uocat; accersitos, ad quod hec rogatus erat, hortatur, premia que pollicebantur,  ut eos ad id facilius impellat, uerbis enumerans, etiam de suis pollicetur. Porro illi, non tam imperio principis quam spe eorum que pollicebantur illecti, apparatis que necessaria erant, ad Maniacum usque peruenerunt. De quorum aduentu Maniacus non minimum gauisus, plurimum eorum auxilio fidens, nauigio aptato, Siciliam numeroso exercitu inuadunt  , primoque Messanam, quia ripe applicuit, contiguam oppugnans, deditione fedus secum inire cegit. Nam quamuis apud Messanam strenuissimi sue gentis milites essent, qui ab urbe progredientes in congressu Grecos plurimum collidebant; sed tamen Grecis cedentibus, nostris congrediendi locus patuit. Messanenses, nostrorum strenuitate nondum experta, primo quidem  acriter instare ceperunt. At ubi uident se plus solito uexari, quasi noue gentis militiam abhorrentes, terga prebuerunt nostris usque in proximum urbis, extremos quosque cedentibus. Maniacus nostrorum causa nactus urbem, in pretio eos habere cepit, donisque et promissionibus corrigere  ad militiam. Inde ergo profundiores partes Sicilie attentando et omnia subiugando progredientes, Syracusam usque peruenerunt. Arcadius quidam, qui urbi principabatur, nostris infestus multas strages dabat. Quo Guilielmus Tancredi filius, qui Ferreabrachia nuncupatur, plurimum indignatus impetu facto super eum irruit, fortiterque congrediens hastili robore deiectum interfecit; unde et maxima laudis  admiratione deinceps apud Grecos et apud Siculos fuit. Siculi itaque usque ad sexaginta millia congregati Maniaco, et suis in partibus Traine urbis bellum offerre tentant. Porro Guilielmus filius Tancredi, laude militie ferox armis  , strenuus, Grecos ad certamen preueniens, certamine inito cum sue gentis tantum militibus cum hoste congreditur, antequam Greci ad locum certaminis perueniant. Fortiter agendo plures strauit  , reliquos fugat, uictor efficitur. Greci, ad locum quo certatum fuerat peruenientes, nostris hostes insequentibus, spolia diripiunt, inter se diuidunt, nulla portione nostris qui ab hoste excusserant reseruata.



CAPUT uIII. Qualiter Arduinus a Maniaco cesus sit.

 Quod cum nostri, a persequendo hostes redeuntes, cognouissent, iniuriam rati, per Arduinum quemdam Italum, qui ex nostris erat, quia Greci sermonis peritiam habebat, Maniacum utique improuise, an ex deliberatione industrie spolia diuiserit, ad rationem ponunt. Porro ille indignatus, quasi potestati sue contradicere presumpserint, cum liceat de eisdem spoliis sibi pro libito suo agere, per spatia castrorum fustibus cedendo, ad ignominiam gentis nostre contumeliis affici precepit. Arduinus rediens cum talia nuntiat, nostri graue ferentes, in Grecos insurgere deliberant. Sed Arduinus  uix eos compescens utilius consilium dedit, scilicet ut ira dissimulata ipse cultioribus uestibus in presentiam Maniaci procedat, donec, illis minus suspicantibus, ipse a notario Maniaci, cuius amicitia fruebatur, chirographum, quo liberius transeant Pharum, quouis astu accipiant. Quod cum sic machinatur, Maniacus his que agebantur ignarus, beneuolentiam militis laudare, munera promittere, subsannando tamen cum suis ridere. Ut autem chartulam a notario, quasi aliquod negotium uersus Calabriam habens, Arduinus accepit, nostri clam de nocte Messanam usque progressi, Pharum impune transeunt, sicque uersus Apuliam tendentes, Calabriam et quecunque Grecorum iuris esse sciebant uastant percurrentes, sicque faciendo usque in Apuliam  peruenerunt; sed dolositatem Gaimarii principis cognoscentes, ad ipsum minime transierunt: uerum prouinciam inuastando, sibi eam subiugandi consilium accipiunt.



CAPUT IX. Qualiter Melfa a Nortmannis edificata sit, et de legato a Grecis misso, et de primo congressu quem cum Grecis habuerunt.

Sed cum sine castro, quo se tuerentur, patrie illius incole  essent, castrum, quod Melfa dicitur, construxerunt; ubi cum quingenti tantum milites essent, Greci, qui terre illi principabantur, maxima multitudine ex Calabria et Apulia sibi coadunata usque ad sexaginta millia armatorum, ut eos a finibus suis propellerent, uersus illos ire ceperunt,  legatoque premisso mandant ut quod maluerint eligant; aut certamen in crastino secum habere, aut pace sibi indulta incolumes a peruasis finibus recedere. Legatus uero, qui ad hec missus fuerat, cum pulcherrimo equo insideret, quidam Nortmannus Hugo, cognomento Tudextifem  , equum manu attrectare cepit. Ut autem mirabile aliquid de se sociisque suis, unde terrerentur, Grecis mandaretur, nudo pugno equum in ceruice percutiens uno ictu, quasi mortuum, deiecit. Reliqui uero Nortmanni prosilientes Grecum, qui cum equo deiectus fuerat et solo timore lesus quasi exanimis humi iacebat, erigunt; equum autem usque ad quoddam precipitium pertrahentes deiiciunt. Porro Grecus, cum uix consolatione Nortmannorum ad  mentem rediisset, meliori equo ab eis accepto, certamen paratum sociis refert. Sed cum quod acciderat principibus populi sui tantum retulisset, illi, admiratione et metu percussi, uerbum inter se comprimebant, ne forte, si in propatulo diceretur, exercitus territus refugeret. Mane itaque facto, summo diluculo a Nortmannis occurritur, fortiterque congredientes acerrime utrinque pugnatur. Intererant huic certamini de filiis Tancredi, Guilielmus Ferreabrachia et comes Drogon; necdum quisquam fratrum eos subsecutus fuerat. Isti uero, ut fortissimi milites socios animantes, sed et ipsimet  fortiter agentes, multis ex hostibus prostratis, tandem in fugam reliquos dederunt; quos insequentes et posteriores quosque cedentes, uictoriam obtinuerunt, multis hostibus in flumine, quod Oliuetum dicitur, dum transnatare cupiunt, submersis.



CAPUT X. De secundo prelio sub Montepiloso.

uicti, necdum autem defatigati, sed seipsos inuicem animantes, multo ampliori exercitu congregato, duce Annone qui ad hoc ab imperatore Constantinopolitano missus fuerat, iterum bellum parant. Quibus Nortmanni bello non segnes, sub Montepiloso occurrentes, fortiter congressi ostendentes se bellum nolle refugere, sed potius quasi ex delectatione appetere. In congressu Grecis contra ipsos fortiter  agentibus, cum iam Nortmanni fatigari pre nimia cede cepissent, Guilielmus quartane febris typo laborabat, et pre nimia infirmitate, qua premebatur, certamini interesse non poterat, sed procul iacens exitum rei exspectabat. Cum uideret iam suos minus fortiter agere, et pene deficere, indignatione et ira, infirmitatis qua premebatur oblitus, arma corripiens sese, quasi leo furibundus, hostibus medium dedit, suosque uerbis exhortatoriis recreans, fortiter agendo hostes in fugam uertit, duce  Anno, duce exercitus, qui caudatus erat, quasi boue interfecto. uiribus itaque suis diffidentes et fortune minus credentes, castra sua munientes ultra decertare cum Nortmannis, nisi muris interpositis, non presumebant, sed neque ipsi muri contra Nortmannos  tueri poterant. Nam crebris incursionibus eos lacessentes, uineta et oliueta eorum exstirpabant, armenta, et pecora et cetera que ad usum necessaria sunt, nichil extra castra relinquentes, diripiebant. Sed et ipsa castra, ipsis intra reclusis, exercitu uallantes oppugnabant, machinamentisque, quibus doctissimi artifices erant, ad id officii agendum, necessariis aptatis, muros et turres crebris ictibus impingendo, funditus diruebant. Ruptis muris, adytis patentibus irrumpentes, omnia sibi diripiebant, unde et reliqua circumquaque castra, id sibi inuicem cernentes, ultro sese eorum ditioni subdebant.



CAPUT XI. De iunioribus filiis Tancredi, qui precedentes fratres in Apulia subsecuti sunt.


Iuniores uero fratres, quos etas adhuc domi immorari cogebat, precedentes seniores fratres apud Apuliam fortiter agendo, altioris culmen honoris et dominationis ascendisse, fama referente cognoscentes, quamcito etas permisit, ipsi quoque subsecuti, duobus tantum in patria relictis, ne hereditas, uel competens  stirps alienaretur. Abeuntes uero remanentibus ut remanerent uix persuaserunt, sed in hoc potius preualuerunt quod heredibus eorum, si se sequerentur, de his que acquisituri erant  sese benefacturos polliciti sunt. Sed perlongum est huic operi, per singula perstringendo inserere, qualiter apud Apuliam egerunt  . Hoc tantum summatim non solum nos, sed etiam res ipsa testatur, quod omnem patriam armis domantes sibi subiugauerunt. Subsequente enim se suorum, et parentum et compatriotarum, sed et reliquarum circumadiacentium regionum, spe questus, maxima multitudine, ipsi impigri largitores, quasi fratres suscipientes, equis, armis, et uestibus ac diuersis muneribus ditabant. Quibusdam etiam terrarum loca largissime impertiebantur, omnibus diuitiis huius mundi auxilia fortium militum preponentes. Quamobrem nichil incepti incassum illis preteribat. Unde et illud euangelicum illis prouenit, ubi dicitur: Date, et dabitur  uobis. Quanto enim ampliora largiebantur tanto maiora lucrabantur.



CAPUT XII. De morte Guilielmi comitis.

Igitur seniore fratre, Guilielmo uidelicet comite, infirmitate preueniente, defuncto, magnus dolor omnes Nortmannos inuasit. Quippe qui tanti consilii uirum, tam armis strenuum, tam sibi munificum, affabilem, morigeratum ulterius se habere diffidebant. Sed exsequiis, ex more accuratissime et cum magno planctu non immerito celebratis, secundus frater Drogo totius Apulie dominatum suscepit: uir quidem, ut succincte dicamus, per cuncta laudabilis. Hic fratrem suum Hunifredum Abagelardo  comitem, apud castrum, quod Lauel dicitur, uirum  prudentissimum consilio Apuleiensium et Nortmannorum ordinauit; Robertum uero Guiscardum in Calabria posuit, firmans ei castrum in ualle Cratensi, loco qui Scribla dicitur, ad debellandum Consentinos et eos qui adhuc in Calabria erant rebelles.



CAPUT XIII. De morte comitis Drogonis

Longobardi igitur Apuleienses, genus semper perfidissimum, traditione per uniuersam Apuliam silenter ordinata, ut omnes Nortmanni una die occiderentur determinato die, cum comes Drogo apud castrum Montis Olei, quod corrupte ab incolis Montolium dicitur, moraretur, summo diluculo, ad ecclesiam, ut sibi mos erat, properans, cum iam  ecclesiam intraret, quidam, Risus nomine, eius comitis compater, et sacramentis federatus, post ianuam latens, federe rupto, ferro eum suscepit, qui cum pluribus suorum, paucis aufugientibus, occisus est. Sed per diuersa Apulie loca plures hac traditione occubuerunt. Porro Hunifredus Abagelardo  nece fratris turbatus, honorem sibi uindicans, castra, que frater possederat, insiluit; Nortmannosque, qui periculum traditionis euaserant, sibi alligans, in uindictam fraterne necis insurgit, multoque tempore castrum, quo frater suus occisus fuerat, oppugnans, tandem deuicit, fratrisque interemptorem, cum sibi  assentientibus, diuersis cruciatibus afficiens, eorum sanguine iram, et dolorem cordis sui aliquantulum exstinxit.



CAPUT XIu. De Leone apostolico, qualiter a Nortmannis captus sit.

Apulienses uero, necdum traditionibus exhausti, per occultos legatos IX Leonem apostolicum ut in Apuliam cum exercitu ueniat inuitant, dicentes Apuliam sibi iure competere, et predecessorum suorum temporibus iuris Ecclesie Romane fuisse, se illi auxilium laturos; Nortmannos imbelles, uiribus enerues, numero paucos. Ille, ut assolet, quamuis prudentissimus esset, ambitione captus, Alamannorum exercitu ab imperatore sibi in adiutorio recepto, confidens in auxilio Longobardorum Apuliam  intrat. Comes uero honestius ducens cum honore uitam finire, quam cum dedecore uita comite suscepto honore priuari, commoto exercitu audacter hostibus occurrit; ordinataque acie suorum certamen iniens, cum primo congressu fortiter, ut solitus erat, agere cepisset, Longobardi territi fuga se ipsos tueri nituntur, Alamannis in prelio relictis. Qui cum fortiter dimicarent, nullum refugium, nisi in armis habentes, Nortmannis uincentibus, pene omnes occubuerunt. Apostolicus fuga uite asylum expetens, intra urbem prouincie Capitinate, que Cimitata dicitur, sese profugus recepit. Quem hostes insequentes armato milite obsident; aggeres portant, machinamenta ad urbem capiendam parant, incolas minis terrent, ut apostolicum reddant. Illi  uero semper perfidissimi, nulla pactione ad utilitatem apostolici, nisi ut seipsos tuerentur, acquisita, eum per portas eiiciunt; quem hostes suscipientes, ob reuerentiam sancte Romane Ecclesie, cum magna deuotione eius prouoluuntur pedibus, ueniam et benedictionem eius postulantes. Sed et usque ad loca quo exercitus castra et tentoria fixerat, eum omni humilitate illi seruire exsecuti sunt. Quorum legitimam beneuolentiam uir apostolicus gratanter suscipiens, de offensis indulgentiam et benedictionem contulit, et omnem terram, quam peruaserant et quam ulterius uersus Calabriam et Siciliam lucrari possent, de S. Petro, hereditali feudo sibi et heredibus suis possidendam concessit, circa annos 1052.



CAPUT Xu. Qualiter Leo papa a Nortmannis cum honore dimissus sit.


Apostolicum itaque Romam regredientem comes Hunifredus, quousque sibi placuit, cum honore conduxit. Ubi uero licentiam redeundi concessit, in Apuliam reuersus omnem terram placidam et sibi obedientem inuenit, quam longo tempore in pace rexit, ut uix in aliquo loco sue dominationis latro uel qui suis imperiis contradicere auderet, posset inueniri. Duos itaque fratres suos comites fecit, Malgerium Capitinate, Guilielmum uero in principatu.  Sed Malgerius moriens cum omnem comitatum suum Guilielmo fratri suo reliquisset, Guilielmus Gaufredum fratrem suum diligens sibi concessit.



CAPUT XuI. De Roberto Guiscardo, qualiter castrum Sancti Marci firmauit, et qualiter cum Sclauis pedes predatum iuit.

Robertus uero Guiscardus cum apud Scriblam moraretur, Calabros fortiter impugnans, cum uideret suos propter infirmitatem loci et eris diuersitatem languescere, saniorem locum expetens, non quidem hostes deuitando, ut timidus retrorsum uadens, longius  recessit, sed potius quasi in hostem hians, in uiciniorem se conferens castrum, quod S. Marci dicitur, firmauit. Sed cum firmato  castro quid motus introduceret non inueniret, abstraxerant enim circummanentes ad proxima castra queque habebant ne ab ipsis diriperentur, quodam uespere dapifer, qui omni domui sue preerat, requisiuit ab ipso quid in crastinum comesturi erant ipse uel milites sui, dicens se neque uictum neque pretium ad emendum habere; quod si pretium haberet, nusquam, ubi cum pace adiri posset, inueniri posse. Guiscardus usque ad sexaginta, quos Sclauos  appellant, totius Calabrie gnaros secum habens, quos quasi fratres fidelissimos sibi beneficiis et muneribus missis effecerat, sciscitatus est ab eis, utrum locum adibilem scirent, quo preda  posset capi. Quibus respondentibus se ultra montes uia preruptissima in profundissimis uallibus  permaximam scire, sed sine magno discrimine extrahi non posse, Robertus tale fertur dedisse responsum: Eia, tutissimi uite mee fautores, itane patiemini Guiscardum, sed et ne uos fame affici  ? Causa uictus acquirendi, dubia fortuna, usque in periculo uite tentanda est. Nam et tentantes sepe triumphaliter euasisse audiuimus, neminem uero, qui fame interierit, laudari. Ite, inquit, nocturni predones, ebrietas Calabros minus uigiles esse permittit. Nam et hunc diem celebrem habentes, ex more conuiuiis et potationibus studuerint  . Preite  , subsequar militibus  armatis. Sicque lecto parato, cum iam collocatus esset, de nocte nullo sciente consurgens uili ueste et scarpis, quibus pro calceariis utuntur, ad similitudinem abeuntium sese aptans,  illis medius adiungitur. Sicque per totam noctem ignotus comes illis factus, nulli eorum uerbum effecit. Nam neque excreare uolebat, ne forte ita quis esset deprehenderetur. Quia enim eiusdem gentis erant, non ex toto sese credebat illis. Porro ubi ad locum prede uentum est, quidquid ibi inuenerunt ante se colligentes, ipse crebris saltibus et uibrante hastili, ut reditum accelerent, socios hortabatur. Sed antequam illucesceret, ii quibus damnum illatum fuerat, sua ablata perpendentes, cum ducerent, militibus ut predam excutiant, prosequuntur. At  Guiscardus, insequentes approperare uidens et socios, ne preda priuari patiantur, sese inuicem audacter cohortari audiens, ut audaciores redderet, iam quis esset aperuit. Guiscardus, inquit, adsum particeps laboris uestri. Sine me nil periculi patiemini. Forti animo estote, et insurgamus hostibus. Nam, Deo fortunam prosperante, facile preualebimus. Hec dixit, et hostibus cum maximo furore occurrens, dum certat, multos perimit, plures capit, reliquos fugat, uictor efficitur. Sicque triumphalibus spoliis acceptis, de peditibus suis equites fecit, denique iam securus, captiuos secum deducens, precedit, paucis qui predam post se minent relictis. Milites uero sui cum iam, luce orta, eos armatos uersus castrum aduenire cognoscerent, hostes suspicati,  dominum suum ubi esset nescientes, per totum castrum clamore requirunt. Non inuenientes turbantur; audacter tamen castro prosilientes illis quos hostes suspicabantur occurrere accelerant. Porro Guiscardus, equum in quo sedebat calcariis urgens, alta uoce Guiscardum ingeminando occurrit, sicque agnitus ab illis de presentia sua et de felicitate fortune omnes hilares reddit. Redarguitur tamen plurimum ab ipsis quod talia presumpserit, et ne ulterius presumat admonetur, ne fortuna que nunc arrisit postmodum si tentetur, in peius cedat. Sic castrum preda et redemptione captiuorum ditans, Calabros crebris incursionibus plurimum lacessiuit.



CAPUT XuII. De Roberto Guiscardo et Petro de Turra.


Qualiter uero Petrum de Turra qui apud Bisinianum morabatur, acceperit, silentio pretermittendum non est. Erat quippe idem Petrus ditissimus ciuis Bisinianensis, sed et consilio et uirtute ceteris pollens, omnibus principabatur. Soliti autem erant multoties conuenire, hic et Robertus Guiscardus, quasi ad placitum de pluribus controuersiis que inter suos eueniebant. Porro Guiscardus, cum sciret eum maxima pecunia abundare, et pre ceteris castro dominari, cepit animo tractare qualiter per eum et castro potiri posset, et pecuniam quam possidebat abstraheret. Quod secum diu reuoluens, tandem consilio cum suis habito, quadam die nullo federe interposito extra castrum Bisianense, in  campo in quo colloqui consueuerant cum uenissent Guiscardus, uidens maximam multitudinem cum Petro uenisse, nuntio premisso mandat se illi multitudini intermisceri nolle, ne forte inter ipsos tumultus ex aliqua re fieret, sed longius promotis utriusque partis sociis ipsi duo in medium collocuturi conuenirent. Predixerat tamen suis quid facere disponebat, et cum necesse foret, sibi citius auxiliaturi occurrerent. Assentiente itaque Petro his que a Guiscardo mandata sunt, sibi minus prospiciens, sociis a longe dimissis, ipse medio loco Guiscardo obuianti accelerat. Considentes ergo et diu sibi ad inuicem loquentes, cum iam discessuri assurgerent, Guiscardus enormitate et mole corporis illius inspecta, uiribus suis minus diffidens, erat enim in  omnibus presumptuosissimus, et magnarum rerum audacissimus attentator, Petrum medium corripiens, collo suppositum uersus suos asportare cepit. Accurrentibus itaque utriusque sociis, Bisinianensibus, ut Petrum eruerent, Nortmannis uero, ut dominum suum iuuarent, Guiscardus Petrum eneruiter reluctantem interdum portando, interdum uolutando, interdum trahendo usque ad suos perduxit. Calabrenses uero de Petro iam desperantes, et pro ipso cum Nortmannis minime certare prenitentes, fugiendo sese in castrum Bisinianense receperunt. Nortmanni uero, gaudentes quasi de triumpho, usque ad castrum S. Marci Petrum secum adducunt, ubi aliquandiu in captione detentus, pecuniam mirabilem persoluens, seipsum a captione liberauit, sed ciuibus  non assentientibus, castrum minime reddere potuit. Tali calliditate et huic similibus Calabrenses de Guiscardo compertis, genus formidolosissimum, omnes ante eum tremebant, quippe cui neminem assimilari posse armis et ingenio, sed neque uiribus dicebant.



CAPUT XuIII. Qualiter Robertus Guiscardus comes Apulie factus sit.

Tanta itaque pecunia Guiscardus accepta suos abundanter remunerando, in sui fidelitate roborat, Calabrensesque infestiores reddit, quotidiano impetu lacessens Bisinianenses et Consentinos, Marturianenses et his adiacentem prouinciam secum fedus inire cegit: tali uidelicet pacto ut castra sua retinentes seruitium tantummodo et tributum persoluerent,  et hoc sacramentis et obsidibus spoponderunt. Hunifredus igitur comes, Apuliam gloriosissime et laudabili pace gubernans, infirmitate preuentus, quod dolor est dicere, mortuus est. Quod Guiscardus, qui tunc temporis apud S. Marcum morabatur, audiens, uersus Apuliam magno cum dolore animi accelerat; susceptusque a patrie primatibus, omnium dominus et comes in loco fratris efficitur, ordinatisque rebus suis et tota Apulia sibi in pace conciliata, quod primum animo conceperat minime obliuisci potuit, sed iam ampliori imperio dilatatus et maioribus uiribus, militum uidelicet copia auctus, ad quod ceperat peragendum iterum intendit. Exercitu itaque commoto, et his que ad expeditionem necessaria erant, uersus partes Calabrie aciem  dirigit; pertransiensque Consentinos fines et Marturianenses, iuxta calidas aquas, super flumine quod Nocato dicitur biduo permansit, ut exercitum itineris asperitate fatigatum recrearet et terram certius exploraret. Indeque pertransiens usque ad castrum quod Scyllatium dicitur, iuxta littus maris iter intendens, Rhegium usque peruenit, ubi triduo situ loci inspecto, cum uideret se ciues urbis, nec minis nec blandimentis flectere posse, quibusdam negotiis uersus Apuliam se reuocantibus, reditum parat. Decedenti Leucastrum, et Maia et Canalda pacem facientes sese dediderunt.



CAPUT XIX. De Rogerio iuniore filio Tancredi.

Rogerius uero minor frater, quem adhuc domi  iuuenilis etas et amor parentum detinuerat, subsecutus in Apuliam uenit; de cuius aduentu Guiscardus, non minimum gauisus, honore quo decebat eum suscepit. Erat enim iuuenis pulcherrimus, procere stature, eleganti corpore, lingua facundissimus, consilio callidus, in ordinatione agendarum rerum prouidus, omnibus iocundus et affabilis, uiribus fortis, militia ferox; quibus artibus breui tempore omnem gratiam meruit. Quia uero factiosus erat, et laudis, ut in tali etate assolet, appetens, factiosos quosque sibi alligans, queque habere poterat libenter et largissime illis impertiebatur. Porro Guiscardus, fratris constantiam et militarem audaciam certius experiri uolens, cum sexaginta tantum militibus plurima millia hostium debellaturus,  in Calabriam dirigit. Qui audacter pergens, in altiori cacumine montium uibonensium castra metatus, tentoria fixit, ut longe lateque uisus incolas circumquaque facilius deterreret. Quod cum compertum fuisset per omnes ciuitates, et castra illius prouincie et totius uallis Salinarum, territi omnes legatos qui pacem postulent dirigunt, munera plurima dantes fortissima castra eneruiter reddunt in seruitutem, iuramentis et obsidibus federantur.



CAPUT XX. De Rogerio qui a Roberto Guiscardo inuitatus a Calabria in Apuliam uadit.

Sic terra ad suam et fratris fidelitatem pro libito ordinata, plurimum pecunie quam acceperat in  Apuliam fratri per legatos misit, euentus suos qualiter egerit mandans. Ipse uero castrum, quod Incifola dicitur, studiosissime turribus et propugnaculis firmans, armatis militibus muniuit; omnibus, que ad uictum necessaria erant, sufficienter introductis. Guiscardus uero pecunia, que sibi a fratre directa est accepta, et strenuitate eius agnita plurimum gauisus est, eiusque colloquium desiderans, ut ad se uenire acceleret mandat. Ille, sex tantummodo milites secum ducens, reliquis ad tuendum castrum, quod fecerat, et prouinciam premendam, ne fraudes presumerent, relictis, in Apuliam ad fratrem uenit; a quo cum decenter fuisset susceptus, euentus suos alternatim conferentes, mutua collocutione locuti sunt  .



CAPUT XXI. Robertus Guiscardus, et Rogerius cum exercitu Rhegium uadunt.


Sicque cum moratus est, donec communi consilio paratis his que ad expeditionem necessaria erant, maxima manu equitum et peditum iuga montium Calabrie transcendentes, uersus Rhegium incedunt. At cum in uallem Salinarum uentum est, Guiscardus  audiens Rhegienses omnia circumquaque que ad uictum necessaria erant secum infra urbem clausisse, et nichil relictum quod exercitui contiguum foret, prouidens ne obsidenda urbe famis angustia exercitum propelleret, Rogerium fratrem cum trecentis militibus uersus castrum, quod Geracium dicitur, in predam dirigit, summopere admonens ut quidquid ad uictus necessaria rapere posset, apud Rhegium exercitui deferat; ipse, recto itinere gradiens, urbem obsidere accelerat.



CAPUT XXII. Rogerius cum maxima preda Rhegium uenit.

Rogerius uero, studens ad gratiam fratris et totius exercitus quod sibi iniunctum erat peragere, altissimos colles cum profundissimis uallibus perlustrans,  ut fidelis et studiosa apes, onustissimus ad exercitum cum maxima preda rediit, iamque pene deficientes omnes abundantia recreauit. Guiscardus uero, uidens se uersus ciuitatem minus proficere et exercitum hiemis asperitate turbari, obsessionem soluens discessionisque dans licentiam, ipse apud Maiam hiemandi gratia cum paucis secessit.



CAPUT XXIII. Rogerius irato animo a Roberto Guiscardo recedit.

Rogerius itaque, cum quod militibus suis largiretur minus abundaret  , et ipsi sibi in exigendo importuniores essent, a fratre expetit. Ille uero prauorum consilio uersus, cum ceteris largus esset, illi strictior quam oportebat  esse cepit. uidebat  denique propter strenuitatem, quam habebat, militiam iuuenum totius Apulie ei potius quam sibi adherere; unde et ne contra se insolesceret, metuebat, et ut paucis contentus secum moraretur penuria cogere uolebat. Porro ille, ut magni animi erat, sciens se, a fratre recedens, in Apuliam iuit  .



CAPUT XXIu. Rogerius a Guilielmo fratre benigne suscipitur, et Scalea conceditur.

Quod audiens frater suus Guilielmus, comes uidelicet totius principatus, legatos mittit; ut ad se ueniat inuitat, que habet simul accipiat, nichil se, excepta uxore et liberis, ab illo proprium habere  uelle repromittens. ueniens itaque honore quo decebat susceptus est, aliquandiuque cum ipso moratur. Tandem castrum, quod Scalea  dicitur, ab ipso accepit, per quod multas incursiones uersus Guiscardum faciens, circumquaque lacessiuit. Quod cum Guiscardo relatum fuisset, exercitu modo dictum castrum obsessum uadit. Guiscardus quidem oliueta et uineta urbi contigua deuastabat. Guilielmus autem milites eius crebris congressibus et  hastili robore militariter deiiciens, numero minuebat. Ille uero, cernens se uersus urbem minus proficere et numerum suorum diatim magis ac magis minui, ne maiori damno graueretur, consilio habito a loco recessit.



CAPUT XXu. Rogerius comes equos furatur.

Non multo post per internuntios pace ad tempus inter ipsos facta, inuitatus a fratre Rogerius cum quadraginta militibus fidis sibi seruitum uadit; ubi quidem plurimum penuriarum passus est, sed latrocinio armigerorum suorum in multis sustentabatur. Quod quidem ad eius ignominiam non dicimus, sed, ipso ita precipiente, adhuc uiliora et reprehensibiliora de ipso scripturi sumus, ut pluribus patescat  quam laboriose et cum quanta angustia a profunda paupertate ad summum culmen diuitiarum uel honoris attigerit. Habebat siquidem armigerum quemdam, Blettiua  nomine, coram quo nil tuebatur ad quod furandum intendebat. Hic ipse penuriosus adhuc iuuenis, postmodum ditissimus futurus comes  , cum esset cupiens quosdam equos, quos apud Melfam in eiusdem domo uiderat, ad hec  persuasit ut secum uadens nocturno furto abstractos abduceret.



CAPUT XXuI. A Rogerio Malfitani capiuntur.

Curriculo itaque mensium duorum fratris seruitium studiose peragens, cum ab ipso, nil inter se  et omnes suos causa remunerationis uno tantum equo excepto, accepisset, quamuis non legerat, tamen quasi naturaliter sciens illud Sallustianum prouerbium : Frustra niti et ad extremum nil, nisi odium fatigando querere, iam demum extreme dementie est; et quod bene seruienti fortuna necessaria est, sibi uero eam minus fauere cum fratre plurimum uerbis altercatus, federe quod inter se ad tempus habebant reddito, Scaleam reuersus est, statimque in eodem uespere, apud castrum, quod Narencium dicitur, milites suos super Guiscardum predatum mittens, prouinciam spoliauit. At dum illos, quos predari miserat, apud Scaleam prestolatur, Beruer  quidam a Melfa ueniens nuntiat Melfitanos negotiatores a Melfa uersus  Melfam, haud procul a castro transire. Quo audito non minimum gauisus, equum insiliens Gisenualdum et Carbonariam, cum octo tantum militibus mercatoribus occurrit, captosque Scaleam deduxit; omniaque que secum habebant diripiens, ipsos etiam redimere fecit. Hac pecunia roboratus largus distributor centum sibi milites allegauit; quibus totam Apuliam crebris et diuersis incursionibus  lacerans, Guiscardum in tantum sollicitum reddebat ut acquirende Calabrie oblitus, iam quod acquisierat pene amitteret.



CAPUT XXuII. Fames in Calabria fit.

Anno 1058, clades permaxima, et flagellum ire Dei, ut credimus, peccatis exigentibus, diuinitus immissum totam Calabrie prouinciam curriculo trium mensium, Martii uidelicet, Aprilis et Maii in tantum attriuit ut trino morbo mortem sibi imminere cernentes, cum unum ad uite periculum sufficere posset, uix ad quoduis horum, nedum tria simul furiosissime detonantia pericula se euadere posse existimarent. Nam una ex parte gladius a Nortmannis uix alicui parcens deseuiebat. Ex alia uero  fames uiribus exhaustis per languida estuabat. Tertia uero pruina mortalitatis horribiliter defluens, uix intactum percutiens  ut in arenti arundineto laxis habenis furens  incendium percurrebat. Pecunias habentes, quid emerent non habentes atque ipsos liberos  ex ingenuitate procreatos uili pretio in seruitium uenundantes, dum ubi illud ad uictus utilitatem expenderetur, non inueniebant, ad augmentum doloris sui, amissione in cassa  uenditione liberorum, quasi quarta calamitate cruciabantur. uescentibus carnibus, absque pane comestio, quibusdam uinum non habentibus, ubi aque potu condiebatur  dysenteriem faciens, multos deiiciebat; quosdam autem spleneticos faciebat. Ubi uero uino fortiori intemperate  superfundebatur calor naturalis, eiusdem perniciem lueri cor, quod panis non confirmabat, internis quadam estuatione concedens debilitari cogebat. Quadragesime sanctam obseruantiam  a sanctis, et religiosis Patribus catholice contraditam angustia dissoluit in tantum ut non solum lactis uel casei, uerum etiam carnis comestione reliquis temporibus concesse, etiam ab ipsis qui alicuius honestatis antea uidebantur uiolaretur. Sic herbarum uirentia olera, quibus pulmentaria fieri solent, terre sterilitas subtraxerat. Ubi uero inueniebantur, quadam pruina uitiati eris decocta post obesse quam prodesse degustata uidebantur. Fluuialibus carectis, et quarumdam arborum corticibus, cum castaneis et quercinis, siue ilicinis nucibus, quas  glandes dicimus, porcis subtractis, et mola post exsiccationem tritis, panes facere modico milii admisto tentabant. Crude radices, cum solo sale degustate, uentris tumorem cum pallore uultus excitantes uitalia intercludebant. Matres pietate astu ab ipso liberorum ore cibum rapere potius quam administrare impudenti uiolentia satagebant. Sic trino flagello usque ad nouas fruges attriti sunt;  sed nouis frugibus superuenientibus fames quidem propulsa est; gladius uero mortalitatis acutior factus est. Nam corpora, famis penuria uacuata et cibo insueta, quanto abundantiori cibo contra usum intemperanter reficiebantur, tanto citius periclitabantur.



CAPUT XXuIII. Calabri rebellantes castrum Leucastrense in dolo capiunt, pluribus ibi interfectis.

Calabrenses denique, genus perfidissimum, cum uiderent fratribus inter se dissidentibus sese a nemine suscitari  , ceperunt iugum Nortmannorum a se excutere, et seruitium, quod iurauerant, uel tributum minime persoluere; unde et simulatione fidelitatis traditione composita, castrum Leucastrense  accipientes, sexaginta Nortmannos, qui ad tuendum ibi castrum relicti erant, una die peremerunt.



CAPUT XXIX. De pace facta inter Robertum Guiscardum et Rogerium fratrem suum.

Quod cum Guiscardo nuntiatum fuisset, uidens se uersus in Calabriam perdere, et Apuliam totam turbari, fratrem per legatos accersiens, pacem cum eo fecit, concedens ei medietatem Calabrie a iugo montis Intefoli  , montis Scyllatii, quod acquisitum erat, uel usque Rhegium essent acquisituri.



CAPUT XXX. Robertus Guiscardus uxorem Alberadam repudians Sigelgutam ducit, et Rogerius et Guiscardus reconciliantur.


Post hec Robertus Guiscardus uxorem habens sue gentis honestam et preclari generis, Alberadam nomine, ex qua habebat filium, nomine Marcum, quem alio nomine dicebant Boamundum, consanguinitate adnumerata, canonicis sanctionibus contrarius esse nolens, coniugium soluit, filiamque Gaimari Salernitani principis, Sigelgaytam nomine, sibi in matrimonium copulauit.



CAPUT XXXI. Robertus Guiscardus super Guilielmum fratrem suum, antequam nuptias celebret, uadit.

Anno ab Incarnatione Domini 1058, hanc apud Salernum desponsatam, antequam conuenirent, Rogerio  fratri procurandam committens, ipse ut  Gisulphum fratrem suum comitem principatus in hereditate illius firmauerat, quibus ipsi plurimum  infestus erat, dirutum uadit; inde Melfam regressus, solemnes nuptias celebrauit.



CAPUT XXXII. Bellum apud S. Martinum cum Grecis a Rogerio fit.

Quibus expletis, Rogerius, Guilielmo fratri cum gratiarum actione Scaleam reddens, rogatus a Guiscardo in Calabriam uenit, castrumque Melitense a  fratre sibi hereditaliter deliberatum habens, rebelles Calabros circumquaque impugnare cepit. Quadam uero die cum Oppidum  castrum obsideret, episcopus Cassinianensis, et Giracii presopus, quem nos prepositum dicimus, maximo exercitu concitato, castrum, quod Sancti Martini dicitur, in ualle Salinarum oppugnatum uadunt anno Dominice Incarnationis 1059. Quod cum Rogerio nuntiatum fuisset, ab obsesso recedens, citato cursu, ubi eos esse audiuit, aduolat. Impetu facto, indeque quasi circumcingens, uix unum euadere permisit; de quorum spoliis, et equis et armis omnes suos abundantes fecit. Quam ob rem Calabria, etsi non ex toto obediens, tamen a uicinitate eius tremula, minus eum prior irritare presumebat.



CAPUT XXXIII. In adiutorium Gaufredi fratris Robertus Guiscardus et Rogerius uadunt.


Robertus igitur Guiscardus rogatus a fratre suo Capitinate comite Gaufredo, ut contra sibi reluctantes auxilium laturus in terra, que Gitium dicitur, quam, ut suos fines dilataret, debellare ceperat, ueniret, in fratris sui Rogerii strenuitate plurimum fidens, ut ad se, secum illuc iturus, quamcitissime ueniat inuitat. Ille autem, inuitatione suscepta et necessitate fratris sui cognita, quamuis suis utilitatibus disponendis occupatus esset, tamen quia sibi semper mos fuit amicorum utilitatibus, uti suis, subuenire, accuratissime uersus fratris auxilium subuenire accelerat; sicque exercitu commoto,  utrique in auxilium fratris aciem dirigentes, Guillamatum  castrum oppugnantes capiunt; Galterio, qui castro principabatur, in Apuliam captiuum ducentes, oculos effodiunt, ne si oculos habens captione quandoque liberaretur, fratri iterum molestus fieret. Hic sororem quamdam habebat, que cum ipso in captione abducta est; que etiam tante pulchritudinis esse testatur ut si aliquando ad mare balneatum uenisset, uel causa experientie crura in aliquo piscoso flumine deponeret, pisces albedine eius delectati adnatabant, ut etiam manu capi possent.



CAPUT XXXIu. Guillamato debellato utrique fratres Calabriam uadunt.

 Tunc comes Gaufredus Guillamatum  castrum adiutorio fratris adeptus, totam Teacinam prouinciam debellare fortiter cepit. Robertus uero Guiscardus cum Rogerio fratre in Calabriam secessit, ubi ad utilitatem suam et fratris plurima disponens et usque Rhegium predatum uadens, Rogerio in Calabria remanente, ipse in Apuliam hiematurus regressus est.



CAPUT XXXu. Robertus Guiscardus dux efficitur.

Hieme uero transacta, magno desiderio Rhegium  adipiscendi ardens, commeatu et reliquis que necessaria erant magno studio preparatis, plurimoque exercitu anno Domini Incarnationis 1060 congregato, Calabriam uenit, fratremque secum accipiens, tempore quo messes colligi incipiebant, Rhegium preoccupans obsedit. Porro illis, quasi pro uita tuenda sese fortiter defendentibus, utrique fratres certatim suos cohortantes, ad oppugnationem castri excitant; unde, cum hostes interdum prosiliunt, multa militariter ab ipsis perpetrata sunt. Nam Rogerius, ne alios ad militiam arrigens ipse refugere diceretur, in omni congressu sese sociis preponens, quemdam fortissimum et enormi corpore uirum, exercitui Nortmannorum multis contumeliis exprobrantem, quem omnes quasi gigantem  extollebant, impetu facto hastili robore deiiciens interfecit. Hoc itaque taliter interfecto, reliqui qui infra castrum erant, territi, cum uiderent machinamenta ad urbem capiendam parata, eamque usque perduci, uiribus suis diffidentes, pactione facta, ut duobus, qui ceteris principari uidebantur, cum omnibus suis abire liceret, ceteri omnes, urbe dedita, ditioni Nortmannorum sese subdiderunt. Abeuntes uero sese in castro, quod Scillacium dicitur, receperunt.



CAPUT XXXuI. Guiscardo apud Rhegium remanente, Rogerius castra Calabrie expugnat.

Igitur Robertus Guiscardus, accepta urbe, diuturni disiderii sui compos effectus, cum triumphali  gloria dux efficitur, magnasque gratias cum meritorum recompensatione fratri et reliquo exercitui, quorum auxilio tanti culmen honoris attigerat, referens, fratrem cum exercitu per urbes et castra totius prouincie, ut suo imperio subdantur, dirigit; ipse interim a labore se apud Rhegium recreans. Rogerius uero huius artis non ignarus, sapienter exercitum ducens, breui spatio temporis, nunc minis terrendo, nunc blandimentis mulcendo undecim famosissima castella lucratus est in tantum ut in tota Calabria nec unum castrum reluctari presumeret, excepto solo Xillano  , quod illi tenebant, qui a Rhegio exierant.



CAPUT XXXuII. Qualiter Scyllacium captum fuit.

 Quod Rogerius obsidens, cum uideret celeriter non posse capi, exercitum uero suum laboris tedio affici, castellum quoddam ante portam firmauit, militibus, qui Scillacium sollicitarent, et his que militibus necessaria erant, muniens, exercitum ad expeditionem soluit. Porro illi qui a Rhegio Scillacium ingressi fuerant, cum uiderent se nimium ab illis infestari quos Rogerius in nouo castro posuerat, nec diu ferre posse, de nocte nauem ingressi, Constantinopolim aufugiunt. Scillacenses autem Rogerio arcessito, pacem anno Domini 1060 facientes, castrum dedunt, sicque tota Calabria in conspectu Guiscardi ducis et Rogerii fratris sui sedata siluit.



CAPUT XXXuIII. Qualiter Serlo Tancredi filius a Nortmannia in Britanniam pulsus sit.


Sed ne aliquis existimet illos qui in Apuliam cum aliis fratribus non uenerunt minoris ualentie a reliquis fratribus fuisse, et ideo in Nortmannia remansisse, de Serlone pauca dicenda sunt. Hic denique cum in Nortmannia inter militie laudabiliores appretiaretur, a quodam potente iniuriam passus, dum uindicari studet, illum interficit. Unde iram Roberti comitis, filii Ricardi secundi, patris uero famosissimi regis Anglorum Guilielmi ferre non ualens, in Britanniam declinauit; ubi aliquandiu commoratus, omnium gratiam strenuitate sua obtinuit, perque legatos pacem a comite Roberto expetens,  nec obtinens, multis incursionibus Nortmanniam lacessiuit.



CAPUT XXXIX. De militia eiusdem Serlonis.

Et cum quodam tempore idem comes Robertus in confini Francie et Nortmannie castrum, quod Taulerias dicitur, obsedisset, miles quidam Francigena a castro diatim exiens, et singulare certamen ab exercitu Nortmannorum expetens, multos prosternebat. Comes uero, damnum suorum timens, omnibus interdixerat ne aliquis illi obuiaret; sic suis excusationem tribuens, ut, cum quod periculosum erat refugerent, non hoc iam timori, sed principis interdictioni ascriberent. Quod cum Serloni  in Britannia, ubi tunc temporis morabatur, relatum fuisset, ignominiam populi sui non ferens, duobus tantum armigeris comitatus Taulerias uenit, summo diluculo ante portam singulare certamen offerens, de equo hasta innixus exspectat. Porro ille qui alios deiicere solitus erat, indignatus, cum maximo furore splendidus in armis feruenti equo aduolat, quis sit requirit; ut a loco recedat uitam tuendo hortatur. Illo nomen reuelante, sed a loco recedere nolente, dum fortiter congreditur, aliorum prostrator forti hastili prosternitur. Serlo, pluribus utriusque partis aspicientibus, non tamen quis esset scientibus, uictor ad gloriam Nortmannorum efficitur. Sicque caput abscissum lancee supponens, per medium sue gentis castrorum, nulli  uerbum faciens, in Britanniam redire accelerat. Comes ergo, legatum mittens, quisnam sit perscrutari iubet, et ut ad se ueniat precipit. Sed cum renuntiatum fuisset hunc Serlonem filium Tancredi esse, et a Britannia causa imperii a populo suo propellendi uenisse, se autem iram principis, quia infensus erat, declinare, et patria, quamuis penuriosum, libenter, donec principis ira sedetur, dum ipse iusserit, exsulare. Comes, pietate motus et tanto uiro ulterius carere nolens, ad se iubet accersiri. uenienti occurrit, gratiam suam indulget, osculo secure reddit, que habita amiserat restituit, uxori, cui plures possessiones competebant, auget, inter sib familiariores retinet.



CAPUT XL. De Tancredo et apro.


De Tancredo uero tantorum filiorum patre aliquid memoria dignum dicere nec absurdum est. Tempore quippe iuuentutis sue militaribus exercitiis deditus, et diuersarum regionum et principum curias perlustrans, multa strenue laudis auidus agendo, cum ipsa laude et plurima lucratus est. Cum autem esset in familia comitis Nortmannorum Ricardi secundi, qui quartus a Rhollo duce fuit, quadam die idem princeps uenatum pergens, tali enim exercitio, ut mos est diuitibus, non minimum delectabatur, aprum mire enormitatis, quem singulare dicunt, mouit. Erat autem sibi mos, sicut et pluribus aliis potentibus est, ut uenationem, quam ipse moueret,  nullus preter ipsum occidere presumeret. Porro, canibus aprum uelocius insequentibus, cum comes pre opaca densitate, spinosis saltibus tardius insequeretur, canibus infestioribus aper timens a fine lacerari, rupe quadam inuenta, ipsa pro muro a cauda utitur, et dentosum caput ad se tuendum canibus offert. Sicque, canibus uenatoris auxilio destitutis, cum iam aper de ipsis spumante dente multas strages faceret, casu Taucredus superuenit, uisaque strage molossorum, quamuis morem principis non ignoraret, tamen succurrendum canibus accelerat. Aper uero ipso uiso, canibus spretis firmo  impetu super eum irruit. Sed Tancredus cum esset fortis uiribus, audaci ense illum suscipiens, non quidem illum ictu feriendo, sed acuto mucrone per durissimam frontem usque ad precordia impingendo, capulum fronti adiunxit; nichil ex longissimo ense preter capulum extra corpus apri remanente. Sicque deiecto ensem in fronte linquens, ipse, ne a comite hoc fecisse deprehenderetur, longius auulsus est. Comes uero ueniens aprum mortuum miratus, utrum uulnus aliquod habeat socios lustrare iubet, deprehensoque ense adhuc in fronte defixo, impulsum miratur, cuius ensis sit requirit, ne se huius facti actor celet ita condonatur. At cum a Tancredo factum deprehensum fuisset, a comite et ceteris omnibus plurima laude extollitur, et cum  antea in pretio fuerit, maiori deinceps habitus est; et dudum  postea in curia comitis decem milites sub se habens seruiuit. Nunc uero quia non quidem omnia, que memoranda forent, sed pauca, que fama didicimus ab ipsis fratribus in Apulia, uel certe Calabria facta, quamuis rustico stylo exarauimus, ad ea, que apud incredulam Siciliam gesta sunt, qualiterue  , diu rebellis subiugata sit, intentionem uertamus, ita tamen ut, cum opportunitas expetierit, illa que postea in Apulia  , uel Roma, siue Grecia facta sunt, suo in loco obliuione non pretereantur  .


 Explicit liber primus.



INCIPIT LIBER SECUNDUS.


 Si queritur quod  Calabria, uel Apulia iam ex parte, non autem ex toto, quantum ad ea que in eis facta sunt, descriptis, apud Siciliam describentes transeamus  , iterum quasi digressionem facientes describenda  suum locum, quantum ad tempus quo facta sunt  , exigit rationis series recto tramite textatur  , ut que priora facta sunt precedant  , que uero posteriora subsequendo scribantur. Comes enim Rogerius, cum primum Siciliam debellaturus egressus est, que apud Calabriam habebat non deseruit; sed cum opportunitas exigebat, exercitu in Siciliam interim dimisso, ipse ad sua negotia disponenda redibat, multoties etiam duci fratri auxilium laturus, uel certe in maioribus, et dubiis rebus consilium daturus ut strenuus miles  et uir magni consilii, in Apuliam usque transibat.



CAPUT PRIMUM. Comes Rogerius primum Siciliam intrat.

Elegantissimus igitur iuuenis comes Calabrie, cum apud Rhegium cum fratre duce tota Calabria debellata, moraretur, Siciliam incredulam audiens et breuissimo mari interposito ex proximo intuens,  ut semper dominationis auidus erat, ambitione adipiscendi eam captus est, duo sibi proficua deputans, anime scilicet et corporis, si terram idolis deditam ad cultum diuinum reuocaret, et fructus uel redditus terre, quos gens Deo ingrata sibi usurpauerat, ipse in Dei seruitio dispensaturus temporaliter possideret. Hec secum animo reuoluens, eorum ad que animum intendebat non tardus exsecutor, cum sexaginta tantum militibus, periculosissimo, quamuis breui pelago inter Scyllam et Charybdim naualiter sese committens, Siciliam explorat; et gentis sue militiam tentatum transmeando uadit. Est portui, quo applicuerunt, populosa ciuitas proxima; que a messe uocabulum trahens, eo quod totius regionis messes, quantum Romanis in tributum  antiquitus persoluebatur, illuc congregari solebat, Messana uocata est. Huius urbis ciues, quorum plurima multitudo erat, hostes suos fines peruasisse cognoscentes, plurimum indignati, maxime quod paucos numero uidebant, urbis portas maximo impetu prosilientes, ipsos occupatum uadunt. Porro comes, ut semper astutissimus et militia callens,  primo timore simulato, cum eos longius ab urbe seduxisset, impetu facto, acerrime super eos irruens, in fugam uertit. Sicque extremos quosque cedendo, usque in portam ciuitatis, longo reditu fugientibus uisus odibilis comminator, reduxit. Spoliis itaque et equis illorum quos deiecerat acceptis, naues suas ingressus, Rhegium remeat ad ducem fratrem suum.



CAPUT II. Dux Robertus Rhegium et totam Calabriam procurandam delegat; ipse in Apuliam uadit.

Dux deinde Robertus cum comite Rogerio fratre suo in Apuliam hiematurus, regressus est; ubi quia iam aliquantulum temporis transierat, ex quo abinde recesserat, res suas quasi ab acumine obtusas  et minus ordinatas inueniens, tota hieme consilio prudentie sue refortiens  , ad integrum reparauit; Apuliensesque principes de nouiter adepto, ducatu sibi congaudentes pluribus donans, de expeditione uersus Siciliam in proxima futura estate facienda permonuit.



CAPUT III. Becumen Almiraldus Sicilie a suis expulsus ad Rhegium comitem conuenit.

Rogerius uero comes, duce relicto in Apulia, Rhegium in prima septimana ante Quadragesimam remeauit: ad quem Becumen  Admiraldus Sicilie a Belcamedo  quodam principe prelio fugatus, eo quod maritum sororis sue, honestum sue gentis iuuenem, uocabulo Benneclerum  occiderat,  apud Rhegium profugus uenit, comitem uersus, impugnationem Sicilie multis exhortationibus incitans.



CAPUT Iu. Consilio Becuminis comes Rogerius iterum in Siciliam uadit.

De cuius aduentu comes non minimum gauisus eum honorifice suscepit, eiusque consilio, necdum hieme transacta, hebdomada uidelicet proxima ante Quadragesimam, cum centum sexaginta militibus ipsum Becumen secum ducens Pharumque ad Clibana  tegularum transiens, Siciliam inuadit. Dumque, Becumene qui ad se transfugerat ductore, uersus Melacium iturus de nocte, haud longe a ciuitate Messana transiret, obuium habuit quemdam  Sarracenum, militia inter suos nominatissimum, fratrem scilicet Bennecleri  , pro cuius occasione Becumen a Sicilia eiectus fuerat. Hic nempe cum in precedenti uespere persensisset comitem armata manu Siciliam intrasse, militia sua, plus necessario presumens, a Messana progressus nocturnus hostis ut sibi aliquod militare nomen, in damno hostium acquireret, tentatum ibat. Comes  uero Rogerius inermis excepto clypeo solo, et ense quo accinctus erat, armiger namque cum armis subsequebatur, socios precedebat oculos intentissime circumquaque ducens. Dumque illum aduentantem  sub pallore lune deprehendisset, perlongum ducens ab armigero arma recipere, ne forte, si etiam ille sub umbra uiseret, aufugeret, impetu facto solo ense super eum irruens, unoque ictu medium corripiens, secauit; de corpore duabus partibus factis, equumque et spolia cuidam suorum dedit. Inde Melacium, et Rametam usque pertransiens, plurimum prede accepto, ad tres batus  , iuxta Pharum, qui Praroli dicitur  , hospitaturus rediit in crastinum ad ultimas aquas  usque prodiens, preda, quam acceperat, Rhegium  deferenda nauibus  .



CAPUT u. Comes Rogerius cum Messanensibus preliatur.

Porro Messanenses putantes iam, quibusdam naues ingressis, se illos, quasi semipartitos, posse facilius occupare, equitatu et peditatu omnes urbe egressi, inuadere uadunt. uerum quia uentus contrarius erat, nullus armatorum naues intrauerat; comes uero cognoscens eos uersum se aduentare, Serlonem nepotem suum, uidelicet Serlonis fratris sui filium, cuius superius in fine primi libri mentionem fecimus, ne si fugere, sicut et fecerunt, uellent, liberius possent, sic premissum, ipse uelocius subsecutus, dum fugere nituntur, ita intercepit ut  uix ex tanta multitudine euaserit.



CAPUT uI. Mare turbatum sedari comes Rogerius uoto obtinuit.

Messanensibus suorum uulnera  flentibus, comes penes ciuitatem transiens, in insula S. Hiacynthi, haud longe ab urbe, hospitatum uadit, summoque diluculo Messanam, quasi uiribus exhaustam, oppugnare uadit. Sed Messanensibus, quamuis paucis, qui adhuc supererant, cum ipsis mulieribus armatis, turres et propugnacula, seseque certatim, ut pro uita, defendentibus, comes, ne Sicilia tali facto excitata super eum irruat, ad tentoria sua rediens, de transitu uersus Rhegium tractare cepit. Mare uero turbatum cum periculosum transitum  ostentaret, comes sapienti usus consilio, totam predam, quam ceperat, S. Andronio  ad ecclesiam suam reedificandam iuxta Rhegium dandam proposuerat. Destructa quippe erat nouiter. Sicque meritis eiusdem sancti, ut credimus, aura prospere flante mare sedatum, sese transmeabile prebens, impune transire permisit.



CAPUT uII. Quod preda super paganos accepta Deo in sacrificium ingrata non sit.


Ne uideatur hoc factum, quod predam Deo obtulerunt, contrarium canonicis sanctionibus, propter illud quod dicitur: Qui immolat uictimam ex rapina, uel ex substantia pauperis, quasi qui uictimat filium in conspectu patris ; cum hoc potissimum accipiendum sit dictum de substantia pauperis  Christi, de quibus et alibi dictum est: Beati pauperes spiritu, quoniam ipsorum est regnum celorum   , non esse scimus, qui Deum nec ore, nec corpore confitetur. Sed quod  aufertur Deo offerre haud absurdum uidetur  , nam acceptis ingrati  utuntur a quibus ipse largitor non cognoscitur   .



CAPUT uIII. Panormitani, ut nostris transire uolentibus prohibeant, in Pharum nauigio ueniunt.

Comes igitur Rogerius toto mense Martio et Aprili per Calabriam utilitates prudenter ordinans nauibus et reliquis necessariis commeatibus expeditionem iterum uersus Siciliam certatim parat. Maio itaque intrante dux ab Apulia cum maximo equitatu Rhegium ueniens, etiam naualem exercitum per mare uenire fecit. Belcamuer uero Almiraldus Sicilie, audiens expeditionem uersus Siciliam apparari, naues quas Cattos  appellant, que hostium transitum impediant, a Panormo in Pharum mittens, per aliquot dies hostes transire impediunt. Nam quamuis  noster naualis exercitus plurimus esset, eorum tamen amplior et fortioribus nauibus erat. Nostri denique tantummodo  abundantior  Germandos et Galeas: Sicilienses uero Cattos, et Golafros  et Dormundos, sed et diuerse fabrice naues habebant.



CAPUT IX. Nostri transitum sibi turbari uidentes adiutorem implorant.

Dux, ita sibi transitum turbari uidens, cum fratre comite et sapientibus accepto consilio, diuinum inuitat auxilium, exercitui ut sacerdotibus confiteantur et penitentia accepta omnes communicent indicit. Ipse cum fratre, si terra diuino auxilio illis tribuatur, sese deinceps Deo deuotiores futuros uoto promittunt,  certa fide in mente retinentes quod scriptum est: In omnibus negotiis tuis Deum adiutorem tibi assume, et habebis prosperos effectus; et, quia non est consilium contra Dominum; et, quod nulla proficiendi difficultas est, ubi Spiritus sanctus cooperator adest, in omnibus, que facere disponebant, Deum ordinatorem, fortiorem gubernatorem lacrymabili compunctione cordis implorant.



CAPUT X. Comes, nescientibus hostibus, de nocte transiens Messanam capit.


Comes itaque Rogerius, uidens hostes ex altera ripa contra suum exercitum adiacere et nusquam promoueri, ad callida argumenta, ut solitus erat, ac si legisset, quid refert armis contingat palma, dolisue? conuertitur, consiliumque duci dedit, ut ibidem cum exercitu remanens sese hostibus ostentaret, ipse interim cum centum et quinquaginta militibus Rhegium usque progrediens, nauibusque sibi abinde sub nocturna umbra contraductis, mare nescientibus hostibus transiens, Siciliam inuaderet. Duce uero, timore amittendi fratrem, hoc negante, et dicente se nil per fratris mortem lucrari uelle, sed potius  fratris uitam omni lucro preponere, Rhegium premissis nauibus ipse comes cum trecentis militibus subsecutus, ut semper militia presumptuosus, et magnarum rerum attentator, mare incautus  hostibus impune transiens, ad locum qui communiter Monasterium  dicitur applicuit, nauesque remittens, ne forte aliquis suorum ad illas refugeret, Messanam oppugnatum uadit. Quam inermem inueniens, nam iamdudum defensores eius peremerat, urbe capta turres et propugnacula eius diruit; quos inuenerunt interfectis, quibusdam uero ad Panormitanas naues transfugientibus, anno ab Incarnatione Domini millesimo sexagesimo.



CAPUT XI. Sarracenus quidam sororem fugientem deficientem interfecit.


Inter quos et quidam iuuenis de nobilioribus Messane urbis ciuibus, sororem habens pulcherrimam, dum fugiens secum adducere nititur, puella, ut tenuis uirguncula, et debilis nature, laboris expers, timore et insolito cursu deficere cepit. Frater ad fugam dulcissime uerbis excitans, dum minime proficit, uiribus exhaustam uidens, ne inter Nortmannos remanens ab aliquo eorum corrumperetur gladio appetens interfecit. Et quamuis pre dulcedine languoris sororis lacrymis perfunderetur, unica enim erat, maluit sororis interemptor fieri et mortuam flere quam soror legis sue preuaricatrix fieret, et ab aliquo lege sua non contento stupra retur.



CAPUT XII. Panormitani se elusos cognoscentes recedunt. Dux liber transit.


Porro Panormitani, urbe capta, se delusos ab hostibus cognoscentes, timentes ne forte tum mare turbatum, si illic diutius morarentur, eos ad terram cogeret, et ab hostibus opprimerentur, confusi, uela, unde uenerant, direxerunt. Ipsius uero urbis capte claues comes Rogerius ad ducem transmisit; mandans  ei, quatenus secure nauigando acceleret ad se. Sicque mari hostibus purgato, patenti absque periculo transitu, dux cum omni exercitu placito cursu transmeans, Messanam uenit, fratremque sanum inueniens, non minimum congauisi sunt.



CAPUT XIII. Dux et comes, pro libito suo Messanam ordinantes, Rametam obsessum uadunt.

Rebus itaque suis per octo dies sapienter dispositis et urbe pro uelle suo firmata custodibus diuersis, equestri exercitu apud Messanam relicto, uersus Rametam utrique fratres intendunt. Rametenses autem dudum cognito, in parua manu hostium eorumdem, maximam multitudinem Messanensium bellatorum occubuisse, ne quid simile sibi accidat,  aduenientibus hostibus, obuiam territi legatos qui pacem postulent mittunt, urbemque et seipsos ditioni dantes, libris superstitionis legis sue coram positis, iuramento fidelitatis firmant.



CAPUT XIu. Christiani de ualle Demine comiti et duci munera offerunt.

Inde de prospero euentu cum maxima letitia recedentes, et debilitate gentis cognita, audaciores sub Scabatripoli hospitium sumunt. Inde in crastinum ad Fraxinos perueniunt, ab Fraxinis ad Maniaci pratum. Hic Christiani in ualle Demina manentes, sub Sarracenis tributarii erant. De Christianorum aduentu gauisi illis occurrerunt, multaque enxenia et donaria obtulerunt, hoc excusationis contra Sarracenos  assumentes, non quod causa amoris, sed, ut seipsos et que sua erant tuerentur, hoc facerent. Fidelitatem uero suam illis inuiolabilem se seruaturos; fratres uero utique eos cum maxima dulcedine suscipientes, multa beneficia se illis collaturos, si terra a Deo sibi concedatur, promittunt. Sic in pace dimissis, ipsi Centurbium usque pertendunt.



CAPUT Xu. Dux et comes Centurbiam oppugnant.

Sed Centurbienses, quamuis strenuitatem eorum non ignorarent, mori non abhorrentes, cum nullo modo seruire uolunt, in defensione urbis et sua propugnacula armant. Nostri uero fortiter oppugnantes ciuitatem, cum uiderent suos a fundibulariis et  sagittariis uexari et sine detrimento suorum uersus urbem nil se posse proficere, ab oppugnatione desistunt, maxime cum in proximo sibi a Sarracenis bellum imminere audiebant, contra quos suos, ne uexarentur uel numero diminuerentur, reseruabant.



CAPUT XuI. Nostri a planitie Paternionis super fluuium Guedetam castrametati sunt.

Sic Centurbio relicto, in planitie Paternionis castrametati, tentoria figunt. uisaque planitie spatiosa, aptum locum ad preliandum iudicantes, per octo dies illuc morati sunt, uolentes, ut a Sarracenis  inibi sibi prelium dispositum offerretur. Sed cum a speculatoribus Becuminis Sarraceni, qui apud Rhegium ad comitem transfugerat et illos fidus comes et ductor comitabatur, didicissent bellum necdum in promptu haberi, interius progredientes, apud S. Felicem iuxta cryptas subterraneas hospitati sunt, quas oppugnantes maxima ex parte ceperunt, pluribus ex inhabitantibus interemptis. Inde progressi ad molendina, ante castrum Ioannis in ripa fluminis, quod lingua eorum Guededa dicitur, quod Latine resolutum fluminis paludis interpretatur, castrametati sunt.



CAPUT XuII. A nostris cum Sarracenis prelium efficitur.

Bechamet igitur, numerosa Africanorum multitudine  et Siciliensium coadunata, bellum quod diu disposuerat hostibus offert, anno ab Incarnatione Domini millesimo sexagesimo primo. Porro dux exercitum semipartiens, erant enim tantummodo septingenti, et ex ipsis duas acies ordinans, unam fratri, ut priori, sicuti sibi moris erat, ut hostem feriat delegat; ipse cum altera suos alacriter uerbis exhortando subsequi non tardat. Similiter Bechamet, cum quindecim millia armatorum haberet, tres acies instituit, cum quibus primo quidem audacissime hostibus occurrens, certamen iniit. Porro nostri in primo, ex more, congressu fortiter agendo plurimos sternentes, reliquos in fugam uertunt; quos cedendo, uersus Castrum Ioannis persequentes, usque ad decem millia occiderunt.  Sicque uictoriam adepti, spoliis quidam sunt ditati in tantum ut qui equum unum in prelio perdiderit, pro uno decem recipiens, consimili lucro, ad similem exercitum accedere non dubitaret. In crastino enim proprius castrum progredientes, ad lacum, qui est inter castrum Ioannis, et Irancuum  sola nocte hospitati, die sequenti in monte, qui Calataxibet dicitur, tentoria figunt. Sed quia mons strictior erat, et minus ad hospitandum exercitui sufficiens, ad planitiem Fontium transierunt. Comes uero Rogerius, quietis impatiens et laboris assiduus, trecentos iuuenes secum ducens usque Grigentum predatum et terram inspectum uadit, totam Prouinciam incendio concremando  deuastans. Cum redit spoliis et preda totum exercitum abundanter repleuit. Per mensem itaque ibi perdurantes, totam Prouinciam diuersis incursionibus lacerantes afflixerunt; sed Castro Ioannis minime preualuerunt. In ipso anno dux Castrum Marci fecit.



CAPUT XuIII. Propter uicinam hiemem expeditio soluitur, et Christiani Trainam dedunt.

Hiemem itaque uicinam preuidentes expeditionem soluunt; Becuminem uero in sua fidelitate apud Catanam, sui enim iuris, dimittentes, qui Siciliam interim lacessat; ipsi Messanam militibus qui  eam custodiant et his que militibus necessaria forent munientes, Pharo transmeato, dux quidem in Apuliam hiemandi gratia secessit, comes uero in Calabria remanet. Media uero hieme intra natale Domini, cum ducentis quinquaginta militibus iterum mare transiens, usque ad Grigentinam urbem totam patriam sollicitans predatum uadit. Christiani uero prouinciarum, sibi cum maxima letitia occurrentes, in multis obsecuti sunt. Inde Trainam adueniens, a Christianis ciuibus qui eam incolebant cum gaudio susceptus, urbem intrat; pro uelleque suo ordinans, ibidem Natale Domini celebrant  .



CAPUT XIX. Comes Rogerius uxorem ducit.

 Sic legatus quidam a Calabria ueniens nuntiauit abbatem Robertum S. Euphemie a Nortmannia a Delicia  , sorore sua, nepte Nortmannorum comitum ad nita  mandare sibi ut acceleret uersus nuptias celebrandas. Quod comes audiens multum exhilaratus erat. Denique ex multo tempore eam cupiens, speciosa quippe et preclari generis erat, quanto celerius potuit, uersus Calabriam repedans, diu cupitam puellam uisum ire accelerat, ueniensque in uallem Salinarum  , apud S. Martinum puellam legitime desponsatam Melitum cum maximo musicorum concentu deducens, illuc solemnes nuptias celebrauit.



CAPUT XX. Comes ergo nuptiis celebratis in Siciliam uadit.

 Quibus consummatis, aliquandiu cum uxore commoratus, quo animum intenderat obliuisci minime potuit; sed exercitu apparato Rogerium armigerum  secum ex parte ducens, iuuencula in Calabria dimissa, iterum Siciliam inuadit, nullis persuasionibus lacrymantis uxoris detentus. A Catana itaque Becumine Sarraceno per legatum arcessito, secum ducens Petrelegium obsessum uadit. Porro ciues ex parte Christiani et ex parte Sarraceni, consilio inuicem habito, pacem cum comite facientes, castrum seseque ditioni sue dederunt. Comes uero, castrum pro libito suo firmans, militibus et stipendiariis muniens, Trainam uenit, quam similiter muniens Becuminem, ut Siciliam, lacessitum et ad suam utilitatem  applicatum uadat, exhortatus; in Calabria se desideranti et de salute ipsius sollicite uxori sese representans, de aduentu suo non minimum letificauit.



CAPUT XXI. Comes a duce irato animo recedit.

Castrum itaque nullum in sua, a fratris potestate excepto solo Melito, habens, a fratre, ut quod sibi promiserat, quando ab Scalea ab ipso inuitatus ad inuicem reconciliati sunt, medietatem uidelicet totius  Calabrie impertiatur, maxime quia iuuenculam uxorem exinde, ut pote puellam, tam preclaris ortam natalibus, decenter dotare uolebat, requirit. Dux autem, quamuis pecunia largus, in distributione quidem terrarum aliquantulum parcior erat, fratremque per ambages differendo protrahebat. Porro comes fratris calliditatem animum aduertens, ne diutius fallaciis passi sustinens, per meliores totius Apulie ad  rationem ponit, quod sibi promissum fuerat expetens: atque  nec ita proficit, federeque  inter se rupto, irato animo a fratre recedit, Melitumque ueniens castrum uiriliter firmauit: optimosque  milites undecunque sibi, in fratris damnum ducens  . Sed quamuis erga se fratrem suum  agere patulum  esset, legalitatem tamen suam seruans, per quadraginta dies a fratris iniuria abstinuit, ne si forte infra hunc terminum erga se respiceret, ipse, qui de iniuria conquerebatur, potius iniurius haberi uindicaretur  , malens huius dissensionis iniuriosam culpam in fratrem potius quam in se retorqueri.



CAPUT XXII. Becumen in Sicilia occiditur.

Becumen uero per Siciliam uadens, sicuti a comite rogatus, quosque poterat ad fidelitatem nostre gentis applicat; quibus uero minus persuadere poterat, ipsos impugnationibus uexare non desistebat. At cum uersus castrum Antulium  , quod  quondam suum fuerat, debellandum properaret, Nichel quidam potentior, castri quondam eiusdem Becuminis miles, in dolo uerba pacifica mandans, ut cum paucis a suis semotus, Antuliensibus quasi reconciliari uolentibus. loco determinato locutum ueniat mandat ille uero, quia iam plurima beneficia illis iam dudum, cum secum bene erant, contulerat, minus fraudem suspicatus quo et qualiter sibi mandabatur, uenire non distulit. Antulienses itaque, consilium uenenoso corde duce Nichele conceptum reperientes, equum eius primitus spiculo transfigunt, ne sessor, ut sibi primo uulnus datum foret, fraude intercepta, equo sano liberius cum uulnere aufugeret. Sicque equo deiecto ipsum etiam in terra confodientes, cum sanguine ultimum  uite flatum exhalare fecerunt. Quod audientes Nortmanni, qui apud Trainam et Petrelaiam ad castra a comite deputati erant, maxime turbati, eius enim nomine presidia quam maxime tuebantur, castris relictis, Messanam ad tuendum uadunt.



CAPUT XXIII. Dux fratrem comitem apud Miletum obsessum uadit.

Dux uero fratrem a se recessisse iratus, exercitu  congregato, eum apud Melitum obsessum uadit, anno incarnationis Domini 1062. Comes autem, quamuis tunc temporis typo febrium grauaretur, apud Geracium enim quibusdam negotiis se illuc uocantibus erat, ubi insolito ere corrupto ipse nichilominus infirmatus, quosdam suorum amiserat, tamen fratri, ut hosti uenienti, in monte, qui S. Angeli dicitur, acerrime occurrit; multisque ex fraterna acie hastili robore, militari congressu deiectis, ne in ipso monte, uel certe in adiacenti, qui Mons-uiridis dicitur, castrum, sicut disposuerant, figant, impetu facto longius arcet. Urbe itaque obsessa, ex utraque parte ambitio laudis et iuuenilis etas plures ad militiam exercendam impellebat; unde cum plures militariter progrediuntur,  iuuenis quidam, Arnaldus nomine, ex parte comitis, gener quippe suus et frater iuuencule uxoris erat, uir militaribus exercitiis aptus, dum deiicere tentat, deiectus, quod dolor est dicere, occubuit. Unde permaximus dolor et planctus, non solum his quibus adiutor erat, uerumtamen his qui a foris impugnabant, excreuit. Ac dum soror, cum multa lamentatione exsequias celebrans, funus, ut decebat, exsequitur, comes, qui non minus sorore dolebat, in uindictam exardescens iuuenis, congressu in hostem facto multos militariter sternens interimit. Dux itaque, uidens talibus congressionibus suos quotidie uexari et minus proficere, duo castella ante urbem firmauit, putans tedio et fame sic eos facilius posse affici. Comes uero, ipsa castella  quotidie lacessens, cum ducem in uno esse sciebat, alterum oppugnabat; cum uero ad id succurrendum uenire uidebat, illo relicto per medium ciuitatis ad aliud transibat, sic assidue certamen localiter alternans.



CAPUT XXIu. Comes Geracium traditione capit, et dux apud Giracium capitur.

Nocte uero quadam Melitum cum centum militibus exiens Geracium uenit, urbemque sibi ab incolis traditam ingressus, in suos usus aptauit. Quod dux audiens, maxima ira repletus, castella que ante Melitum firmauerat militibus muniens, cum toto exercitu uersus Geracium extra urbem tentoria  fixit. Geracenses quidem sibi iamdudum fidelitatem iurauerant; non tamen urbem, ut pro libito suo uteretur, reddiderunt, ne, si forte castellum in ipsa firmaret, pro uelle suo omnes prorsus subiugatos haberet. Dux uero, quemdam de potentioribus urbis notum habens, nomine Basilium, ab ipso ad prandium inuitatus, capucio capite cooperto, ne forte quis esset perciperetur, urbem ingressus, ad palatium illius solus comestum uadit. Quo ingresso, dum nil mali suspicans, necdum cibo parato, colloquiis Melite uxoris illius qui se inuitauerat uteretur, urbicenses per quemdam famulum domus, ducem infra urbem esse cognoscentes, traditionem suspicati, non minimum turbantur. Undique concurrentibus tota urbs tumultuatur, omnesque in arma ruentes,  ad domum in qua erat, cum furenti impetu illum extrahere uadunt. Ille uero qui ducem inuitauerat, impietatem conciuium suorum cognoscens et uiribus ad restituendum diffidens, dum uersus ecclesiam profugus uitam tueri nititur, patrio ense confossus occubuit. Uxor quoque eius cum tanta impietate a suis ciuibus attractata est ut stipite, ab ipso anno, usque ad precordia transfixa inhonesta morte uitam terminare, cogeretur. Quo uiso, si dux de uita desperauit, mirandum non est, presertim cum uidebat ciuem a ciuibus, amicum ab amicis, prelatos a subditis, absque recordatione alicuius precedentis beneficii, cum tanto furore crudeli ense perimi. Stat inter furentium hostium minantia tela miles inermis, quondam  multorum millium hostium debellator, leoninam ferocitatem, que sibi quasi quodammodo innata erat, in agninam transferens mansuetudinem. At cum uideret sapientiores quosque, ita qui exitum rei prenotabant, ad hoc inniti ut inordinatum furorem indoctioris uulgi et minus prospicientis quid damni quidue lucri, si occideretur, proueniret, animo aliquantulum resumpto, talibus eos uerbis alloqui adorsus est: Nolite, inquit, nolite superabundantiori letitia fallaciter extolli, ne rotalis fortuna uobis ad presens arridens, mihi autem aduersa, arrisione sua uobis indicium prenotet in futurum habende aduersitatis, cum nulla potestas absque diuina dispositione nemini attribuatur. Quo iudicio in me potestatem habeatis apud uos ipsos reputando  conferte. Nec enim uestris uiribus presens esse perductus sum; sed neque ego, ut uobis aliquid mali machinaretur ingressus sum. uos quidem mihi fidelitatem fecistis; ego uero quod pactum uobis promisi in nullo me uiolasse cognosco. Sed forte istud uobis ad utilitatem uestram aut experientiam contigit ut uestra fidelitas, cuius stabilitatis sit a nobis cognita, uos nobis gratiosiores et premio digniores presentet. Tot millibus hominum uni soli casualiter, non autem militariter circumueniendo, intercepto federe, mentito, et absque dissensione uitam auferre nulla laus est. Sed neque, ut reor, quantum de me uobis aliquid proficuum. Mors enim mea iugum gentis mee non aufert, sed  in uindictam meam uobis infestiores exardescent. Sunt denique mihi fidelissimi milites, sunt fratres, sunt consanguinei, quibus, si periurando uos manus uestras meo sanguine pollueritis, nulla ratio reconciliare poterit; sed et ubicunque terrarum hoc a uobis factum personuerit, opprobrium sempiternum, propter periuria, cum omni successione generis uestri incurretis, presertim si sine discussione aliquod preiudicium perpessus fuero a uobis. Talibus uerbis, fauentibus sibi sapientioribus urbis, ignobile uulgus, tumultu sedato, ducem in captione, donec quid de ipso faciendum sit consilium capiant, ponunt.



CAPUT XXu. A militibus ducis comes, ut fratri succurrat, inuitatur.


Exercitus itaque ducis, qui extra portam tentoria fixerat, audito ducem  tali infortunio in captionem  detrusum, undique turbati, dum quid faciendum sit dubitantes inter se disputant, tandem meliori consilio accepto, per legatos comiti rei euentum intimare  accelerant. Sciebant quippe legalitatem animi eius, et quamuis contentionem suam, expetendo uersus fratrem aliquam controuersiam, ostenderet, tamen in consideratione consanguinitatis, fratrem suum  , ut fratrem diligere, et fraternam uitam in tanto discrimine positam ereptum ire omni sibi illata iniuria oblita,  quouis lucro preponere, inuitabit  fratrem, ut fratri in angustias  posito, auxilium ferendo subueniat, de controuersia, que inter ipsos erat, duce erepto, ius teneatur, sese auxilium illaturos  promittunt.



CAPUT XXuI. Comes Giracium obsidens ducem a captione liberat.

Comes itaque, sinistro rumore de fratris infortunio turbatus, fraterni sanguinis affectu totus lacrymis perfusus, suos supplex exorat ut fratrem ereptum  secum accelerent. Sicque arma corripiens Geracium citissimus aduolat, urbicenses, ut sibi extra muros, federe interposito, securi locutum ueniant, inuitat, quos et ita alloquitur: Eia, inquit   , amici et fideles mei, inimicari  , et germanum  me obsessum uenientem cognouistis captum, et mea  fidelitate tenetis, gratissimum habeo. Et quia uersus me in tantum uestra fidelitas progressa est, uestro consilio, non autem uestris uel manibus, uel armis de ipso ulcisci uolo. In tantum enim me ad iram prouocauit ut nullo modo mihi sufficiat si alterius armis quam meis intereat; quod ne uestra fidelitas, quasi mihi gratum obsequium se prestare credens faciat, omnimode sibi interdictum sciat. Accelerate igitur inimicum meum mihi reddendo. Sufficiet ut de suppliciis eius primo sciatis. uestro consilio satiatus, faciam cum tormentis uitam finire. Nulla in reddendo dilatio sit; nam nulla utilitas me auellet ab obsessione huius urbis, donec  ulciscar mihi ab ipso illatis iniuriis. Ecce omnis exercitus suus, iniurias eius ultra non ferens, ipso spreto, in meam fidelitatem transiens me ducem elegerunt. Ecce, uel modicum terre sub ipso habere indignus iudicabar; eo perempto, omnia que iuris sui hactenus fuerunt, fortuna fauente, suscipiam. Non sum quem per ambages protrahere possitis; si diutius differre tentatis, ecce ad presens uineta et  oliueta uestra exstirpabuntur. Urbe uestra a nobis obsessa, machinamentis apparatis, nulla contra nos presidia tuebuntur. uos si inuiti capiamini, pene que hosti repromittuntur et uobis in ipso repromittentur. Hac oratione habita Geracenses territi, licentia accepta, in urbem conciuibus suis relaturi et consilium pariter accepturi uadunt. Sicque consilio accepto, dubii utrum ne ea que a comite audierunt ex industria, ut fratrem eripiat, aut certe ex uero odio dicerentur, iuramentum a duce expetunt, ne, si ab ipsis dimissus, fraternas minas euadat, dum sibi uita comes fuerit, castellum aliquod infra ciuitatem suam firmare faciat. Quo sacramento minus discernentes calliditatem ducis decepti sunt; nam quod dux se non structurum  iurauit, comes non iurans, non multo post illis dolentibus perfecit. Sacramento itaque accepto, ducem extra urbem adducentes, multis Nortmannorum pre gaudio flentibus reddunt; sese deinceps fideles utrique futuros multis assertionibus promittunt.



CAPUT XXuII. Castrum quod dux apud Melitum firmauerat militibus comitis fractum. Ducissa Tropeam aufugit.

Dux igitur et comes sese mutuo conspicientes, ut quondam Ioseph Beniamin inuiso, pre dulcedine in aspero  , in prosperum cedentis fortune, in lacrymas prorumpentes, mutuis amplexibus fruuntur. Dux comiti que promiserat se amodo non retenturum promittit. Comes, ducem usque S. Martinum  prosecutus, inde Melitum uadit. Milites uero comitis, qui apud Melitum erant, audito ducem in captione detineri, castella eius, que ante Melitum firmauerat, oppugnantes capiunt; milites quos inuenerant in captione retinentes, suis militibus castellum, quod apud S. Angelum firmauerat, muniunt; aliud uero, quod forte uidebatur, diruunt. Uxor uero uiduationem suspicata Tropeam aufugit.



CAPUT XXuIII. Dux comiti Calabriam partit.

Dux itaque hoc audiens, maleficii quam beneficii memor, maxima indignatione permotus, conuentionem quam fratri promiserat exsequi denegat, donec sibi et castellum S. Angeli et milites qui in  captione tenebantur restituantur, et de illata iniuria ius teneatur. Porro comes, fratri duci omnem occasionem eius uelle exsequendo auferre uolens, milites reddit, castellum et que in ipso retenta sunt restituit. Sed cum nec sic animum fratris ut sibi ius teneat molliri uidet, traditione inhabitantium, castrum Messianum ingressus, duci inimicitias mandat. Dux itaque uidens castra, que ante Melitum  in ipsa prouincia habebat, sibi ablata  , sciens totam Calabriam per illud facile posse turbari, in ualle Gratensi, fratri sibi conuentionem exsecuto Calabriam  partiuit; sicque in Apuliam uadit. Comes uero in Calabriam portionem suam recepturus redit. At cum uideret suos propter seditionem que inter se et fratrem hactenus fuerat, equis, uestibus et armis minus sufficientes per totam Calabriam, post quidem eis tributa expetitum uadit, ueniensque Geracium, quia eos, quasi infideliores, ceteris exosiores habebat, ut plus ab ipsis extorqueat, castellum extra urbem, procul sese figit. Geracensibus uero iuramentum sibi a duce factum obiicientibus, comes respondit: Cum medietas Geracii mea sit, dux in sua parte iuramenti sui ordinem,  ne uioletur, seruare poterit; me uero, qui in mea parte quodlibet faciam, nec uotum, nec promissio aliqua redarguit. Geracenses ergo, cognoscentes se callide a duce iuramento delusos, insipientie sue deputarunt. Pacto cum comite facto, a castello quod federe ceperat pecunia potiusquam armis illum auertunt.



CAPUT XXIX. Greci apud Trainam comiti fraudem machinantur.

Comes uero, suos abundanter armis et equis ceterisque que necessaria erant remunerans, et terram que sibi forte cesserat fidelibus suis prudenter ordinans, iterum Siciliam cum trecentis debellaturus aggreditur, uxorem iuuenculam, quamuis   audiebat renitentem, secum ducens. ueniens itaque apud Trainam, a Christianis Grecis, qui eum iam altera uice susceperant, iterum, etsi non cum tanta, ut prius, tamen alacritate suscipitur, urbemque, quamuis natura montis, in quo sita est, satis defensabilis foret, ad uotum suum aptando fortiorem reddens, uxore ibi cum paucis dimissa, circumquaque uicina castra lacessitum uadit. Greci uero, semper genus perfidissimum, hoc solo offensi quod milites comitis in domibus suis hospitabantur, de uxoribus et filiabus timentes, quadam die, cum comes apud Nicosinum oppugnandi gratia moraretur, uidentes paucos cum comitissa remansisse, suspicati se in eodem facile preualere, ut eos ab  urbe expellendo, uel certe occidendo, iugum eorum a se excutiant, oppugnare ceperunt. Sed nostri, quamuis pauci, animo tamen et armis promptissimi, dolo cognito, in arma citius ruunt, dominam suam, seseque pro uita alacriter defendentes, accerrime resistunt, donec nox certamen diremit. Comes uero, quod acciderat per legatum cognoscens, citissimus aduolat, Grecosque, qui iam urbe ad medietatem recisa inter se et Nortmannos quamdam munitionem ad se defendendum fecerant, minus ad presens proficiens  expugnabat. Sarraceni denique de uicinis castris quinque millia promptiores, audientes Grecos a nostris dissentire, non minimum gauisi, auxilium laturi se iam ad illos contulerant; quorum presidio Greci perplurimum tuebantur. Nam cum diu taliter impugnando, nunc autem se ipsos defendendo, iugi incursione detenti, dum per diuersa loca predando uictum querere, ut soliti erant, impediuntur famis angustia et assidui certaminis et uigiliarum estu, que minime sibi pariter conueniunt, perplurimum deficiebant. In tantum enim quisque sibimet intentus erat ut etiam ipse comes uix aliquem haberet, qui sibi cibum, excepta uxore et armigeris, appararet. Nam cum infra urbem, ne extra predatum iret, iugi defensione interim detinerentur, extra  autem omnium oculi ad hoc intenderent ut si cum paucis latrocinari tentaret, deprehenderetur: quoduis horum agere imminens periculum dehortabatur. Unde et tanta penuria inter eos fuit ut neque rapere neque gratia largiente alter ab altero impetrare uel mutuo aliquid accipere possent, omnibus pene ab ipso comite usque ad ultimum clientem equo pondere indigentibus. uestium etiam tanta penuria illis erat ut inter comitem et comitissam, non nisi unam capam habentes, alternatim, prout unicuique maior necessitas incumbebat, ea utebantur. Greci uero et Sarraceni, quibus omnis patria fauens pro libito patebat, plurima replebantur abundantia. Neque enim illis necesse erat uictum querendo aliquorsum uagari; quippe quibus omnis Sicilia, queque necessaria  erant, certatim deferens ultro suppeditabat. Nostri autem, quamuis tanta penuria affecti, famis et laboris uigiliarumque estu inter se ipsos flebiliores anhelarent, uiriles animo alter alteri flebilitatem suam, ne adinuicem dehortarentur, occultantes, quadam hilaritate, uultu et uerbis simulare tentabant. Sed iuuencula comitissa sitim quidem aqua exstinguebat; famem uero non nisi lacrymis et somno, aliquid unde non habens, refrenare sciebat. Certamen assiduum quod cibus non cibus  suppeditabat, hostilis impugnatio abesse prohibebat. Sed interdum ne ab hostibus diffiterentur, si non nisi impugnati  in arma ruerent, ipsa animis eorum innata ferocitas, sagaciter etiam uolentibus  uiribus representabat.



CAPUT XXX. Comes a Sarracenis captus se ipsum ense liberat.


Quadam itaque die certamine inito, comes equo insidens ut suis succurrat sese hostibus medium dedit. Hostes uero, eo cognito, uersus eum fortiori impetu grassantes, equum eius spiculis confodiunt, ipsum cum equo humi deiectum, manibus corripiunt, quasi taurum ad uictimam reluctantem usque ad sibi tutiorem locum nituntur pertrahere puniendum.  Porro comes in tanto discrimine positus, pristinarum rerum haud immemor  , extrahere ensem, quo accinctus erat, expetens  , et in modum falcis uirens pratum resecantis, circumquaque impiger uibrando ducens, pluribus interemptis, sola dextra et Dei adiutorio liberatur, tanta strage de inimicis facta ut sicut in condensis saltibus iacerent a uento diruta ligna, sic circumquaque sibi adiacerent hostium ab ipso perempta cadauera. Hostes reliqui sese in suam munitionem recipiunt; ipse, equo amisso, sellam, ne quasi timidus accelerare uideretur, asportans, uersus suos pedes regreditur. Nostris igitur per quatuor menses in tam laborioso discrimine positis, hiems asperrima, que ipso anno ipsis in partibus fuit, occasio liberationis, hostibus autem  damnationis exstitit. Nam et a ciuitate Aetne que in eadem prouincia haud procul exterminat, urbs certis temporibus ab estuanti incendio sulphurei montis estas acerrima, itaque certis temporibus inundatio tempestatis, procellarum, niuis et grandinis asperrima solet fieri. Quamobrem hostes, balnearum estuationibus estuari assueti, frigidiori aura flante, dum uini potationibus naturalem calorem intra se excitare nituntur, somno uinum, ut assolet, subsequente, tardiores ad excubias uigiliarum urbis esse ceperunt. Quod cum nostri cognouissent, ceperunt et ipsi ex industria tardiores apparere; et quamuis attentissime uigilarent, clamoribus tamen obmissis, ut illos dolose securiores redderent, fingebant se quasi non uigiles essent. Quadam ergo nocte  cum comes, ut semper, nullo labore deficiens, excubias noctis cum suis armatis sub algenti bruma suis utilitatibus accuratissime intentis rebraret  , hostes somno grauatos intra  suas munitiones, et neminem eorum ex tanta multitudine uigilare deprehendisset, castra  eorum silenter irrumpit: armataque  manu incautos occupans, pluribus interfectis, munitionem accipit; plures capiuntur, ex aduentitiis reliqui fuge refugium petunt. Porinus  , qui caput traditionis exstiterat, cum sibi principaliter assentientibus laqueo suspensus, ad exemplum aliorum, uita priuatur, plures diuersis penis afficiuntur. Spoliis itaque triumphali more acceptis, nostri hactenus egentes, tanta abundantia frumenti, uini et olei ceterorumque que ad usum  necessaria erant sunt repleti, ut merito a consimili argumento recordari possent illius quod apud Samariam insperato a Deo subito date abundantie ad uerbum Elisei dicentis: Cras hora ista in porta Samarie modius simile uno statere erit , cum in precedenti die nullo quamuis magno pretio posset inueniri.



CAPUT XXXI. Comes in Calabriam uadit


Ordinatis itaque rebus suis et urbe melius ad suum libitum firmata, ut suis equos quos amiserant restituat, uersus Calabriam et Apuliam acquisitum uadit; uxore et militibus suis apud Trainam dimissis, que, quamuis iuuencula, tanta strenuitate cepit esse sollicita circa castrum tuendum ut diatim circuiens ubi meliorandum uidebat, studeret ut fierent uigilie; reliquos omnes, quos sibi dominus suus abiens dimiserat, blande alloquens, ut sollicite que seruanda erant prouiderent hortabatur, multa in reditu domini sui repromittens; sed et transactum periculum, ne segniter agendo quid simile incurrerent, ad memoriam reducit.



CAPUT XXXII. Comes cum Arabicis Castri Ioannis preliatur.


Comes uero a Calabria et Apulia, ut apes studiosissima, his que militibus suis necessaria erant onustus rediens, omnes suos suo aduentu letificauit, equos et cetera quibus opus habebant illis impertiens. Aliquantis ergo diebus equis, quos adduxerat, a labore itineris recreatis, comperto quod Arabici et Africani, qui Arabia et Africa, quasi auxilium laturi Siciliensibus, causa lucrandi aduenerant, apud Castrum Ioannis usque ad quingentos morarentur, cupiens experiri cuius ualentie eorum militia esset, illuc uersus aciem dirigit, premittens Serlonem nepotem suum cum triginta militibus, qui se ante castrum  ostendentes, extractos ad certamen excitarent; ipse cum ceteris in quodam loco in insidiis latens occultatur, ut dum suos ex industria simulato timore fugientes illi acrius persequerentur, ipse, insperato a loco insidiarum prorumpens, hostes, longius a castro subtractos, facilius occuparet. Quos Arabici, qui in castro erant, eminus aduentare uidentes, maximo impetu prorumpentes obuii sunt, fugientes persequuntur, accingentes diruunt in tantum ut ad locum insidiarum non nisi duo ex nostris illesi peruenirent. Porro comes, suos quos premiserat ex parte captos, ex parte deiectos uidens, leonino impetu ab insidiis prorumpens hostibus occurrit, certamen iniit, fortiter utrinque congreditur; sed a longo et acri certamine tandem comes,  Deo sibi propitio, paganis fugientibus uictor efficitur Hostes extremos quosque cedendo plus milliario insequitur. Spoliis onustus, letus apud Trainam reuertitur. Urbs gaudio repletur. uolensque Siculos undique lacessere, Calabutor  predatum uadit, unde rediens uersus Roccas Castri Ioannis, si forte Arabicos a castro extrahere posset, attentans maximam predam reduxit. Profundiores itaque partes Sicilie cognoscere uolens, longius progressus, usque Buterum  uenit, ubi non minima preda  pecorum accepta, captiuos plurimos secum reducens, apud Auator  hospitium sumpsit. In crastinum autem, quia pro longitudine itineris et calore nimii estus, sed et aque penuria, plures equos amiserat, apud S. Felicem pernoctans, inde Trainam uenit.



CAPUT XXXIII. Bellum Cerami ubi S. Georgius apparuit.

Africani ergo et Arabici, cum Siciliensibus plurimo exercitu congregati, ut bellum comiti inferant, aduenire nuntiantur, anno uerbi Incarnati millesimo sexagesimo tertio; quibus comes cum suis alacriter occurrens in cacumen eiusdem montis super fluuium Cerami, ut eos plenius prospiceret, ascendit, uidensque eos trans flumen in supercilio alterius montis,  diutius alternatim intuiti, nec his uersus illos, nec illis uersus hos transeuntibus, Sarraceni priores locum mutantes, ad sua castra, quibus hospitati erant, regrediuntur; comes uero apud Trainam reuertitur. Sic triduo, flumine interposito, sese mutuo conspicientes, nec illi uersus istos transire flumen presumebant. In quarto uero die Sarraceni castra commouentes, ne ulterius, quasi ad tergum retrogradi uiderentur, in monte quo se iam triduo ostentauerant, castrametati sunt. Nostri uero hostilem affinitatem diutius impugnatam ferre nolentes, cum magna deuotione, presbyteris testibus, Deo confessi, penitentia accepta, Dei miserationi sese commendantes, et de eius auxilio confisi, bellum hostibus inferre uadunt. Sed media uia nuntio accepto quod  Ceramium ab hostibus impugnaretur, illuc comes aciem dirigit, Serlonemque nepotem eius cum triginta militibus pretermittit, ut castrum intrans, defendendo donec ipse ueniat, sustineat. Cum centum militibus, non enim amplius habebat, ipse subsequitur. Serlo uero castrum ingressus, aduentum subsequentis auunculi minime sustinuit, sed per portas, ut leo furibundus, in hostes prorumpens, multas strages dando, cum triginta millia essent, exceptis peditibus, quorum infinita erat multitudo, quod mirum dictum est, ipse triginta sex milites habens omnes in fugam uertit. Hoc facto patenter cognoscere possumus Deum nostris fautorem fuisse. Nam humane uires tam magnum quid tamque nostris  temporibus inauditum nec presumere quidem, nedum perficere potuissent. Si autem cum propheta admirantes requirimus quomodo persequebatur unus mille, nam hoc istis, ut quondam filiis Isrel prouenisse cognoscimus, profecto nobismetipsis, ex eiusdem prophete uerbis, absque mendacio respondere possumus: Quia Deus suus uindicat eos, et Dominus in profundo iniquitatum suarum claui ire sue concluserat illos. Deus suus dico, non quod eum colendo cognoscebant, sed quia, quamuis indigni, Factori suo ingrati  existendo, tamen eius creatura erant. Deus suus, inquam, dico secundum illud quod ab Apostolo instruimur, ubi ait: Nam idem Deus omnium, diues in omnes qui inuocant illum. Quod si aliquis hanc sententiam dialectizando commutabilem astruere tentauerit, dicens: Si diues est Deus in eos qui inuocant illum, consequi oportet ut pauper sit in eos qui non inuocant illum, respondendum est quia Deitas ipsa augmentum uel detrimentum non patitur, nec in natura sua recipit magis uel minus, sed semper in eodem statu permanens sui pereque omnia potest. Si autem pauperem dicere concludimur, non tamen quantum ad ipsum, sed quantum ad illos qui se indignos exhibent quibus misericordie sue diuitias Deus impertiatur. Comes itaque nepotem  subsecutus, cum centum militibus Ceramium ueniens hostesque a nepote deuictos cognoscens, dum subsequi, ut plenius deuincat, deliberat, quibusdam ex timore dehortantibus et sufficere sibi uictoriam a Deo per nepotem factam dicentibus, ne forte ultra insequendo progrediatur fortuna rotabilis et in deterius cedat, Ursellus de Baliol exploranti  comiti interminatus est se nunquam uel ibi uel alias sibi auxilium laturum, nisi certamen cum hostibus ineat. Quod comes audiens dehortantibus quidem multa conuicia iratus intulit, citiusque hostibus, uersus castra eorum, illuc enim aufugerunt, bellum offerre uadit. Porro illi, uiribus resumptis, duas acies ex sese facientes nostris audacter occurrere accelerant. Comes etiam similiter duos cuneos  faciens ex suis, unum nepoti, et Ursello, et Arisgoto de Puteolis, ut precedentes primo feriant, delegauit; ipse cum altero subsequens, bellatum, Deum sibi adiutorem inuocans, uadit. Prima autem acies eorum Serlonem cum prima acie nostra declinando, montem super nostros preripere uolens, ultime aciei nostre, quam comes ducebat, occurrit. Comes ergo, et Ursellus de Baliol  suos solito formidolosiores pre nimia multitudine hostium quam incurrebant  uidentes, talibus exhortationibus timorem ab ipsis excutere nitebantur: Arrigite animos  uestros, o fortissimi Christiane militie tirones. Omnes Christi titulo insigniti sumus,  qui non deseret signaculum, nisi  offensus. Deus noster, Deus deorum omnipotens  est, et ab ipso omnis qui  de Deo diffidens, confidit  in homine, et ponit carnem brachium suum. Omnia regna mundi Dei nostri sunt, et quibus uolet ipse impertietur  . Gens ista Deo rebellis est, et uires, que a Deo non reguntur, ocius exhauriuntur  ; ipsi in uirtute sua gloriantur, nos autem de Dei presidio securi sumus. Nam neque honestum est dubitari quos certum est, Deo nos precedente, ante faciem nostram non posse  subsistere. Gedeon, quia de Dei auxilio non dubitauit, in paucis multa millia hostium strauit. Dum talia uersus certamen properando perorantur, apparuit quidam eques splendidus in armis, equo albo insidens, album uexillum in summitate hastilis alligatum ferens, et desuper splendidam crucem, et quasi a nostra acie progrediens, ut nostros ad certamen promptiores redderet, fortissimo impetu hostes, ut densiores erant, irrumpens. Quo uiso nostri hilariores effecti, Deum sanctumque Georgium ingeminando et pre gaudio tante uisionis compuncti lacrymas fundendo, ipsum precedentem promptissime sunt secuti. uisum etiam a pluribus in summitate hastilis comitis uexillum dependens, crucem continens, a nullo, nisi diuinitus, appositum. Comes ergo, aciei  sue primos exhortatus, Arcadium de Palerna, suam aciem nostris exprobrando, promptissime antecedentem, et splendenti clamucio quo pro lorica utimur armatum, certamine inito fortissimo congressu, hastili robore deiectum, ceteris metum incutiens interfecit. Erat enim inter suos militia preclarissimus, cui etiam neminem armis resistere posse putabant, et clamucium  , quo indutus erat, nullis armis poterat uiolari, nisi ab imo  in superius impingendo inter duo ferrea, que per iuncturas cum catenata  sunt, ingenio potius quam ui uitiaretur  . Dum itaque utrinque fortiter dimicatur, nostri numeri paucitate multitudini intermisti ita concludebantur ut uix aliquis nostrorum nisi armis sibi faciendo tumultum interrumpere posset. uidens   autem nostros condensitatem circumdantium  se hostium sternendo, ut a furenti uento solet condensitas nebularum disrumpi, et sicuti uelocissimi accipitres imbecillem turbam auium disruptam sternere. Sed cum longo certamine grassati, diutius nostrorum infestationem ferre non preualentes, fuga tueri potius quam armis nituntur, nostri audacter insequentes, extremos quosque cedendo perimunt. Sicque uictores effecti, ad quindecim millia ex hostibus occubuerunt. Nostri itaque, triumphalibus spoliis onusti, usque ad hostium castra regredientes, in eorum tentoriis hospitantur, camelos et reliqua omnia, que inuenerunt, sibi uindicantes. In crastinum uero pedites ad uiginti millia, qui fugientes scopulos et prerupta montis occupauerant,  oppugnantes, plurima ex parte perimunt; reliquos uero debellatos uendentes pecuniam infinitam accipiunt. Sed cum aliquandiu commorati fetore putrentium cadauerum occisorum hostium grauarentur, fetorem abhorrentes Trainam reuersi sunt. Comes Deo et S. Petro, cuius patrocinio tantam uictoriam se adeptum recognoscebat, de collato sibi beneficio non ingratus existens, in testimonium uictorie sue per quemdam suorum, nomine Meledium,  camelos quatuor, quos inter reliqua spolia, hoste triumphato, acceperat, Alexandro pape, qui tunc temporis uice beati Petri prudenter et catholice exsequebatur, apud Romam representat. Apostolicus uero, plus de uictoria a Deo de paganis concessa quam de sibi transmissis donariis gauisus, benedictione apostolica et potestate qua utebatur, absolutionem de offensis, si resipiscentes in futurum caueant, comiti et omnibus qui in lucranda de paganis Sicilia et lucratam in perpetuum ad fidem Christi retinendo auxiliarentur, mandat, uexillumque, a Romana sede, apostolica auctoritate consignatum, quo premio, de beati Petri fisi presidio, tutius in Saracenos debellaturi insurgerent.



CAPUT XXXIu. Pisani comitem, ut Panormum obsessum uadat, inuitant.


Pisani ergo mercatores, qui sepius nauali commercio Panormum lucratum uenire soliti erant, quasdam iniurias ab ipsis Panormitanis passi, uindicari cupientes, nauali exercitu undique conflato, uela per mare uentis committentes, apud Siciliam in portu uallis Demine applicuerunt, legatumque comiti Trainam, ubi tunc morabatur, mittentes, mandant ut equestri exercitu Panormi illis occurrat, se illi in urbe capienda auxilium laturos, ui talis premii acceptam uindictam illate sibi iniurie expetente. Comes uero, quibusdam negotiis se detinentibus, ad presens ire distulit, mandans illis ut modicum  temporis sustinerent, donec hec quibus ad presens intentus erat expedirentur. Porro illi, commercialibus lucris plusquam bellicis exercitiis ex consuetudine dediti, sustinere, ne lucris assuetis diutius priuarentur, nolentes, Panormumque per se incassum aggredi disponentes, uela in portum eiusdem urbis dirigunt, sed plurimam multitudinem hostium exhorrentes, et ob hoc a nauibus progredi minime presumentes, catena tantummodo, que portum ab una parte in alteram  claudebat, abscissa, et hoc sibi, more sue gentis, pro proximo  reputantes, Pisam reuersi sunt. Comes itaque uidens estatem proximam, que pre nimio calore a uicinitate solis feruentis canicule pluriores equitatus in predali exercitio fieri prohiberet, fratri duci in Apuliam  interim, dum importuna estas pertranseat, ire disponens, ne uxorem suam et milites cum ipsa remanentes absque stipendiis derelinquat, Gulosam una die, secunda Brocatum, tertia Cephaludum predatum acie dirigit. Sicque Trainam multa abundantia replens, militibus suis, ut urbem attentissime peruigilantes, incursus hostium prudenter caueant, et ne aliquorsum longius ab urbe, aliqua occasione intercurrente, progrediantur, multis exhortationibus  commonitis, ipse uersus Apuliam cum fratre quid ulterius agendum sit tractaturus uadit; plurimaque ad inuicem conferentes, tandem refrigerante calore, centum militibus sibi ab eo in auxilium acceptis, uersus prouinciam Agrigentinam cum ducentis militibus predatum uadit.



CAPUT XXXu. Milites comitis, hostibus territis, Turronem, qui postea Galzonis dictus est, ascendunt.

Unde cum maxima preda inde rediret, militum suorum predam precedere precipiens, ipse cum reliquis inter duos cuneos minatur ne a fronte, uel certe a tergo, aliquo hostili incursu excuteretur. Porro Africani et Arabici, cum essent cupientes  ulcisci de uictoria in Ceramensi prelio sibi ablata et laudem quam ibi amiserant aliquando sibi fauente fortuna recuperare, cognoscentes per nuntium ita eos predatum isse cum septingentis electis militibus, uia qua redire habebant insidiantes occultantur. Nostri autem qui precedebant ad locum usque peruenientes, illis ex improuiso exsurgentibus, audacie qua hactenus assueti erant obliti, eneruiter agentes, cum fuga potius quam armis mortis periculum declinare ceperunt. Montem quemdam, quem ex omni parte precipitium cingebat, solo et arcto aditu patente, pro auxilio expetentes ascendunt. Hostes uero parte armigerum, qui predam minabant, peremptam, ipsam etiam predam excutiunt. Comes autem, qui subsequebatur, tumultum  audiens, dum citius aduolat, que acciderant cognoscens, maxima indignatione et ira repletus, ut secum de hostibus ultionem expetant, suos immensis clamoribus a monte quem ascenderant incassum reuocare nititur, donec ipsemet, turonem ascendens et suos quemque nomine uocans, ne se imposterum fuisse excusarent, talibus uerbis aggressus est: Itane, inquit, o fortissimi hactenus, uiribus exhausti estis ut, absque recordatione alicuius militaris laudis, in profundum putribunde defectionis submersi, ulterius respirare nequeatis? Recordamini antecessorum, sed et gentis nostre, nostreque hactenus habite strenuitatis preconizate, deuitantes notas futuri uituperii. Recordamini quot millia hostium apud Ceramium pauciores quam nunc debellatores  exstinxistis. Fortuna tunc uobis arridens ab eodem quo et nunc adhuc regitur. Resumite pristinas uires, uictoria post fugam fortiter agentibus laudis reparatio est. Hec, et alia exprobrando, plura locutus, uix eis exhortationibus recreatis, ad certamen properans cum hoste congreditur. Fortiter agendo gens Deo rebellis debellatur, preda excussa recuperatur. Nostri, uictores effecti, triumphalibus spoliis ditantur. Trainam cum gaudio remeantes, excepto quod  de solo Galterio de Simula, qui inter omnes militari laude dignus, in congressu fortiter agendo, quod dolor  dicere est, iuuentutis florem ab hostibus confossus amiserat, plurimum tristabantur.



CAPUT XXXuI. Nostri a Tarantis uexantur.

Dux uero  Robertus cum in Apulia esset, sciens fratrem suum apud Siciliam multiplici incursione ab hostibus lacessiri, plurimo exercitu ab Apulia, et Calabria congregato, nolens expers esse questus, laboris etiam particeps fieri, uersus Siciliam intendit. Comes uero fratrem aduentare audiens, cum gaudio magno festinus illi apud Cusentum Calabrie urbem occurrit. Sicque progredientes anno Dominice incarnationis 1064 cum quingentis tantummodo militibus apud Pharum mare transmeantes,  tota Sicilia, nullo aduersus eos aliquid presumente, impune peragrata, Panormum usque perueniunt, atque in monte, qui postea Tarantinus, ab abundantia Tarantarum, a quibus ibidem exercitus eorum plurimum uexatus est, iubente duce, quem postea penituit, tentoria fixa sunt. Nam mons totus insitus Tarantis, uiris et mulieribus inhonestum, quamuis iis euaserint, ridiculosum hospitium prebuit. Taranta quidem uermis est, aranee speciem habens, sed aculeum ueneni fere punctionis, omnesque quos punxerit, multa uenefica uentositate replet, in tantumque angustiantur ut ipsam uentositatem, que per anum inhoneste crepitando emergit, nullo modo restinguere preualeant, et nisi clibanica, uel alia queuis feruentior  estuatio citius adhibita fuerit, uite periculum incurrere dicuntur. Tali inhonestate nonnulli nostrorum uexati, tandem locum mutare coguntur, uicinum urbi locum tutiorem, quo tabernacula figant, expetentes, ubi per tres menses commorati, Panormitanis fortiter repugnantibus, uersus urbem quidem minime profecerunt, sed uicinioria circumquaque loca plurima depopulatione uexauerunt. At cum uident se uersus urbem minime tunc temporis preualere posse, castra mouentes Bugamum oppugnare uadunt, ciuibusque eiusdem castri eneruiter reluctantibus, funditus diruunt, incolas omnes cum mulieribus et liberis, omnique supellectili sua captiuos adducunt, sicque uersus Calabriam remeare, uolentes haud procul ab Agrigentina urbe, sic enim  illis directior adiacebat uia, tentoria figunt. Porro ciues eiusdem urbis, uiribus suis plus necessario confidentes, per portas prorumpendo forti strepitu super illos proruunt, incautosque hostium tacendo dum fingunt  , usque in portas sue ciuitatis persequuntur. Dux itaque digressus, in Calabriam ueniens, expeditionem soluit: Bugamensesque  , quos captiuos adduxerat, Scriblam, quam desertauerat  , restaurans, ibi hospitari fecit.



CAPUT XXXuII. Agellum a duce oppugnatur.


Anno uero Dominice incarnationis 1065, Policastrum castrum destruens, incolas omnes apud Nicotrum, quod ipso anno fundauit, adducens, ibi hospitari fecit. Antequam iret uersus Panormum dux Robertus, et in monte Tarantarum tentoria fixisset, dux et comes Rogerius prius in prouinciam Cusentii castrum quidem Regale  expugnauerant, et pro libitu ordinauerunt. Eodem anno castrum quoddam, quod Agel dicitur, in prouincia Cusentii, dux oppugnare uadens, per quatuor menses obsedit. Agellenses autem extra castrum progredientes, cum uicinius tentoria hostes figerent, fundibulis et sagittis longius propellere nituntur; sicque  ex utraque parte mutua cede fortiter congrediuntur. At dum nostri maxima indignatione commoti, impetum in hostes facientes, ubi densiores erant, prorumpere nituntur, Rogerius filius Scolcandi  iaculo confossus, equo deiicitur: cum etiam Gissibertus  nepos eius eum  releuare tentat, deiectus utrique occiduntur: de quorum nece dux cum omni exercitu non minimum turbati, erant enim inter familiares sibi karissimi, eorum corpora apud Sanctam Euphemiam, ubi tunc abbatia in honore sancte Dei genitricis Marie nouiter incepta instituebatur, humanda mandauit: equos, et cetera que habebant, eidem ecclesie, pro ipsorum saluatione contulit. Agellenses itaque cognoscentes  pro tali et similibus factis ducem sese grauiter offendisse, pacem ab ipso expetunt, ne si rebelles persistendo ui caperentur, ab ira eius, absque recordatione alicuius pietatis, ut meriti erant, omnes pariter perimerentur. Dux uero quamuis anhelans esset cum suppliciis, de ipsius ultionem expetere, tamen ne diutius perendinando, alias intendens, demoraretur, pacem cum ipsis fecit, castrumque ab eis deliberatum, in sua uirtute accipi pro libitu suo disposuit.



CAPUT XXXuIII. Castrum apud Petrelegium fit.

Comes uero Rogerius, acquirende Sicilie intentus, quietis impatiens erat, omnia perlustrans crebris incursionibus deterrebat, intantumque ex consuetudine  labori continuus erat, ut hincne, hincue infestior esset, nec cecitas obscure noctis dehortari posset, quin de loco ad locum transiliens, per se ipsum omnia attentaret, eiusque presentiam plusquam omnia hostes exhorrebant, intantumque eius ueloci frequentia deterrebantur ut nusquam absens putaretur. Sed quia ubi suis presentibus, ipse absens ab hostibus deprehendebatur, sui hostili incursione interdum grauabantur, castrum, quo se, si forte necessitas incumberet, facilius tuerentur, et a cuius  uicinitate queque proxima loca attentius subiugata sibi concite federarentur, apud Petrelegium, anno Dominice incarnationis 1066, turribus et propugnaculis extra portam accuratissime firmauit, per quod maximam partem Sicilie, ad sue dominationis iugum ferendum perdomuit. Filiis denique Tancredi naturaliter hic mos inolitus fuit, ut semper dominationis auidi, prout illis uires suppetebant, neminem terras uel possessiones habentes ex proximo sibi absque emulatione habere paterentur, quin uel ab ipsis confestim subiecti deseruirentur, uel certe ipsi omnia in sua uirtute potirentur.



CAPUT XXXIX. Dux Montempilosum obsidet.

Inde et Robertus dux, qui pre ceteris hunc morem  sibi uindicauerat, Gauridum de Conuersana, nepotem uidelicet suum, filius quippe sororis sue erat, ut de Montepiloso sibi seruitium, sicut et de ceteris castris, que plurima sub ipso habebat, exhiberet, adorsus est, quodque ab ipso, sicut et cetera, minime acceperat, sed sua strenuitate, duce sibi auxilium non ferente, per se ab hoste lucratus fuerat. Id facere renuente, dux, admoto exercitu, idem castrum obsessum uadit; multisque militariter ex utraque parte perpetratis, tandem, ut de eodem castro, sicut et de ceteris sibi seruitium promittens exhiberet, compulit.



CAPUT XL. Dux Barum obsidens.

Dux itaque uidens omnia, que solo inceptu attentabat,  fortuna fauorabiliter arridente, sibi in prosperum cedere, famosissimam urbem, que Barum dicitur, adhuc Constantinopolitano imperatori ex fidelitate adherentem  , sibi uero rebellem, ex proximo haud longe a Montepiloso habens  , quibuscunque imperator preerat pactionibus et, ut sibi fauentiores redderet, ad impugnationem eiusdem urbis secum instans  , anno uerbi Incarnati 1067 equitatu et nauali exercitu eam obsessum uadit  . Et quia ipsa ciuitas, quasi in quodam angulo sita in mare porrigitur, ipse cum equestri exercitu ipsam partem qua ciuitas uersus terram patebat, quasi ab uno mari in aliud claudens, nauibus per mare extensis, una ad alteram firmiter ferreis  catenis, ac si sepem faciendo, compaginatis, ita totam urbem cinxit ut nullo latere exitus ab urbe progrediendi pateret. Duos quoque pontes, unum uidelicet ab unaquaque ripa constituens, qui longius in mare usque nauium funes, ab utraque parte attingebant, porrexit: ut si forte Barenses aliquem incursum uersus naues attentarent, directo cursu a militibus nauibus expeditius subueniretur, Barenses autem primo que agebant despectui habentes omnia uilipendere, ornamenta sua thesaurumque  pretiosa dependentia ostentare, Guiscardo plura conuitia inferre, turribus suis fidentes rerum exitus minus metiri ceperunt. Que res Guiscardum ab incepto quidem non deterrebat, sed animus ambitionis cupidine feruens, quanto pretiosiora infra muros contineri dicebant, tanto ardentius spe ea lucrandi, ad quod ceperat persistendum, mentis instantiam figebat, subridendo illis respondens: Que, inquit, ostentatis mea sunt, et quia a uobis uoluntarie mihi presentantur habeo gratum. Estote fideles ad tempus in conseruando. uobis quippe de amissione dolentibus fiam quandoque largus in distribuendo. Sicque suos ad urbem debellandam exhortationibus et promissis inflammans, laboris sui renuntiationisque premium infra murum  testatur esse. Ipse menia circumire, aggeres comportare, urbem uallare, arietes facere, ceteraque machinamenta, que usui capiende urbis necessaria erant, componere, suos instruere, hostes infestare, metum iugi instantia studebat incutere. Barenses ergo uidentes constantiam ducis ultra quam rati erant, indiuulsam persistere, uictumque infra urbem, nullo ad introducendum hostibus circumsetis, aditu patente, a multitudine inermis uulgi, mulierum scilicet et puerorum inutiliter deuastari quod ui nequibant dolo uite ducis periculum parant, pretioque composito, a quodam leuitatis uiro, ut urbe  digrediens illum spiculo corripere attentet  , mercantur. Amerinus ergo auaritia captionis cupidine captus appetendum  tam nobile,  ut sibi uidebatur, facinus accelerat, spiculoque uenenis infecto ab edocentibus se tante uersutie fraudem accepto, urbe digressus, quasi unus ex nostris, lapides funda uersus hostes supra muros iaciendo, aduersus castra nostrorum dolose speculatum circumuenit. Sicque, uesperascente die, nox intercludere solis radios properat, cumque cene hora instante dux in tabernaculo suo, ex foliosis arborum ramis composito, sedisset, ille a tergo ueniens, ramoso pariete interposito, ducem preuio oculo, deinde aure per uocem bene uisum credens, spiculum, quod ad hoc acceperat, fortiter impingendo, parte uestium correpta, sed Deo protegente, ipso illeso permanente, in terram defixit: sicque,  ducem lesum credens incasso uulnere spiculo amisso, nichil sibi fuga utilius credens quam uelocius potuit cursu sese infra urbem recepit. Ducis uero ministri tali facto expauefacti extra prosilientes, dolo cognito, noctis excubias solito attentius, uigilesque circa ducem deputant, cementarios ex eius edicto conducentes summo diluculo primum domum breui perficiunt.



CAPUT XLI Comes Rogerius cum Saracenis preliatur.

Ea tempestate comes Rogerius in Sicilia morabatur,  crebris incursionibus omnia hostiliter perlustrans, ad sibi subdendum nunc premiis pulsans, modo minis terrens, iugi exercitatione plerumque alios damnis afficiens, intantumque quietis impatiens hostes lacessendo deterrebat, ut uix in ipsis munitionibus, nusquam autem alias securi essent. Nox uel dies, uesper et aurora, aura lenis et aspera equo pondere infesta timori erant. Unde et Sicilienses, consilio intra se habito, mori potius quam cum tanta inquietudine infelicem uitam diutius protelare deliberantes, belli fortunam contra comitem tentare parant. Denique uersus Panormum predatum proficiscenti, exercitu innumerabili, undique conflato, ex improuiso apud Michelmir occurrunt anno Incarnati uerbi 1068. Porro eos eminus conspiciens  totus infremuit, omnesque suos in unum cercens subridendo ait suis: »Eia, inquit, nobilium predecessorum nobilitas, fortuna uobis fauens predam, quam longius disposueratis querere, labori uestro parcens, ultro uobis obuiam, ne plus in conficiendo itinere fatigemini, adducit. Ecce preda a Deo uobis concessa. Auferte iis, qui ea indigni sunt. Utamur ea diuidentes apostolico more, prout cuique opus est. Ne exhorrescatis iamdudum, multotiesque a uobis deuictos. Si ducem mutauerunt animo, non quo duce id presumunt, eiusdem nationis, qualitatis  , sed et regionis est  , cuius et ceteri sunt. Deus autem noster immutabilis est. Si a uobis non mutatur integritatis fidelis spei, nec ab ipso mutabitur sententia triumphalis auxilii.« His dictis,  acieque suorum prudenter ordinata, cum hoste congreditur. Fortiter nostris agentibus gens inimica in tantum debellatur, ut uix ex tanta multitudine superesset per quem rei euentus Panormi renuntiaretur. Nostri uero triumphalibus spoliis multum ditantur.



CAPUT XLII. Columbe Panormi suos uictos nuntiant.

Moris uero Saracenis est ut columbas frumento et melle infuso domi nutrientes, cum aliquorsum longius digrediuntur, masculos sportulis inclusos secum ferant: ut cum aliquid noui fortuna illis administrauerit, quod domi scitum uelint, chartulis euentus suos notantes, et collo auis uel certe sub  ala suspendentes, auibus dimissis per era, familie domi sollicite, utrum prospere erga peregrinos amicos omnia agantur, notificare accelerant. Auicula enim dulcedine grani melliti, quam domi gustare sepius assueuerat, illecta, reditum accelerat, chartulas morem suum scientibus representat. Huiusmodi sportulas cum auibus comes inter reliqua spolia accipiens, auibus cum infectis sanguine chartulis dimissis, tristis fortune euentus Panormitanis representat. Urbs tota concutitur; lacrymose uoces liberorum et mulierum per era celum  attolluntur. Gaudium nostris, illis tristitia parturitur.



CAPUT XLIII. Dux auxilio comitis Rogerii Barum capit.

Principabatur tunc temporis urbi Barensi sub imperatore Grecus quidam Argerius  nomine, qui cum ceteris ciuibus pro tempore et loco consilio habito  , chartulis erumnas urbis ciuiumque, sed et hostium infestationem adnotans, clam de nocte per quemdam ab urbe digredientem Diogeno  Constantinopolitano imperatori dirigit: urbem, que sola in eius fidelitate persistens undique hostili incursione quatiebatur, nisi citius subueniat, se amissuros uictus penuria. Se, iam  tertio anno instante  , hostibus circumseptos, cuius diuturno certamine deficientes deditionem parare  . Nisi ipsam retineat, spem nullam  de recuperatione  peruase ab hostibus patrie ulterius reseruari. Legatus quod instructus erat fideliter adimplere satagens, breui magnum conficiens iter Byzantium uenit. Acceptas epistolas imperatori representare uadit; epistolis orationem exhortatoriam, ut subueniat, addit. Imperator uero, susceptis epistolis ac perlectis, Duracium mittens, classem parare facit, cui Gocelinum de Orencho  quemdam natione Nortmannum, et in palatio post imperatorem secundum, paucis quia strenuus armis et consilio callens erat, ducem preponens, cum multis copiis Barensibus succurrendum disponit.  Porro qui missus fuerat, iussus ab imperatore Barum regrediens, clam hostes urbem, ut exierat, intrat. Acta refert, signumque, quo auxilium ueniens, eminus cognoscant, edocet: ut simile signum de unoquoque propugnaculo contra aduenientes faciant, fasces scilicet accendant, ne a certo portu deuient admonet. Barenses hoc nuntio exhilarati, plus necessario festinantes, animo enim cupienti nichil satis festinatur, in proximam noctem fasces accendunt, clamoribus et laudis plus solito letitiam ostendunt. Quidnam in hoc facto pretendant, inter nostros questio oritur. Fit de pluribus rebus coniectura, undique argumentatur, a prudentioribus rei ueritas deprehenditur, auxilium uidelicet per mare illis aduenire. Aduenerat in auxilium ducis  fratris plurimo remige comes Sicilie Rogerius nouiter a fratre inuitatus, leoninam in omni certamine habens ferocitatem, quem tamen prudentia regebat, et fortuna fauens comitabatur. Hic callide in hoc negotio agens, singulis noctibus speculatum ire iubet, si forte eminus per mare aduentantes naues aspiciantur. Cum ecce quadam iam nocte mediante quasi stelle lanterne ardentes in summitate mali uniuscuiusque nauis eminus apparere conspiciuntur.  Quod cum a comite compertum fuisset accelerantissime armata manu, plurimo sese remigi credens, obuiam hostibus ire accelerat, quos hostes eminus aspicientes, Barenses qui supra pre gaudio occurrerent rati, minus sese ad defensionem aptant. Comes uero nauem Gocelini, qui dux hostium erat, duabus lanternis a ceteris distinctam eminus cognoscens, illam uersus impetu suorum intendere iubet. Dumque fortiter congrediuntur, tanta ui quedam ex nostris super nauem illorum grassata est, ut ex uno latere cum pondere armorum incaute decurrente, centum quinquaginta loricati ex nostris submergerentur. Comes uero Gocelinum oppugnans superat: quem in suam nauem exarmatam recipiens, cum triumpho gloriosus ad fratrem remeat. Dux  uero amittendi timore in certamine fratris, plurimum angebatur, quippe nec succurrere poterat, nec alium, excepto illo, ceteris defunctis, habebat. Attamen uictor et incolumis redire nuntiatur, nulli credulus fieri asserit, donec uisu sibi satisfaciente. Utrum sanus esset scrutando ingeminat cum lacrymis. Comes uero Gocelinum mirifice Greco more preparatum, duci ad honorem representat captiuum. Barenses itaque se sua spe frustrati ulterius hostes ferre non ualentes, deditione facta, duci federantur. Anno Domini 1070, dux uoti compos effectus, fratri et cuncto exercitui gratias referens, urbe pro uelle suo ordinata, fratrem in Siciliam premittens, solito exercitu breui iterum expeditionem uersus Panormum submouet. Toto Iunio et Iulio  mense apud Hydruntum moratus montem, quo facilius descensus ad mare, equos nauibus introducens, fieret, rescindere facit, unde et Duracenses maxime sunt territi, ne mare cum exercitu transmeans, eos impugnatum ueniret mulumque et equum ei, quasi ad honorem mandantes, hac occasione rem speculatum mittunt.



CAPUT XLIu. Scyllum duci reconciliatur.

Ea tempestate Costa Condomicita, qui Scyllum  iamdudum duci fraudulenter abstulerat, ueritus ne cum dux uersus Siciliam nauigio transitum simularet, Scyllum  obsessum diuerteret, duci reconciliatus castrum reddit, tali iniuria se,  ad quod fecerat compulsum dicens: Dux Costam Pelogam quemdam Stratigotum statuerat, qui nimia insolentia defluens quosque ingenuos uiros, uel mulieres, nec etiam sue consanguinitati parcens contumeliis afficiebat. Hic inter cetera quamdam ingenuam matronam nomine Reginam, auiam Coste Condomicite gallinam auream cum pullis, quam habere dicebatur, ab ea extorquere uolens, uerberibus laniatam captione retruserat. Costa Condomicita  in famulatu ducis apud insulam Crotone detinebatur. Cui cum quod acciderat relatum fuisset, iniuriam auie reputans suam, infirmitate simulata, licentiam domi causa curationis a duce exposcens, uigilia Natalis Domini Scyllum  ingressus est: quem Stratigotus uenisse audiens, piscium sibi enxenia per famulum mittit, qualiter se res erga ducem habebat, requirit. Ille ac si nichil mali machinans, ira dissimulata, gratias remandat: sed quod animo conceperat minime oblitus, postquam comestum est, potentioribus urbis secreto circumuentis, de sibi illata auieque iniuria querimoniam ostentat: quibus respondentibus merito sibi talia accidisse, excusationibus minime usus, facti se penitere asserens, uti contulerat, auferre tentaturum promittit,  si tantummodo ipsis potiatur auxiliariis. Sicque a pluribus fide accepta, totam noctem insomnem ducens, quoscunque potest sibi allegat; summoque diluculo, cum omnes qui huius rei ignari erant, ut dies ipsa monebat, in ecclesia Dei laudibus inseruirent, ipse cum tredecim uiris, gladiis cum capis accinctis, reliquis signo dato, et a foribus exspectantibus, ad portam castelli accedens, ianitor nil suspicatus quasi noto aperit. Ille cum sociis ingressus, hospitium Stratigoti intrat, arma que inuenit corripit: uersus ecclesiam, Stratigotum preoccupare uolens, citissimus currit. Undique ergo insurgente clamore, Stratigotus, insidiis compertis, per fenestram prosiliens, precipitio delapsus, dum fuga refugium petit a ciuibus, quibus omnibus exosus  erat, comprehensus reducitur. Costa Condomicita, quia consanguineus eius erat, uolente ei parcere, a populo condemnatur, sicque cum suppliciis penas luens, a quibus mala intulerat, perimitur: quos religauerat liberantur, a fidelitate ducis palam auertuntur. Sicque per sex fere annos duci rebelles per diuersa loca Calabrie ab ipsis turbatio plurima facta est. Istud hic inscribimus ut caueant prelati sibi subditos prauis ministris a sua fidelitate diuelli.



CAPUT XLu. Panormus capitur.

Dux igitur commeatibus et ceteris que expeditioni congruebant apparatis, fratrem, quem premiserat,  subsecutus, apud Catanam, ubi comes erat, uenit fingens se Maltam debellatum ire, quasi de Panormo diffidens; sed a fratre cohortatus, magno equitatu, cum naualibus peditumque copiis ab inde progrediens Panormum uenit, ab Oceano urbem nauibus obsidens, fratremque comitem ab uno latere statuens, ipse ab altero cornu Calabrensibus et Apulis muros ambit. Sicque quinque mensium circulo hostes urbis defensionis attentissime peruigiles, ipse nichilominus impugnationi cum fratre intentus inquietare perstuduit. Utrique pari ardore inflammati omnia circumire, suos instruere, omnia ordinare,  hostibus interminari, suis plura largiri, ampliora promittere, primus et frequentior adesse, nichil intentatum relinquere. Machinamentis itaque et scalis ad muros transcendendos artificiosissime compaginatis, dux hortos cum trecentis militibus latenter ingressus ex altera parte, qua uidelicet naualis exercitus adiacebat, urbem infestare, fratremque a parte, qua erat, haud secus agere perdocuerat. Illi, signo dato, que edocti erant, haud perficere segnes magno sonitu irruunt. Urbs tota in arma ruens, que strepitu tumultuantium accurrebat defensioni, acceleranter grassatur. A parte, qua minus cauebant, uacillatur. A Guiscardensibus scalis appositis murus transcenditur. Urbs exterior capitur, porte ferro sociis ad ingrediendum aperiuntur.  Dux et comes cum omni exercitu infra muros hospitantur, Panormitani delusi hostes a tergo infra muros cognoscentes, interiori urbe refugium petendo sese recipiunt. Nox tumultum diremit. Proximo mane primores, federe interposito, utrisque fratribus locutum accedunt, legem suam nullatenus se uiolari uel relinquere uelle dicentes, scilicet si certi sint quod non cogantur uel iniustis et nouis legibus non atterantur. Quandoquidem fortuna presenti sic hortabantur urbis deditionem facere, se in famulando fideles persistere, tributa soluere, et hoc iuramento legis sue firmare spopondunt. Dux comesque gaudentes, quod offerebatur libenter suscipiunt anno Dominice incarnationis millesimo septuagesimo primo. Adepti primo omnium,  Scripture fideles imitatores dicentis: Primum querite regnum Dei, et omnia adiicientur uobis ; ecclesiam sanctissime Dei genitricis Marie, que antiquitus achiepiscopatus fuerat, sed tunc ab impiis Saracenis uiolata templum superstitionis eorum facta erat, cum magna deuotione catholice reconciliatam dote et ornamentis ecclesiasticis augent. Archiepiscopum, qui ab impiis deiectus in paupere ecclesia S. Cyriaci, quamuis timidus natione Grecus cultum Christiane religionis pro posse exsequebatur, reuocantes restituunt. Deinde uero castello firmato, et urbe pro uelle suo, dux eam in suam proprietatem retinens, et uallem Demine, ceteramque omnem Siciliam acquisitam, et suo adiutorio, ut promittebat, nec falso acquirendam,  fratri de se habendam concessit.



CAPUT XLuI. Serlo occiditur.

Cum ista geruntur, Serlo filius Serlonis, nepos uidelicet utrorumque principum istorum, cuius in precedentibus mentionem fecimus, apud Ceramum morabatur ad tuendam prouinciam ab incursibus Arabicorum, qui apud castrum Ioannis ea tempestate morari dicebantur, a duce et comite sic iussus. Nam et medietas totius Sicilie ex consensu ducis et comitis sue sorti, Arisgotique de Poteolis, inter se  diuidenda cesserat: eo quod hic consanguineus eorum erat, uterque autem consilio et armis probissimi uiri erant. Arabici autem qui apud castrum Ioannis morabantur, strenuitate Serlonis, quia eis in multis infestus erat, plurimum inimicabantur, iugique intentione dolo uel armis ruinam eius meditari nitebantur. Saracenus autem de potentioribus castri Ioannis nomine Brahen  cum Serlone, ut eum facilius deciperet, fedus inierat, eorumque more per aurem adoptiuum fratrem, alter alterum factum uicissim susceperat. Hic cum traditione cum suis composita Serloni salutaria munuscula cum amicabilibus uerbis mandat, inter que etiam intulit ista: Sciat fraternitas adoptiui mei quod tali uel tali die septem tantummodo Arabici ex deliberatione  iactantie terram tuam debent predatum adire. Quod Serlo audiens ridiculo habere cepit, minusque sibi prospiciens, ex uicinis castris neminem sibi in auxilium arcessiuit, sed terminato die inconsultus uenatum secessit. Porro Arabici qui dolum composuerant, cum septingentis militibus et duobus millibus peditum de Castro Ioannis digressi, haud procul a Ceramo in abditis locis insidias ordinant, septem tantummodo, ut Brahen  Serloni mandauerat, milites mandantes, qui Ceramo, preda capta, Serlonem extrahunt. Insurgit clamor, ab incolis prouincie tumultuatur, a Serlone, ubi uenatum ierat, tumultuantes ciues audiuntur, sed quia inermis processerat, nuntium apud Ceramum ad deferenda sibi arma suosque inuitandos mittens, ipse,  quo clamor infestius urgebat, sciscitaturus quidnam esset, progreditur. At dum a septem militibus preda abduci dicitur, arma sibi delata corripiens, adoptiui fraudi plus necessario credulus improuide subsequens,  ultra insidias progreditur. Illis autem ab insidiis prorumpentibus, cum hostes a tergo horribili armorum turbine deprehenduntur, Serlo decertandi copiis, sed et fuge presidio diffidens, cum paucis qui secum erant, petram, que ab ipso die Serlonis dicta est, cursu expetit. Qua ascensa, a dorso pro muro eius usus, diu fortiter sed nullo aliunde auxilio aduentante, incassum dimicatur; nam tandem confossus occubuit, nullusque ex omnibus qui cum ipso erant, exceptis duobus qui inter cadauera mortuorum latitauerant, euasit. Serlone exenterato, Sarraceni cor extrahunt. Ut audaciam eius, que multa fuerat, conciperent, comedisse dicuntur. Capita uero occisorum in Africam regi ad honorem mittunt, et caput Serlonis, stipiti impositum et per  plateas urbis delatum, a clamante est preconizatum eius esse a quo pre ceteris Sicilia impugnabatur, hostes deuictos nullo simili superstite; Siciliam sue sorti amodo facere  cessuram. Cum ista apud Panormum principibus nostris nuntiantur, exercitus totus turbatur. Comes amissione nepotis intolerabili dolore angebatur, dux uero a lamentis fratrem suum cercere uolens, dolorem suum uirili more occultare nitebatur. Feminis, inquit, lamenta permittantur, nos autem in uindictam armis accingamur. Igitur quia seiunctim ad inuicem utrique fratres quisque suis utilitatibus lucrari studebant, excepto quod cum necessitatibus incumberent, alter ab altero inuitatus uicissim sibi ad inuicem succurrendum uenirent, huic libro, alium incepturi, finem ponamus,  ut in sequenti de unoquoque nunc seiunctim iterumque coniunctim, prout ipsa res expostulauerit, stylum alternemus.


 Explicit liber secundus.



LIBER TERTIUS.

 Quoniam quidem arduas res clarosque triumphos duorum procerum, Guiscardi uidelicet ducis, Sicilieque comitis Rogerii, nunc seiunctim, nunc uero gregatim, prout facere nos scripturas repromisimus, limpidior petria, si esset unde estuandum foret, ut res que in ipso nobili memoria clarent. nobilioris philosophi penna chirographizaret, ne limpidissimus liquor, dum ad hauriendum porrigitur, fetore incultioris uasis etiam ab ipsis sitientibus abhorreatur. Sed quoniam nos aureis fistulis paupertate prohibemur ad potandum, utimur interdum plumbea fistula, dulces  liquores usque degustaturi. Unde et lector quisquis historie seriem perscrutari tentat, non fallentia uerborum commenta, sed pompales triumphos memorandorum uirorum attendat. Que enim inseruntur non mee uel tue laudi, sed illorum qui faciendo meruere. subtitulantur. Quoniam ex edicto principis tempus scribendi imminet, quod negligendo hactenus minus potatum est, ad fontem quo hauriam unde limpidius eructetur, recurrere ipsius principis urgens festinantia prohibet.



CAPUT PRIMUM. Apud Paternionem et Mazariam castella fiunt.


Igitur famosisimus Sicilie princeps Rogerius, duce fratre, expeditione, postquam Panormum adeptus est, solita, a Sicilia uersus Calabriam et Apuliam, ut suas utilitates exsequeretur, digrediente, in Sicilia remanens, exercitus recedentis fratris minimam partem premiis et promissionibus illiciens, ex consensu eiusdem ducis sibi retinuit. Siciliamque debellare ex omni parte aggrediens, iugi incursione non minimum lacessiuit, et quamuis hactenus dum in his que acquirebat cum fratre participaturus ad plenum strenue egerit, nunc cuncta que acquireret sue sorti cedere certus, quasi leo esuriens predeque auidus, quietis impatiens, omnia circumire,  periculosioribus inceptis primus adesse, nichil intentatum relinquere patiebatur. Anno Dominice incarnationis 1073, duo castella, unum apud Paternionem ad infestandam Catanam, aliud uero Mazariam ad debellandam adiacentem prouinciam firmauerat. Dux uero, a Sicilia in Calabriam ueniens, apud Russanum eiusdem prouincie urbem dolentibus urbicolis castellum firmauit.



CAPUT II. Guiscardus Salernum obsidet.

Gisulfus ergo Salernitanus princeps, frater Sigelgute  uxoris Guiscardi ducis, omnes maritimos  fines a Salerno usque ad portum qui Fici dicitur,  Arecumque et S. Euphemiam sui  iuris esse uolens, et partem a Guiscardo dietim peruadi  audiens, uersus ducem inimicitias iniecit, omnesque ei adherentes quos capere poterat contumeliis deturpans, nostre genti sese inimicari non abscondebat. Dux autem Guiscardus, qui amicitiam sibi promiserat, primum quidem patienter ferens, legatis ait ab incepto resipiscat conuenire. At ubi uidet conceptam animo principis malitiam quanto plus lenire tentabat, eo amplius in deterius excrescere, federe quod inter eos erat renuntiato, inimicanti sibi etiam ipse insedabiles amicitias parat. Sed quia inter se et Ricardum principem Auerse inimicitie efferbuerant, ueritus ne ab ipso Gisulfo aduersum se succurreretur, pacem cum ipso fecit; quo in sui adiutorium quibusdam  pactionibus conducto, Salernum multis copiis obsessum uadit.



CAPUT III. Malfetani cum duce pacem faciunt.

Malfetani uero, Gisulfum exosum habentes, timebant quippe ab ipso puniri, eo quod interfectores  patris ipsius, dum eos ad subiugandum sibi impugnaret, exstiterant. A duce inuitati ut sibi ad obsidendum urbem nauigio seruitum ueniant, potentiores duci locutum ex consensu aliquorum accelerant. Dux itaque callidis pactionibus, si assentiant, si autem dissentiant, minis terrendo attentans, tandem ad confederationem compulit, ut si contra Gisulfum tuerentur, tota Malfa illi subiugata hereditaliter federaretur. Duce uero omnia, ut expetebant, promittente, parte exercitus ad obsidendum urbem relicta, reliquam secum ducens, cum ipsis qui inde uenerant, apud Malfam uadit, urbem sibi a ciuibus deliberatam suscipit, quatuor castella in ea fecit, militibus suis munit; inde cum multis Malfatanorum copiis Salernum redit. Sic deterrebat Malfatanos, si manus Guiscardi quoquo modo euaderet timor Gisulfi.



CAPUT Iu. Salernum deditur


Dux uero naualibus peditumque copiis, sed et equestri exercitu Salernum uallans, frequenti incursione congrediens undique deterrebat; in tantumque attriuit ut nullo aditu ad uictum introducendum. se suisque negantibus, patente, tantam famem inesse cegerit ut etiam uel mures, sicut relatione eorum qui presentes adfuerunt didicimus, a quibusdam introrsum reclusis comessi sint. Abagelardus uero, filius Hunifredi comitis, nepos uidelicet ducis, qui Salernum, propter inimicitias quas cum duce habebat, propter hereditatem que ab ipso detinebatur  sibi, in adiutorium Gisulfi introierat, ingruente fame, Salerno clam de nocte digressus apud S. Seuerinam Calabrie urbem duci infestus fieri secessit. Dux autem in Siciliam ad fratrem mittens, ut Abagelardum nepotem apud S. Seuerinam obsessum uadat, non incassum mandauit. Ipse uero urbis Salernitane infestationi indiuulse persistens, tandem ad deditionem cegit; Gisulfo uero, quia frater erat sue collateralis, liberorum fratrum auunculo, quocunque uellet abeundi libertatem dedit: urbem autem sua in uirtute retinens, castellis et munitionibus pro libitu suo aptauit.



CAPUT u. Comes Rogerius Abagelardum apud S. Seuerinam obsidet.


Inde quietis impatiens nulloque labore, ubi aliqua spes cuiusque lucri designabatur, deficiens, apud S. Seuerinam, ubi fratrem preuenire inuitauerat, nepotem Abagelardum obsessum uadit: fratremque, quem ad hoc inuitauerat, ab uno latere urbem obsedisse inueniens, ab altero latere ipse consedit. Abagelardus autem diatim urbe digrediens, nostros ad  certamen prouocando, dum alternatim fortiter sepeque congreditur, multa militie congruentia perpetrata sunt. Porro dux uidens se minus in urbem proficere, consilio cum suis habito, tria castella firmauit. Unum Hugoni Faloch, alterum Rainaldo de Simula ad urbem infestandam delegauit, tertium autem Herberto fratri Hugonis, et Custinobarbo  fratri Rainaldi. Sicque expeditione soluta in Apuliam secessit, ubi non multo post apud Cauam, in quodam congressu Heremannum comitem fratrem Abagelardi capiens, Rogerio fratri in turri Melitensi retrudendum mittit. Qui dum in uinculis obscuro carcere cruciaretur, Abagelardus, fraterna compassione tactus, pactionem cum duce ut urbem sibi reddens fratrem recipiat, facit. Duce itaque hac  calliditate illum deludendo fidem dante, ut cum apud Garganum uenirent, sic enim castrum quoddam dicebatur, fratrem sibi captione liberum redderet, ille incautus, uerba argumentosa minime aduertens, urbe digrediens duci eam reddidit, sicque cum ipso aliquantisper commoratus fratris redditionem frustra suspicabatur. At cum Russanum uentum est, asperius cum duce, quod nimium protraheretur, sermonem habuit, uersus Gargantum iter acceleret hortatur. Tum uero dux dolum aperit, infra septem futuros annos se illuc quo dixerat non iturum asseruit. Ille, sic calliditate uerbi se circumuentum animaduertens, plurimum cum duce altercatus, irato animo discedens, in Apuliam castro S. Agadii seditiosus sese cum suis recepit.



CAPUT uI Dux S. Seuerinam recuperat, Castro S. Agadii dux Abagelardum obsidet.


Dux itaque sciens illum ad hoc niti ut totam Apuliam uersus se, pro posse, commoueat, exercitu excitato illum insequens obsessum uadit; sed castro natura, munitione, defensalibus firmissimo, cum diutius in oppugnando persisteret, ipsis qui intra erant fortiter agentibus, plus damno suorum perturbabatur quam uersus castrum proficeret. Abagelardi autem de amissione fratris dolor in dies excrescebat, neque uincula, quibus frater arctabatur, ipsum haud secus ac illum ex recordatione angebant. Unde et  frequentius casus fratris quibuslibet pactionibus meliorare attentans, uix tandem obtinuit ut, castro reddito, fratrem recipiens, quo et sibi liberet, abscedere liceret. Sicque fratre recepto pariter discedentes, mari transmeato, ad imperatorem Constantinopolitanum transeunt.



CAPUT uII. Comes Rogerius in monte Calataxibet castellum facit.

Famosissimus ergo Sicilie princeps, et debellator  Rogerius apud Siciliam in omnibus strenue agens morabatur. Neque enim, aliqua delectatione se retrahente, hostibus absens fieri patiebatur, quippe quem egestas, labor, mine hostis, imminens iugis decertatio, uigilie, uel uita asperior ab incepto non deterrebant, sed potius quanto asperitatibus quatiebatur eo ardentiori constantia ipsa, humano more animo suo innata, dominationis cupidine, uincere quam uinci nitebatur. Et quamuis omnia cupiens esset, impensius tamen zelo potiendi Castrum Ioannis angebatur. Quod si adeptus foret, sciebat se quasi pro firmo  ad totam Siciliam pro libitu suo uentilandam. Tali tantoque urgenti desiderio anno Incarnati uerbi 1074 in monte Calataxibet castrum firmauit, quod militibus et reliquis que necessaria  erant muniens, Castrum Ioannis infestissimum redditur.



CAPUT uIII. Africani Nicotrum destruunt.

Africani ergo Sarraceni, a familia regis Tunicii, ex eius edicto, nauibus per mare piratarum more uela uentis committentes, maritima littora uersus Siciliam et Calabriam insidiatum uadunt. Sicque, Iunio mense in uigilia B. Petri, apud Nicotrum de nocte appulsi ciues incautos et pre gaudio instantis solemnitatis, uino, ex more somnoque grauatos opprimunt, semisomnes alios perimunt, alios capiunt, ipsos etiam pueros cum mulieribus omnique suppellectili  uehibili predam nauibus inducunt, castrumque totum incendio concremantes, remige accelerato in altum recedunt. In crastinum ripe propius accedentes pueros et imbecilliorem familiam amicis redimere uolentibus, pretio accepto, nauibus eiicientes partim exonerantur; reliquos, qui alicuius utilitatis uidebantur, adducunt; sicque uela uentis committentes, patrios agros unde uenerant leti reuisum tendunt.



CAPUT IX. Africani apud Mazariam uincuntur

Anno uero incarnationis Domini 1075, quia in precedenti anno pro libitu sibi fauente apud Nicotrum  prospere accurrerat, plus necessario cupidine auaritie insolentes, simile sibi euenire frustra rati, nauibus ascensis uersus Siciliam fortunam tentatum nauigant, insulamque circumcurrendo tentantes, tandem apud Mazariam appulsi sunt. Nauibus digressi urbem magna ui oppugnantes irrumpunt, castrum autem, quod infra erat, fortiter repugnantibus per octo dies obsident. Comes uero, per legatum comperto castrum suosque hostibus infestari, clam de nocte armata manu castrum ingressus, summo diluculo per portas prorumpens, cum hoste in platea urbis ante castellum congreditur, fortiterque ex  more agendo uictor efficitur, pluribusque peremptis, reliquos fugientes extremos quosque in mare prosequitur. Mazara ducis strenuitate ab hoste eripitur. Gemebundus rumor a paucis qui euaserunt Africe nuntiatur, sicque rotabilis fortuna homines primo prosperis successibus alludendo illectos spe priorum euentuum deceptos risit.



CAPUT X. Hugo de Gircea apud Catanam occiditur.

Comes uero, quibusdam necessitatibus se auocantibus a Sicilia, uersus Calabriam digrediens, Hugonem  de Gircea, cui propter strenuitatem quam  habebat, nam et preclari generis a Cenomanensi prouincia erat, totam  seruandam Siciliam delegauit, interdicens ne, si Bernaruet, quia uicinus sibi Syracusis morabatur, aliquem incursum uersus se faceret, callidas eius uersutias cauens, nusquam urbe digrediens, hostem persequeretur. Sed iuuenilis animus militia feruens, et laudis auidus, quod sibi interdictum erat minus seruans ad hoc niti cepit ut ante reditum comitis aliquod nobile facinus, unde militarem laudem mereretur, perpetraret. Unde et Trainam usque progrediens, Iordanum comitis filium cum familiari militia comitis secum Catanam adduxit. Porro Bernaruet, magno electorum militum exercitu congregato de nocte accedens, haud procul a Catana in abditis locis insidiis occultatur, triginta  militibus Catanam usque premissis qui eos ad certamen excitatos longius ab urbe protraherent. Hugo uero et Iordanus, militia feruentes, suos ad certamen cohortando, urbe cum magno impetu digrediuntur; trigintaque electos milites insidias speculatum mittentes, ipsi incautius insequi accelerant. Porro speculatum precedentibus locum insidiarum transgressi, dum a subsequentibus usque peruentum est, illi, ab insidiis prorumpentes, hostibus horribili turbine insurgunt. Itaque qui precesserant, insidias a tergo uidentes, nec ad suos, hostibus interpositis, regredi posse, Paternionem fugientes euadunt. Nostri uero dum fortiter congredi nituntur, Hugo comitis gener cum pluribus occiditur;  Iordanus autem, hostes ferre non ualens, cum paucis Catanam elabitur. Bernaruet letus cum spoliis Syracusiam regreditur. Comes itaque rumorem huiuscemodi per legatum cognoscens reditum accelerat exercituque aduersus Bernaruet commoto, castrum, quod Zotica dicebatur, oppugnans funditus diruit, uiros perimit, feminas cum pueris in Calabriam uenditum mittit, anno Incarnati uerbi 1076. Sed quia animus principis, dolore generi interfecti, ad mentis debilitationem pene infectus nisi maiori  uindicta sanari minime poterat, ampliorem uindictam expetens, usque ad prouinciam Notensem profectus, ita omnia exterminauit ut etiam ipsas messes, tempus enim triture instabat, quia asportari non poterant, penitus igne combusserit; quod etiam passim per diuersa loca Sicilie facere addens maximam egestatem ipso anno eidem insule incussit:

Nascitur ergo fames quia sustulit ultio panes.



CAPUT XI. Trablas obsessione ad deditionem cogitur.


Anno uerbi Incarnati transacto millesimo,
 Adiectoque super mille septies undecimo,
Expeditionem mouet comes mense Madio.
Naues uela dant per equor suffragante zephyro.
Aera sonant, buccinando pontus plaudit iubilo.
Classis magni Alexandri non  hac pulchrior.
Aura ridet cum fortuna, pubes gaudet bellica.
Citharizant ad hoc docti, resonant et tympana.
Trablas  ergo oppugnatum, nil tumescunt equora.
Sed transcendit equitatu comes fronte bellica,
Montium scopulosorum ima, siue ardua,
Bellicose iuuentutis multa fultus copia.
Clypeos auro fulgentes, et splendentes galeas
Sol cum tangit, intuentum aciem reuerberat.
Montes omnes splendescunt super clara sidera.
 Equi fremunt, dant hinnitus, eque  montes resonant.
Mille, flante aura leui, uexilla subuentilant.
Horrido aspectu satis uersus Trablas properant.
Hostes uident, exhorrescunt hanc armorum nebulam.
Terra, ponto sonant tube, ut metum incutiant.
Clamor usque celum pulsat; hostes infra trepidant:
Urbem uallant  circumquaque equore, uel arida.
Naute uelis obumbrantur, terre figunt anchoras.
Equitum pars frontes cedit, pars figunt tentoria.
Crebro currunt ad certamen, fortiter congreditur.
Hostis nisus repugnare, plurimum concluditur  .
 Castro luctus post certamen, nostris lyra additur.
Hostes uiribus diffisi tandem pacem expetunt.
Cedit comes, castrum reddunt  ditionem subeunt.
Federantur more suo, sed dolentes faciunt.

Ab hac eadem urbe strictior sinus terre ab utroque latere mari  urgente, longius in mare porrigitur, pascuis uberrimis abundans. Ibi armenta et cetera urbis animalia hostili tempore pasci consueuerant, quo cum ex more propter instantes hostes  diatim exirent, nostri, breui sinu interposito conspicientes, ceperunt, ut in tali gente assolet, auiditate, si aliquo astu queant, adipiscendi agitari. Iordanus filius comitis, ad id negotii peragendi intentionem certius apponens, ut hanc sibi famam militariter pre ceteris acquireret agebat. Tandem itaque, ut erat uir presumptuosissimus et laudis auidus, cum sibi familiaribus consilio habito, quodam uespere centum sibi milites eligens, patre inconsulto naues ascendit, de nocte insulam peruadit, applicans nauibus digreditur; in concauitate quadam eius insule, antequam illuscescat, occultatur insidiis. At ubi nocte recedente sol irradians terris illuxit, tota ciuitas predicta  ex more urbe digrediens pascendi gratia ipsam insulam sparsim preoccupat.  Porro Iordanus, ubi in insidiis occultabatur, predam longius ab urbe progressam conspiciens, impetu leonino a loco prorupit, usque in portam urbis predam colligens prosilit, nauibus introducendam illorsum minare accelerat. Ciues itaque, insulam insperato hostibus peruasam uidentes, in arma ruunt, maximo impetu, usque ad decem millia ab urbe prorumpunt, hostes, ut predam excutiant, inconsulte prosequuntur. Nam ubi Iordanus longius ab urbe eos progressos uidet, spreta preda, hostibus leonina ferocitate occurrit, congressuque facto, acerrime utrinque pugnatur. Sed Iordanus, ut erat in congressibus fecundissimus, suos uerbis exhortatoriis promptiores reddens, fortiter agendo plures sternit, reliquos fugat, uictor efficitur, quosque  cedendo usque in portam urbis prosequitur, sicque ad naues regrediens maxima preda letanter  introducta, ad patrem impune cum triumphali laude redit. Hac re urbs quasi maxime territa ad deditionem, ut diximus, compulsa est. Comes itaque urbem nactus pro libitu suo castro et ceteris munitionibus ordinat, militibus et que iis necessaria erant munit, turribus et propugnaculis undique uallans. Sed undique adiacens prouincia, firmissime circumsepta, munitissima erat et ideo adhuc recalcitrans rebellat. Comes laboris indeficiens crebris incursionibus, ut sibi omnia substernat, infestare aggreditur, breuique termino usque ad duodecim famosissima castra suo dominio obediendo subire cegit, que militibus suis distribuens cum omnibus  appendiciis suis de se habenda delegauit. Sic exercitum omnibus pro exhibito sibi seruitio gratias agendo, soluens, ipse Bricam a labore pausatum secessit.



CAPUT XII. Castrum Nouum comiti federatur.

Ea quidem tempestate quidam Sarracenus, Bechus nomine, Castrum Nouum possidens, illic morabatur. Erat autem idem uir magne superfluitatis et arrogans, unde et ipsos suos fideles leuitate sua interdum diuersis contumeliis afficiens, sibi infideliores  reddebat. Hic quadam die cum molendinario suo iratus, ante se inuitans uerberibus deturpauit. Porro ille se adeo graue ferre dissimulans, in uindictam tante dehonestationis animum intendens, secum tacitus agebat quibus artibus uel damno rerum suarum, aut certe lesione corporis uicissitudinem recompensaret. Unde accidit ut quodam uespere de subiacentibus complices sibi alligans, petram quamdam, que omni castro supereminebat et dominabatur, irrumpens peruadere legatumque apud Bricam comiti mittens, in sua fidelitate se ita egisse et ut sibi succurrere acceleret mandat. Hoc nuntio comes accepto plurimum exhilaratus, cum quantis habere poterat citissimus illorsum intendit. Porro Bechus molendinarium blanditiis et promissionibus,  ut ab incepto resipiscat sibi reconciliare dum minus preualet, frustra oppugnare nitebatur. Comes uero aduentans proprius accedit, molendinarium amplissimis promissionibus in sui fidelitate arrigit. Ille cum nulla ex parte aditus ad se accedendi nostris pateret, fune oblato demisso, quosdam nostrorum ad se pertrahit. Bechus itaque uidens nostros a molendinario infra petram susceptos, spe retinendi castri amissa territus, castro spreto, omnia que poterat asportans aufugit, ciues cum comite pacem facientes infra castrum recipiunt. Comes uero sic castro potitus pro uelle que muniens ordinat molendinarium, ut ceteris, ad similes actus exsequendos exemplum tribuat, pluribus benefactis, libertate etiam concessa remunerat.



CAPUT XIII. Michel imperator ad ducem uenit.


Eodem anno Grecus quidam sub nomine Michelis imperatoris Constantinopolitani, ad ducem in Apuliam uenit, auxilium expetens ad palatium  , a quo, ut dicebat, fraude suorum, in die sancto Parasceue deiectus fuerat, monachusque uiolenter fieri compulsus hoc solo crimine obiecto quod filiam ducis filio suo nuptui acceperat. Ipse quoque filius, ne spe aliqua recuperandi palatii, uel deducte uxoris procurande propaginis reseruaretur, turpiter eunuchizatus, usque ad exitum uite exsilio relegatus est, alio in locum expulsi in palatio subrogato, quem nec aliqua, uel extrema antiquorum imperatorum  linea ad id hereditatis iure gentium inuitauerat. Timebant denique Greci ne, si ex nostre gentis uxore heredes procreati in palatio successerant  , occasio liberius illuc accedendi nostre genti daretur, et gens deliciis et uoluptatibus, potiusquam belli studiis ex more dedita, nostrorum strenuitate subiugata conculcaretur. Ipsam ducis filiam reclusam diligenti custodia obseruabant, ne forte si alicui potenti nuberet, quia hereditali imperatori semel in palatio coronata fuerat, ab ipso cui nuberet, aliqua hereditas per ipsam in palatio proclamaretur. Michel itaque a monasterio, in quo monachus coactus  erat, habitu eiecto, ut dicebat, profugus, in Apuliam ueniens a duce imperiali honore susceptus, per omnes ciuitates Apulie, siue Calabrie processionibus, et imperialibus pompis ex edicto eiusdem ducis accuratissime obsecundatur. Et hoc quidem totum ex industria dux faciebat, quandoquidem animum  eum in palatio restituendi haberet. Audierat nempe generum suum eunuchizatum, unde spe suscipiende de filia prolis, cui palatium iure hereditali competeret, amissa, ad hoc inter se nitens tutius  agebat, ut, sub nomine Michelis, quibusdam sibi fauentibus, Grecis facilius debellatis, cum ad palatium usque peruentum foret, ui coronam cum sceptro et imperialibus ornamentis peruadens, ipse imperator fieret. Promittens tantum  se sibi auxilium laturum, per duos ferme et amplius annos honore quo ceperat, eum secum detinuit, donec ea que tanto inceptui necessaria forent apparabantur. Erant autem tunc etiam quidam cum duce, qui in palatio tempore Michelis imperatoris seruientes faciem eius se nouisse, et hunc similem minime, uel in modico assimilari dicerent; sed fraudulenter hunc spe alicuius a duce accipiendi muneris aduenisse. Porro dux, uterne an pro certo esset equipendens, cum multus susurrus inter suos super tali negotio fieret, ab incepto minime deterrebatur, sed potius quod ceperat exsequens, cum ipse non esse hunc dubitaret, nil de hac re dubitare asserebat, et hoc ex industria quidem laudans suos faciebat, ne ab ipsis ab incepto  dehortaretur.



CAPUT XIu. Dux classem aptat uersus Greciam.


Talia disponens, tacita sed mente reponens,
Sumptibus insudat, quo Byzantium sibi ludat.
Undique terrarum querit spem materiarum.
Nulla remittuntur, nec rustica despiciuntur.
Sed prodesse queunt que iam despecta fuerunt.
Ligni cesores mandantur in arte priores.
Undique terrarum conducitur ars tabularum.
Robora cesa cadunt, resecantur, sectaque radunt
Artifices ligni. Ferrum faber applicat igni.
Anchora conflatur, clauorum forma paratur.
Compago nauis texitur  superaddita clauis.
Obducunt imas alii lanugine rimas,
 Atque picem liquidam properant superaddere quidam.
uela suunt isti, studium dant funibus isti.
Classis adaptatur, non nauis sola paratur.
Crescat ut in numeros studiosius imminet heros
Omnibus aptatis, et nauibus arte paratis,
Per liquidum pontum classis conflatur Hydruntum.



CAPUT Xu. Comes Tauromenium obsidet.

Interim dum ista aguntur anno instante 1078,  comes Tauromenium obsidens uiginti duobus castellis uallauit; ita ab uno in alterum sepibus et stropibus  claudens, sed et naualibus copiis a procinctu maris cingens, ut nullo latere pateret aditus ad castrum uolentibus hostibus aliquid introducendi uel educendi. At dum quadam die de castro in castrum per precipitia scopulosi montis comes uisum transiret cum paucis, pars quedam Sclauorum  inter myrtetica uirgulta latitans in quodam arctioris transitus loco prorumpens irruit. Et nisi Euisandus quidam, natione Brito, audito strepitu armorum, sese comiti et hostibus interposuisset, de ipso comite, ut aiunt, hostibus triumphus cessisset. Sed cordium solus inspector, Deus, bonam intentionem principis in precedentia, siue subsequentia per  eum futura bene prenotans, aliter quam  illi moliebantur rem transtulit. Scriptum quippe est: Non est sapientia, non est prudentia, non est consilium contra Dominum .



CAPUT XuI. Euisandus pro comite occiditur.

Euisando itaque in domini fidelitate taliter interfecto, dum nostri in arma ruunt, hostes per precipitia scopulosi montis elapsi sunt. Sic mors Euisandi uice  comitis sub Dei presidio fuit. Comes autem fidelitatem eius honeste remunerans, corpore humato decenter, multa beneficia egenis e sacris locis pro redemptione anime eius, nec immerito contulit. Montium autem cacumina cum ipsis uallibus perlustrans, peditum copiis iter faciens,  a monte, qui ab incolis Gibel appellatur, quem nos Etnam dicimus, usque Trainam neminem eiusdem superstitionis impunitum dimisit.


Militibus multus planctus fuit iste sepultus.
Nam suo merito charus fuit undique Brito.
Pro merito fidei sortem capiat requiei.
Cui cum sit ita mors, est comiti data uita.
A Iuda discat  , quem tanta fides sibi dicat.
Ille Deum uendens, laqueo se postea pendens
Mortem mercatur, cum traditione notatur;
Hostili cultro spes huius se dedit ultro,
Ut dominum seruet, meritumque sibi coaceruet.
Non uirtute pari debent ii subtitulari.
Traditor alter erat, ut saluet et alter anhelat.
Angelicam pennam capiet hic, ille gehennam.



CAPUT XuII. Golafri ab Africa sub Tauromenio uisi sunt.


Quatuordecim ergo naues, quas Golafros appellant, ab Africa regis Tunicii piratarum more per mare palantes sub Tauromenio appulse, quodam diluculo a nostris in mari haud longe anchoris fixis conspiciuntur. Nostre autem naues armatis expositis minus erant ad exsequendum parate. Comes autem latronem, quinam sint, quaue de causa uel unde, hostes ne an pacem portantes  aduenerint, sciscitatum mittit. Interminando subiunxit si in tanto sui iuris uel modicum quid iniurie uel fecissent, uel facere attentare presumerent, nusquam impunitos a se euadere posse. Ac dum nil mali aduersus ea que eius iuris erant sub excusatione et obtestatione legis sue machinari renuntiantur, sed potius ex edicto regis Tunicii, ut infestos piratas a mari, si inuenirentur, propellerent, missos, eius famulatui, si necesse foret, inseruire paratos, primi cuiusque nauis ad amicum colloquium inuitantur, ut si uel uictu, uel aliis quibuslibet rebus minus sufficientes essent, eius munificentia supplerentur; qui dum inuitationi assentientes federe suscepto aduenire appararent, aura contraria insurgente, naues cum ipsis per equora pulse ab  intuitu nostrorum protinus sunt auulse:

Sic quos inuitat, boreas accedere uitat.
Et quod promisit dare, ne daret aura recisit.



CAPUT XuIII. Tauromenium capitur.


At comes intentus fuerat quibus ante retentus:
Obsidet et pugnat, castrum pro posse repugnat.
Certamen datur  ; comes huc perstare conatur  .
Quamuis cura ligat, tamen hunc res nulla fatigat.
Instat, et hortatur, hostes uirtute minatur.
Dat; dare promittit; nil non tentando remittit.
Ad quod adhortatur socios, prior esse probatur
Cum sit certamen, et fratribus esse leuamen,
 Ante suos fertur, cum posteriore refertur.
Primus ad excubias Othonus  , alter Elias
Tertius Arisgotus, Iordanus abinde remotus
Esse recusauit, socios hec ars animauit.
Exiit edictum, liceatne querere uictum.
Sic deuincuntur, nostri statione fruuntur.
A montis magno prohibentur abundique; stagno.
A nullo subduntur  ; post  addita deminuuntur.
Unde fames creuit, congressus ab hoste quieuit.
Decrescit uirtus, habet hostis iam prope uictus.
Solo securus, quod cingit abundique murus.
Ut det congressum  , cauet extra figere gressum.
Deficit ut panis, populus superatur inanis.
 Sic comes accitur, castro pro uelle potitur.
Arbore sub lauri curuantur menia Tauri.
Federe confecto, dolet hostis in hoste recepto;
Sed quamuis doleat, non dissimulando reuelat.
Cur doleat nostris, quia letus erat suus hostis.
Si sic fortuna diuersa fit, est tamen una.
Illis sit tristis, gaudens cognoscitur istis.
Sextus erat mensis quo feruidus eminet ensis.
 Piscibus obsedit, feruente Leone recedit.
Tanto sibi adiumento collocato diuinitus,
Ne appareat ingratus uilipendens Rogerius,
Secum cepit deputare quid litaret potius.
Cementarios conducens undecunque aggregat;
Templi iacit fundamenta in urbe Tainica.
Ad quod perstans  euo breui superat.
Laquearia tectorum ligantur ecclesie;
Parietes depinguntur diuerso bitumine;
Consecratur in honore uirginis puerpere,
Multa dote augmentatur, terris, siue decimis;
Ornamentis palliatur, et diuersis copiis.
Cathedra pontificatus sublimatur infulis;
Sacer clerus augmentatur, prout sumptus suppetit,
Altaris uasa, uel uestis plusquam clero sufficit.
 Candelabra, cruces, textus ac cerafumbuli  .
Ex metallo signa fiunt plebem inuitantia;
Melodiam dulcem reddunt, pulchre consonantia  .
Melodizat sacer clerus hymnos sacris laudibus;
Presul uerba sacre legis seminat in gentibus.
Diuinus cultus arcessitur pluribus credentibus
Cui debent hec ascribi nisi tanto principi?
Qui reduxit sacram legem, unde prius corruit.
Cuius ope fit hoc totum, et hanc legem edidit  .
Textum libri persequamur: nam ista sufficiunt.
Sermo nimis inculcatus interdum fit tedium.
Subsequens stylus narrabit, si quid est residuum.
Urbs Traina felix gaude, da dignas laudes titulo  .
 In te primo reparatur diuina legio  .
Messana consociata pari seruit clypeo.



CAPUT XIX. Iacenses et Ciuenses comes obsidet.

Incarnati uerbi anno millesimo septuagesimo nono Iacenses natura montis in quo habitabant, numerosa multitudine suorum fisi , iugum nostre gentis abhorrentes statutum seruitium, et censum persoluere renuntiant. Comes uero per legatos eos conueniens, nunc blandimentis eos mulcendo, nunc minis attentando ne contra se insurgerent, neue per uitium  incurrerent, neue eum irritando contra se excitarent, ab incepto detrahere nitebatur. At ubi  minus proficit, exercitu admoto, quos blanditiis uel minis nequit, uirtute attentando flectere aggreditur. Mons autem quem inhabitabant ita ab omni latere scopuloso precipitio erat munitus, ut ex nulla parte ascensus pateret, excepto uno solo arcto, arteque exciso aditu, quo ciuibus egrediendi et ingrediendi iter porrigebatur, et hoc in excelsiori cacumine eiusdem ascensus porta, murusque ex utroque latere  in longum porrectus munibat. At, quia mons hic spaciosi ambitus minus claudi obsidendo poterat, illis potissimum in locis ubi infestiorem se hostibus fieri posse existimat, sedes ponit. Porro Iacenses ac si pro uita certare, instare, omnia circumire, nil remittere, quibus partibus plus timebant loca munire, inde infatigabiles adesse uigilanti cura studebant. Et quia armenta sua, et pecora secum in abditis eiusdem montis, cauernosisque locis a peruasione hostili tuta aggerebant, et minus ab hostibus ea diripi metuentes, obduratiores erant. Comes autem quanto eos in sui defensione attentius instare uidebat, tanto altiori ira inflammabatur, quo se eos minus ledere posse cognoscebat. Non ab incepto deterrebatur, sed eo instantius quo preualeret omnia  conando nitebatur. Sicilienses ergo milites suos, quibus iam impertierat possessiones insule, quantum subiugauerat, apud Parthenicum, et Cortitum  dimittens, Iacensibus infestos fieri precepit; ipse cum Calabrensibus Cinisum, qui similiter contra se recalcitrabat, obsessum uadit. Sicque uno, eodemque tempore uno in confinio duas obsessiones, et a se diuisas ponens, utrasque fortissime tenuit, atque de una ad aliam sepissime migrans hortari, instare, per se ipsum omnia attentare hostibus infestus adesse, nunc minis, nunc incursionibus terrere, suis  blandiri, plurima largiri, ampliora largire  , in sui fidelitatem arrigere, hostibus infestos reddere non desistebat.



CAPUT XX Eosdem capit.


Mensis erat sextus  : sextilem denotat estus;
Hic studet ut ledat, studet alter ut ille recedat.
Ledunt, leduntur, sic alternando premuntur
Sic paribus uotis non deficit hostibus hostis.
Tempus erat messis; armis macerat ita fessis.
Uruntur messes, turbat res ista Iacenses.
Quodque iam  ledit Cinensibus haud bene cedit.
Consilium captant, succurrere messibus aptant.
Sed cum ui nequeunt, hoc artibus addere querunt.
conueniunt comitem, tentant sibi reddere mitem,
Federe componunt; fraudis munimenta reponunt.
Fruges saluantur, comitique reconciliantur.



CAPUT XXI. Comes filiam suam comiti Prouincie dedit.


Igitur anno Dominice Incarnationis 1080, Raimundus famosissimus comes Prouinciarum famam Rogerii Siculorum comitis audiens, propter strenuitatem,  que de ipso referebatur, legatos dignos, qui a tanto ad tantum dirigerentur, mittens Mathildim filiam suam, quam de prima uxore admodum honeste faciei puellam habebat, sibi in matrimonium copulandam expostulat. Quod cum a comite concessum, renuntiant  : qua de re ille non minimum gauisus; erat enim, propter formositatem quam de ipsa audierat, illam ardentissimo amore cupiens; audito termino nuptiarum, per se ipsum in Siciliam accedendo, diem preuenire accelerat, uenientem comes honore condigno excipit, pactiones renouantur  , dos puelle sub testamento chirographizatur  ; sponsalia presentibus utrisque partibus  , precibus ab episcopis et sacris ordinibus catholice celebrantur. Qui iamdudum inter iuuenem  et puellam paulatim adoleuerat, prima nocte, ut assolet, immensum excrescit. Celebratis itaque, et non sine magnarum expensarum sumptibus nuptiis, socer generum suum aliquandiu secum retinens, tandem munificentiis beneuolum, ut res ipsa expostulabat, factum, sed et iis qui cum ipso aduenerant singulis singula, prout quemque esse sciebat, largiens, nauibus apparatis placido equore a se cum filia dimisit. Illi autem uel a uentis accuratissime  committentes, zephyro suffragante  , breui tempore unde uenerant, cum sponsa reducunt  .



CAPUT XXII. Castum coniugium laudatur


Spernit nata patrem, puduit nec relinquere  matrem.
 Externo comiti sociatur delectari  .
A quo nutritur caret, hic alteroque  potitur.
Pena quidem multa cum nutrix  , cum sit adulta.
Nec que  nutritur lasciuo fratre potitur.
Plus externum quam quem sit iure paternum.
Nec nimis hoc culpo, quamuis hic talia sculpo.
Nec prohibens uito, cum fiat inuita  marito.
Diligat et iuste fedus seruando uenuste.
Nam quos lex iungit, sententia nulla repungit.
Ut soboles crescat, ne deficiendo tabescat.
Prima uirago datur, primoque uiro sociatur.
Tali fortuna duo sint ut carne sub una.
 Lex ita diuina precepit, non peregrina.
Pinxit Scriptura que sunt facienda futura:
Postponat patrem, postponat denique matrem
Quisquis et uxori iungatur amore priori
Iure maritali seruatur linea tali.



CAPUT XXIII. Dux Romaniam uadit.


Igitur famosissimus Apulorum et Calabrie dux Robertus, dietim instigante se Michele qui ad se transfugerat, ut ceperat, uersus Romaniam animum intendens, anno Dominice Incarnationis 1081, mense Maio apud Hydruntum uenit, apparatisque pro processu sumptibus tanto inceptui dignis, quindecim naues trans mare aliquam urbem preoccupatum mittit, ut, cum ipse cum reliquo exercitu subsequeretur, imbecille uulgus, cuius pars maxima in expeditione erat, quo se ab hostili incursu, si necesse foret, tueretur, haberet. Illi uero uela uentis committentes de nocte apud Corofon applicant. Insulaque de mari eminus inspecta, multitudinem hostium  quam inuenerunt abhorrentes, minime a nauibus progredi presumunt, sed reditum accelerantes, duci placidum, etiam si maior esset exercitus, renuntiant. Dux itaque plurimum exhilaratus copiis nauibus introductis festinus cum omni classe transfretare accelerat, pluribus ex remanentibus amicis, quibus Apuliam Calabriamque procuratum delegauerat, timore eum, et qui cum ipso abibant, amittendi, usque ad ipsa lacrymarum indicia, quas affectus pietatis exprimebat dolentibus; quibusdam uero ex iis qui cum ipso proficiscebantur timore tam horribili, ad quod intendebat inceptus, ac si febrium typo grauarentur, militibus demisse trementibus. Nam quante audacie, cuiusue militaris strenuitatis dux iste fuerit, cum per multa exercitia satis  abundeque clareat, etiam si reliqua omnia sileant, ex hoc potissimum indubitanter adnotari potest, quod cum tam populosum imperium, tamque copiosum imperatorem, totue millia hostium pauca manu spe subiugandi bello lacessere tentatum ire presumebat, ipse armate militie non plusquam mille trecentos milites secum habuisse, ab eis, qui eidem negotio interfuerunt, attestatur. Porro copias ei, uiresque quas res ipsa tempusque, quantum ad numerum, oculorum intuitu minus sufficienter administrabat, ipsa eius animo innata militaris ferocitas, ac si plus ipsis hostibus necessariis copiis abundaret, sufficienter supraque eum habere in mente representabat; suorumque animos pre timore minus  hilares, letum uultum ostendendo, largis eiusdem regionis possessionum thesaurorumque, ac si iam debellauisset, promissionibus recreando, spe ea in posterum recipiendi, si strenue secum agere uolunt, ad militaris exercitus pericula tentanda, que formidolosa estimatio dehortabatur, promptiores reddebat. Copiis itaque tanto inceptui dignis pro spe apparatis, dum naues per equora prudente remige reguntur, aura leni prosperante uentosa carbasa, usque ad portum placide applicationis impune recipiuntur, parsque classis applicat in portum, qui  Herico dicitur. Post autem ubi fluuius Baiose in mare defluit, placido littori transfertur. Dux ergo pro libitu suo placido littore potitus, nauibus digrediens, mox ut terram pedibus attigit, inspecta amenitate situque locorum, suis dixisse fertur: O fortissimi milites, et honoris predecessorum non degeneres heredes, hec est enim hereditas uobis competens. Pro hac adipiscenda armis decertandum est. Non uos deterreat ignobilis uulgi, et imbecillis, quamuis numerose, multitudinis strepitus hostium, sed adhortetur species et fecunditas hostilis adipiscendi hereditaliter agri, speciesque et abundantia post certamen, si strenue agitis, uobis debitarum rerum. Hec dicens, castrum, quod Casopolis dicitur in insula Caroli oppugnans capit, et  aliud castrum, quod ex nomine insule Carofium nomen accepit, cum tota insula sue mancipat seruituti. Inde progrediens urbem, que Auolucia  dicitur, iuxta Pemachios  campos, quia confinio quo applicuerat adiacens erat, mox oppugnatum uadit. Porro ciues ducis aduentu audito, presentiaque nimium territi, uiribus suis ignauiter diffidentes, deditione a se ipsis facta eius ditioni cum ipsa urbe subduntur. Castrum etiam quoddam urbe  haud procul situm, quod Canna dicebatur, a  presentia ducis timore languidum, et eo maxime quod Aualonem  , que bellicis copiis se abundantior erat, deditionem fecerat  , haud secus subditur.



CAPUT XXIu. Dux Duracium obsidet.



Fortunam sibi dux satis bene cedere
Cognoscens, adiicit plurima uisere.
Duraci menia obsidet, undique
   Armata populi manu.

Sic urbs contremuit hostibus obsita,
Diffidunt sibi iam fortia menia,
Insistunt ciuibus tela minantia
   Alternant sibi funera.

Sed plus atteritur asperitatibus
Grecorum populus territus hostibus,
Nec reddit timidus aspera uulnera:
   uires abstulerat timor.

Constantinopolim chartula mittitur
 Hostes in prelio adfore dicitur.
Ereptum ueniant cum pretio  queritur,
   Ne subdantur ab hostibus.



CAPUT XXu. Dux cum uenetianis bellatur.

Imperator itaque, de presentia hostium sinistro nuntio accepto chartulis expeditionem submonens, totum imperium sollicitat multisque millibus, paucis numero hostibus, sed strenuitate abundantioribus, occurrere parat. Credensque a multitudine suorum eos facile occupari posse, uenetianis mandat ut plurima  classe apud Duracium sibi occurrant, ut si ibi forte nostri bello ab ipso deuicti, fugientes per mare euadere niterentur, ab ipsis nauali certamine preuenti, facilius intercepti perimerentur. Cui iussa fideliter complentes classem accelerant, triduoque ante sibi prefixum ab imperatore terminum, uersus Duracium aduentare a nostris eminus in mari conspiciuntur. Ad quorum intuitum nostri in arma ruentes, nauali congressu dimicaturi hostibus promptissime occurrere accelerant. Sicque per totam diem utrinque acerrime congressum est. At cum iam die refrigerante sol ad occasum uergens liquidas undas Oceani quasi subintrare uideretur, preualente hostibus strenuitate nostrorum, uenetiani uiribus exhausti, deditionem pollicentes, pacem induciasque  usque in crastinum, quos duci pro libitu suo federentur expostulant. Sicque, nostris quod expetebant inconsulte concedentibus, certamen hac uice scinditur, nostri in portum suum reuertuntur. Nostri itaque, deditionis falsa pollicitatione delusi, per totam noctem, quasi iam hostes triumphauissent, gloriantes, dum usque in crastinum securius sustinent, uenetiani naues suas pluribus commeatibus aggregatas, nocturno silentio exonerando leuigantes, et in summitate mali uniuscuiusque nauis solium duorum, uel trium hominum arte componentes, lapidibusque et pilis ad iacendum munientes sese ad defensionem potius quam ad deditionem aptant. Dux uero, doli ignarus, summo diluculo potentiores  exercitus sui qui eos se ipsos sicut promiserant dedentes susciperent, mittens, saluis omnibus que ipsorum erant, usque ad se deducere precipit. Sed aduenientibus uenetiani arma potius quam deditionem ostentantes, dum magno impetu uersus ipsos grassantur, nostris, quia imparatiores processerant, certamen declinantibus, ipsi in portum Duracensem ad ignominiam damnumque nostrorum impune applicant, sicque facultatem liberam urbem ingrediendi habentes, uicissim naute urbicensibus et urbicenses nautis consociantur, inuicemque per totam noctem et diem consilium captantes plus minus a medietate noctis transacta, sub pallore lune armantur, nauibusque littore ocius amotis, buccinis concrepando nostris certamen offerre progrediuntur,  quibus nostri certatim occurrentes acerrime utrinque congreditur. Sed illi artificiose ignem, quem Grecum appellant, qui nec aqua exstinguitur, occultis fistularum meatibus sub undas perflantes quamdam nauem de nostris, quam Cattum nominant, dolose inter ipsas liquidi equoris undas comburunt. Sed nostri dolo cognito, facto impetu aliam nauem de suis non minoris pretii penitus in mare submergunt, sicque damno contra damnum composito, pari ultione facilius fertur, nostrisque exhorrescentibus dolum ipsorum, ipsis autem strenuitatem nostrorum, certamen utrinque diremptum quieuit.  Ipsi in portum urbis, unde exierant, regrediuntur; nostri uero, ubi prius applicuerant, persistunt.



CAPUT XXuI. Dux cum imperatore preliatur

Porro in crastino summo diluculo illucescente, mense Octobri instante, dum pars exercitus nostri pabulum quesitum ire appararent, imperatorem cum innumerabilibus copiis aduentare per signa in summitatibus hastilium eminus euentilantia deprehendunt. Fit concursus et strepitus in castris; alii terrentur, alii animo promptiores, minus fortes exhortantes, recreando robustiores fiunt. Dux uero uidens sibi belli certamen imminere, ut suis omnem spem fuge auferendo ad defensionem sui ardentius  inflammaret, naues suas a mari protectas  omnes combussit, ne forte cum acrius prelium nostris immineret, timidi certamen declinando, spe transmeandi illorsum aufugerent. Imperator uero appropinquans haud procul a castris nostrorum, sed quasi stadiis quatuor interpositis, castrametatur; exercitus ab undique ipse facit  , nemine ipsorum aduersum nostros, sed neque ex nostris aduersum ipsos ipsa die aliquid presumente. Sequenti nocte dux primas noctis facit excubias; secundas, uidelicet a media nocte, donec diescat, Boamundus filius ducis. Mane autem facto, dux ipse lucis crepusculo, omnesque nostri surgentes cum summa deuotione hymnos Dei, cum missarum celebratione audiunt; presbyteris compunctiue confitentes peccata, muniunt  sacri uiatici ministeriis. Sicque ordinatis aciebus ad certamen gradatim et coniunctissime progrediuntur. Imperator uero sibi occurrens tanta multitudine undique conspicatur  , ut nullius montis ascensus ad superuidendum extremitatem eius sufficere uideretur. Angli uero, quos Waringos appellant, ab imperatore primitias congressus expetentes, certamine inito, caudatis bidentibus, quibus hoc genus hominum potissimum utitur, infestissime instantes, nostris admodum importuni primo esse ceperunt, cum ecce quedam acies nostra ex aduerso illis sub nudo latere prorumpens, forti congressu sauciatos, et ab incepto deterritos in fugam cogit, qui uersus ecclesiam S. Nicolai, que ibi contigua erat, uite auxilium  expetentes, dum  alii, quantum capacitas permittebat, subintrabant, alii tanta multitudine fecta superscandunt, ut pondere ipsa tecta dissoluta consubruantur  , illos qui subintrauerant, opprimentes conclusi pariter suffocarentur  . Porro imperator uidens Waringos, in quibus sibi maxima spes uictorie fuerat, eneruiter superatos, et nostros insequentes aduersum se aduentare, territus fugam potius quam certamen eligit, omnisque exercitus Grecorum, tentoriis cum omni suppellectili sua relictis, quisque prior fuge fieri accelerat. Nostri itaque uictoriam adepti, duce eos reprimente, haud longe fugientes  persecuti sunt, sed ad castra eorum regressi, dux in tentoriis imperatoris hospitatur; ceteri qui priores accedebant, pretiosiora hospitia cum spoliis usurpant. Dux ergo uidens hiemem sibi imminere, mensis enim erat Octobris, inde progressus super fluuium Demoniorum castrum ad estiuandum  construxit, quod ex suo agnomine uocans, Montem Guiscardi appellauit, a quo etiam diatim usque Duracium armata manu progrediens, diuersis incursionibus crebro lacessebat. Castra uero diuersa eiusdem prouincie eius infestationem ferre non ualentes, federe cum ipso composito, deditionem facientes sibi conciliantur.



CAPUT XXuII. Dux Duracium capit.


Erat autem ea tempestate apud Duracium uenetianus quidam, nomine Dominicus, nobili genere, cuius prouidentie maior turris ad tuendum delegata erat. Huius animum dux, quadam collocutione habita inter se friuola quantisper dignoscens, aliquando, sed rarius per se, aliquando per alios, ne forte fraus ab aliis inter ipsos componi deprehenderetur, attentans diuersis in conuentionibus, de traditione urbis sollicitare cepit. Animus uero cupidine eger, ut a promittentibus auaritie luxuria admiscetur, facile corruptus, a bono honestoque proposito procliuis in deterius dilapsus est. Dux denique neptem speciose forme habens, filiam uidelicet fratris sui Guilielmi principatus comitis, ut ei in matrimonium  cum hereditate puelle competenti sociandum se dare spopondit, pro libitu suo fauore usus, sacramentis ab utrisque partibus datis, illo ut urbem tradat, isto ut neptem conferat iurante, nox per traditionem urbem subintrandi terminatur. Dux de nanciscenda urbe certus, scalas ad transcendendum  muros ex ligno componit. uenetianus  autem in adiutorium ducis ex funibus per lexas  aduenientibus hostibus de muro dependentes porrigit. Et quia sic  scriptum est: Nullus perniciosior hostis est ad nocendum quam familiaris inimicus; ab ipso qui ui tueri debuerat, libera facultate urbem prorumpendi hostibus concessa, sub nomine Guiscardi, sinistro clamore sepius ingeminato, buccinis  concrepantibus urbs tota turbatur. Ciues in arma ruentes, ignari quod hostes iam secum infra muros, et in altiori turri essent, incassum repugnare  nituntur. Triduo tamen pro posse  , sed frustra renitentes tandem ui coacti, federe composito, deditionem ipsis facientibus  , ditioni ducis colla submittunt  .



CAPUT XXuIII. Dux Castoriam capit.


Igitur dux urbe potitus, pro uelle suo ordinans, Fortino de Rosana procurandam delegauit. Ipse cum exercitu ultra progrediens, totam prouinciam debellando sibi subiugatum uadit. Unde et apud urbem, que Castoria dicitur, ueniens, quia ditionem eius subire recusauit, obsidione composita, eam undique uallauit, minisque terrendo et interdum blandimentis mulcendo, aliquanto tempore infestus persistens, plurimum lacessiuit. Trecenti enim Waringi in eadem urbe habitabant, custodes ab imperatore deputati, quorum presidio, et opere non minimum defensabatur. At cum nostros in oppugnando persistentes uident, machinamenta, quibus urbs  facilius debeat debellari, et debeat apparere timentes, et capta urbe peius fedus inire, sibi in futurum precauentes, federe confecto, deditionem faciunt, sicque urbe subiugata, omnes circumquaque prouincie cum finitimis castris eius ditioni subiugantur. Ipse quippe omnes qui ad se conuertebantur cum summa honorificentia habebat, muneribus augebat, eorum consilio in iis que facienda erant plurimum utebatur. Et hoc ex industria, ut alii, cum ista audirent, facilius sibi applicarentur, agebat. Timor autem eius totum imperium, usque ad ipsam regiam urbem tremere faciebat.



CAPUT XXIX. Benaruet traditione Catanam intrat, et pualo post a nostris recuperatur.

 Cum ista apud Romaniam a duce agerentur, Siciliensi comite Rogerio apud Calabriam et Apuliam fraternis negotiis, uti suis, intento, Benaruet, apud Siciliam Christiano nomini infestus, multa incommoda inferebat. Erat callidissimus et militari exercitio deditus, audax, subdolus, aliud lingua proferens, aliud tacito pectore occultando gerens, Syracusi et Noti princeps; cuius consilio omnes Sarraceni, qui adhuc in Sicilia rebelles erant, innitebantur. Hic quemdam paganum, nomine Bencimine  , quem comes apud Catanam maiorem urbi prefecerat, callidis circumuentionibus aggrediens, ad tradendam urbem multis munerum possessionumue pactionibus sollicitabat. Paganus uero nominis sui  competens imitator, auaritia cecatus, fidei sacramentorumque que comiti dederat oblitus, statuto termino, infra  urbem illum cum maxima multitudine suorum fraudulenter de nocte accipiens, traditionis nomen sibi perpetualiter uindicauit. Quod factum cum per totam insulam personuisset, Christiani quidem eo quod tam nefanda fraus inter ipsos reperta sit, plurimum erubescebant; Sarraceni autem passim de tanta Christiani nominis ignominia  subsannando exhilarabantur. Porro Iordanus filius comitis, et Robertus de Surda ualle, et Elias Cartomensis  , qui ex Sarracenis ad fidem Christi conuersus, postea apud Castrum Ioannis a sua gente hostiliter interceptus, quia negando apostata fieri noluit, martyrio uitam laudabiliter finiuit, exercitu admoto uersus Catanam iter intendunt. Benaruet uero eos aduenire per speculatores suos, quos undique omnia uisum premittebat, audiens, extra urbem copiam suorum ad preliandum ordinans dimicaturus occurrit. Pedites quidem usque ad uiginti millia dextro latere suo in occursum hostium paulisper anteponens, ipse cum equestri legione in sinistro cornu fixus manens, hostes prestolatur. Nostri autem cum centum sexaginta tantummodo  milites essent, nil remorati, certamen, Deum sibi propitium inuocantes, ineunt. Tertioque super pedites impetu facto, cum immobiliter persistentes flectere nequeunt, declinantes eos, super equites irruunt, fortiterque congredientes multa strage facta in fugam uertunt, quos insequentes et extremos quosque cedentes, usque in portam ciuitatis impellunt. Benaruet uero sic per fugam uix elapso de peditibus maxima strages facta est. Nostri uero ante urbem tentoria figentes obsessionem pregrauabant. Sed Benaruet clam de nocte urbe digrediens cum pagano traditore fugiens Syracusi se recepit. Sicque urbs a nostris recuperatur. Paganus traditor a Benaruet ne Syracusam, sicut Catanam fecerat, tradat, dum premia pollicita requirit, truncatur.



CAPUT XXX. Angelmarus apud Geracium contra comitem insurgit.


Gregarius autem miles quidam, nomine Angelmarus  , comiti diu seruierat, cui ipse comes, quamuis infimioris generis esset, propter militarem tamen strenuitatem, quam in eo uidebat, uolens seruitium suum honeste, ut sibi semper mos fuit, remunerare, uxorem nepotis sui Serlonis  , uidelicet apud Siciliam a Sarracenis interemptus fuerat, cum omni  sibi competenti, ipsa multum renitente, in matrimonium sibi concessit, ut per preclari generis mulierem, erat enim filia Radulfi Baianensis comitis, militis generositas inter sodales clarior fieret. Ille uero apud Geracium, cuius quadrans  ex dote mulieris sibi competebat, nuptiis solemniter celebratis, non iam humilitatis honorem seruans, ad sui generis debilitatem mentem reducebat, sed uxoris generositatem in animo sibi uindicans, equalem se, et genere, et dignitate illi cuius antea uxor fuerat, iactans proterue appetebat. Hic apud Geracium, ubi comes turrim firmauerat, demum defensabilem incipiens, paulatim prouehendo, et interdum dissimulando fortissimam turrim effecit, Geracenses omnes suis adulationibus et fauoribus  sibi attrahens, et sacramentis datis et acceptis in amicitia confederans. Quod cum comiti renuntiatum fuisset, insolentiam eius animaduertens, et in futurum timens ne forte fiducia turris in aliquod deterius consilium reuerteretur, turrim in modum domus habitabilis deponere humiliter iubet, increpans eum quod se inconsulto tale quid presumpsisset. Ille uero, cum Geracensibus consilium habens, praue definito ipsis se  sibi laturos promittentibus, beneficii sibi collati, ut assolet inter degeneres, oblitus contra comitem recalcitrare, potiusquam obedire indecenter elegit  . Quod cum comiti compertum fuisset, Geracensibus ut turrim destruant et Angelmarum  captioni sue mandent imperat; quibus non tam fidelitate Angelmari,  sed quia omne genus nostre gentis illis inuisum erat, et magis discordias inter nostros quam pacem fieri exoptabant, ad id recusantibus, comes, legalitatem suam seruans, hactenus homini suo diffidentiam in posterum mandat, sicque admoto exercitu uersus Geracium obsessum pergit. Angelmarus uero, astu Geracensium animos demulcens, aliquanto tempore sue ineptie complices detinuit. At dum uident se a comite exterius interiusque pregrauari, ceperunt et ipsi a stulto proposito deficere et fatigari. Quod Angelmarus aduertens, territus ne ab ipsis comiti traderetur et ipsi reconciliarentur, profugus euagans discessit. Uxor autem eius, ad misericordiam comitis ueniens, pia recordatione nepotis cuius uxor fuerat, saluis omnibus que habebat, ad maritum  conductum meruit; comes uero reconciliantibus Grecis Geracium recepit.



CAPUT XXXI. Turribus Messana firmatur.

Eodem anno idem comes, sumptibus pluribus apparatis, undecunque terrarum artificiosis cementariis conductis, fundamenta, castella turresque apud Messanam urbem iaciens, edificare cepit; cui operi studiosos magistratus, qui operariis non deessent, deputans, interdum ipse uisum ueniens, ipsos per semetipsum cohortando, festinantiores reddens, breui tempore turribus et propugnaculis immense altitudinis mirifico opere consummauit, et quia hanc, quasi clauem Sicilie estimabat pre ceteris  urbibus quas habebat, fidelibus tutoribus deputatis arctiori custodia obseruabat. Ecclesiam etiam in honore S. Nicolai in eadem urbe cum summa honorificentia construens et diuersis possessionibus augendo dotans, clericis ad seruiendum deputatis, pontificali sede aptauit, sed eam cum Trainensi cathedra uniuit.



CAPUT XXXII. Dux a Gregorio papa a Romania reuocatur.

Igitur famosissimus dux Calabrie, Apulorumque  princeps Robertus Guiscardus, apud Bulgaros fortiter omnia sibi subiugando agens, anno incarnati uerbi 1082, a Romane sedis apostolico uiro Gregorio litteris continentibus angustiam suam acceptis, ut in adiutorium S. Romane Ecclesie reditum acceleret, multis precibus cohortatur. Imperator namque Alamannorum Henricus, quibusdam controuersiis inter se ortis Romam cum exercitu ueniens, obsessa diutius urbe, eamdem fortuna suffragante irruperat, Romanisque potentioribus sibi iniungendo  confederatis, ipsum apostolicum uirum in turri quadam, que Crescentii dicitur, reclusum obsederat, aliumque in loco eius, archiepiscopum, uidelicet Rauennatem, Umbertum nomine, re indiscussa, contra sanctos canones, quod nefas est dicere,  cathedre beati Petri subrogauerat. Ipse uero tanta obsidione pregrauabatur ut neque sibi usquam progrediendi liber transitus pateret. Dux uero, quamuis ad id quod ceperat intendere omnibus utilitatibus in animo prefert, tamen calamitatem sancte Romane Ecclesie audiens, et dominum suum, sub quo omnia que habebat possidere se cognoscebat, in tantum angustari, fidem datam, et legalitatem suam seruans maluit sua, quamuis chara, ad tempus ponere, et sancte Dei Ecclesie uel domini sui necessitatibus inseruire. Sicque filio suo Boamundo strenuissimo militi que ceperat exsequenda committens, copiis omnibus sibi delegatis, ipse cum paucis placido remige uersus Apuliam, uersus Hydruntum applicat.



CAPUT XXXIII. Duce reuertente fraus populorum premitur.


Ea tempestate plures, apud Apuliam propter absentiam ducis insolentes, aduersus eum conspirauerant, uolentes ea que eius iuris erant usurpare, putantes eum altioribus negotiis intentum ulterius regrediendi illuc non curare. Unde et Gaufridus de Conuersana apud urbem, que Oria dicitur, haud longe a prouincia Tarentina obsidionem ponens, plurimum lacessendo infestissimus erat. Dux uero apud Hydruntum applicans, audito urbi obsidionem imminere, illorsum cum paucis appropiare accelerat. Porro illi qui obsidionis primarii erant, per legatum  ducem aduentantem cognoscentes, presentiam eius exhorrescentes ab incepto deterriti, cum plures essent, obsidione solita quisque fugam accelerans in sua dilabitur. Ciues autem, sic obsessione qua pregrauabantur eruti, aduenienti duci occurrere accelerant; cum gaudio et omni obsequio excipiunt. Sed per uniuersam Apuliam seditiones, quas infidelitas turbauerat, a presentia eius sedate in conspectu eius, acsi nunquam fuissent, siluerunt.



CAPUT XXXIu. Dux fratre arcessito super Capuanum principem uadit.


Porro dux, fratre comite a Sicilia arcessito, admoto plurimo exercitu, super Iordanum nepotem suum principem Auerse messes uastatum uadit. Nam cum antea inter ipsos diuersis controuersiis inimicitie efferbuissent, hoc ira in principem plurimum incalescebat, quod nouiter in damnum apostolici, imperatoris hominem ipsum effectum, et terram suam sub ipso deseruiendam suscepisse audierat. ueniens itaque cum exercitu ante urbem Capuanam, et Castrum quod Auersa dicitur, ipso inuito, nec propulsare ualente, per octo et eo amplius dies commorans, multa depopulatione totam  prouinciam lacessiuit. Sed quia ipse Iordanus elegantissimus miles erat et elegantissimos secum habebat, multa militariter diuersis congressibus utrinque perpetrata sunt. Inde itaque, rediens per totam Apuliam et Calabriam, exercitum perscribens submonet, ut proxima uentura estate secum Romam super imperatorem ituri expensas commeatus aptarent.



CAPUT XXXu. Iordanus contra patrem insurgit

Comes, a fratre nouiter a Bulgaria reuertente inuitatus, sibi occurrere uersus Apuliam intendens, Iordano filio suo Siciliam procurandam delegat, interdicens omnibus ne quis in iis que preciperet sibi contrarius esse presumeret. Erat autem Iordanus  ex concubina, tamen magne uiris  animi et corporis, et magnarum rerum glorie, sue dominationis appetitor; et iamdudum consilio prauorum sibi adherentium iuuenum tacito sub pectore usus, insurgendi conspirationem uersans, sic discedente patre, locum sue praue dispositionis, ut sibi dicebatur, nactus, plures callide circumueniendo, fidem illorum, necdum negotio aperto, astu abstrahit ut quecunque  ipse prior inciperet, ipsi complices in perficiendo persisterent. Talibus itaque  deceptis, tandem dolum diu dispositum aperit. Cum quibusdam displicuerit  , pluribus placet. Quibus  quisque  talibus assentire renitens improbe  hortatur ne fidem datam mentiri  uelit, sacramenta patri exhibita in hoc salua fore, quod proficiscens quidquid Iordanus uellet uel preciperet, omnibus obedire debere imperauerat. Iordano plura promittente, sic praui consilii assensus inter plures a Iordano in iis que patris erant, ultra quam deceret, uel ab ipso patre concessum erat, presumitur. Nam castrum Sancti Marci et Mistretam sibi usurpans, detecta fraude, predas per totam prouinciam ibidem introducit. Sed et uersus Trainam hostiliter accedens, patris thesauros, qui illuc seruabantur, asportare nisus, dispositione sua  frustratus, uacuus redit. Nam fideles comitis, fraude comperta, simul conuenientes, hostiliter accedentem ab ipsis finibus arcent. Quod cum patri renuntiatum fuisset, reditum accelerat, atque, ut uir sapiens, prouide agens, ne filius territus ad Sarracenos, qui adhuc rebelles erant, transiret, uersus eum hostiliter ire dissimulat; sed omnia que fecerat filius, iuuenili etate et indulgentia digna ascribit. At cum filio que fecerat patrem leuiter ferre nuntiatur, minus iis qui secum erant prospiciens, flebili federe interposito ad patrem accedit. Pater ad tempus iram dissimulans, aduenienti filio letum uultum ostendit. Sed paucis diebus interpositis pater, in futurum prospiciens ne si ii qui tale consilium filio complices facti dederant impune transirent,  alii ad simile aliquid presumentes raperentur, nesciente filio, duodecim priores huius erroris, unum post alium arcessens, oculis priuari fecit. Quo facto filium etiam tali incepto ulterius compescere terrendo uolens, arcessitum, idem causa iustitie facere fingens minatur. Sed a fidelibus suis, quibus ex industria idem agere predixerat, retentus, territo filio, de cetero pro libitu suo, ut decuit, usus est; nam disciplina et rigor iustitie cum pace communionem habent, Psalmista attestante, qui ait: Misericordia et ueritas obuiauerunt sibi, iustitia et pax osculate sunt . Sic enim misericordia sectanda est ut iustitia remissior in ultra, quam decet, non sit, ne uitia nimium inolescant. Unde et prouidus pater, ut sapiens medicus, hunc  ipsum filium suum, ut a prauitate compesceret, tanto rigore territum attriuit.



CAPUT XXXuI. Dux Romam uadit et capit.

Anno itaque Dominice Incarnationis 1083, omnibus  accuratissime apparatis, equestri plurimo exercitu, sed et peditum  copiis dux uersus Romam ad obsessionem  imperatoris, infideliumque Romanorum  papam Gregorium, qui et Ildebrandus ante susceptum  papatum dicebatur, contra  Cesarem, si necesse sit  , et nisi cedat, dimicatum leonina ferocitate  iter intendit. At cum iam prope uentum est, incaute incedere uolens, ordinatis aciebus, mille  electos milites, cum totidem uexillis premittens, aliam aciem cum tribus millibus pedetentim subsequi precipit. Ipse, cum reliquo exercitu peditum copias et queque infirmiora ante se ponens, prouide subsequitur. Audierat quippe milites imperatoris sibi in occursum, Romani ex parte aqueductus exisse, sed hoc sibi falso relatum erat. Nam ipse imperator, iamdudum multa ex parte exercitum suum a se demiserat, et cum minori militia quam accesserat Rome nil tale suspicatus morabatur; dumque hostes aduentare presentiit, suis uiribus  minus sufficiens, et Romanorum fraudem, quamuis indeficientes illi adesse promitterent, pertimescens, cum maximo dolore animi cedens, Urbe digressus iam ante triduum recesserat. Dux itaque neminem sibi, ut suspicabatur, occursantem hostiliter offendens, libero ad urbem accessu usus, ante portam, qua uia Tusculana porrigitur, iuxta aqueductus castrametatur, ubi triduo commoratus. Urbe undique circumconspecta, quodam diluculo cum mille et trecentis militibus ad portam, que S. Laurentii dicitur, sub aqueductu iuxta Tiberim, ubi minorem custodiam, nemine in illa parte aliquid suspicante, persensit, accedens, scalis silenter appositis muros transcendit, portisque ferro apertis suos introducens, per plateas urbis usque ad pontem, in quo  suus exercitus prestolabatur Guiscardum clamoribus ingeminando, ciuesque terrendo, portaque ui potius fracta quam reserata suos intromittens, Urbem irrumpit. Sicque directo impetu usque ad turrim Crescentii percurrens papam eripit, eductumque honore, quo decebat abducens palatio Lateranensi restituit, ubi dux prior, et omnis exercitus, subsequenter cum oblationibus ad pedes eius debito more prouoluti, plurimum thesaurum contulerunt. Porro Romani uiribus resumptis, conspiratione inuicem facta, tertia die post congregati, per medias plateas Urbis impetu facto super nostros irruere conantur. Fit clamor et strepitus in Urbe. Nostri, a mensis quibus assidebant, prorumpentes, ocius in arma ruunt, hostibus hostes corruunt, dura frons ab dura  fronte obuiatur. Rogerius filius ducis, cum mille equitibus nesciente patre extra Urbem a Romanis infestari, citissimus cum impetu aduolat. Sed Romanis fortiter insistentibus nullus impetus preualebat, donec dux ignem exclamans, Urbe accensa, ferro et flamma insistit. Tunc demum Romani, incendium ferre non ualentes, in fugam uertuntur. Dux fugientes extremos quosque cedendo usque ad pontem persequitur. Urbs maxima ex parte incendio, uento admisto accrescente, consumitur; nostri uictores apud Lateranum reuertuntur. Romani itaque, hostes infra muros sibi imminere cernentes, et eorum infestationibus pregrauari ulterius ferre non ualentes, consilio inter se prudentiores Urbis habito,  eligunt sanius apostolico suo confederando reconciliari quam diutius in incepta ineptia persistendo hostili gladio nullo questu uentilari. Sicque pace expedita allocutum accedentes, pluribus circumuentionibus de excusatione fraudis usi, tandem uenia impetrata reconciliantur. Sacramentis pro libito pape, et ducis obligati federantur. Nostris recedentibus Urbs a calamitate hostili absoluitur. At uir apostolicus, perfidiam Romanorum cognoscens et ulterius obsessione circumueniri cauens, consilio fidelium suorum usus, ad tempus Urbe digrediendo,  Romanorum fraudem declinare  , quam ibi persistendo et libera facultate eis concessa de se ipso periculum faciendo utrum ea que promittebant fideliter an non seruarentur tentare, sed cum duce in Apuliam secedens apud Beneuentum uenit; sicque in Apulie partibus usque ad extremum uite Roma inuisa permansit.



CAPUT XXXuII. Romani reprehenduntur.


Roma, quondam bellipotens toto orbe florida,
Colla superborum domans perlustrabas climata,
Leges dabas, et habenis temperabas omnia.
Ante te tremebant duces, principes, imperia,
Curuabantur colla regum loris tuis domita.
Nil superba resistebant, ense tuo territa.
 Ordinabas quod  uolebas; duces siue principes
Deponebas  quos uolebas seruos dans humiles.
Artibus  exercuisti iustos habens iudices.
Dumque iusta sectabaris, fruebaris prosperis.
Leges a te requirebant omnes reges seculi.
Sententia per te data indiuisa perstitit.
Tempore haud longo talibus studiis 
Implicaris fraude tua turpibus negotiis;
Fraude tua clarescente meres  despicabilis.
Te iam nulli pertimescunt, terga prebes omnibus.
Arma tua hebetata carent acuminibus.
Leges tue deprauate, plene falsitatibus,
In te cuncta praua uigent, luxus, auaritia,
Fides nulla, nullus ordo; pestis Simoniaca
 Grauat omnes fines suos; cuncta sunt uenalia.
Per te ruit sacer ordo, aqua primum prodiit. 
Non sufficit papa unus, binis gaudes infulis.
Fides tua solidatur sumptibus exhibitis.
Dum dat iste, pulsas illum, hoc cessante reuocas,
Illo istum minitaris, sic imples marsupias,
Cuncto orbi dans errorem hec miscendo schismata.
Ni cessassent bone artis in te prima studia,
Nulli regi de te cessisset  uictoria.
Miles quidem iste  Normannus, qui te uictam superat,
Non terret te apostolorum sacra presentia.
Nec reuocant ab inceptis te  sanctorum pignora.
Fons quondam totius laudis, nunc es fraudis fouea,
Moribus es deprauata exhausta nobilibus,
 Prauis studiis inseruis, nec est pudor frontibus.
Surge, Petre summe pastor, finem pone talibus.



CAPUT XXXuIII. Boamundus imperatorem superat certanao.

Duce itaque apud Romam apostolicis necessitatibus inseruiente, Boamundus filius eius apud Bulgaros,  ubi a patre relictus erat, strenue gerens, patris uices haud grauiter exsequebatur, urbemque, que Arta  dicitur, obsidens, plurimum infestus persistendo, capere omnibus artibus nitebatur. Porro imperator audiens urbem sui iuris hostibus pregrauari, ducemque, quem plurimum pertimescebat, recessisse, absentia eius uiribus resumptis, exercitu admoto, urbi succurrendum multis copiis parat. Sed uenienti Boamundus occurrens, certamine inito, bellum comperit  . In primo congressu, qui primum  accesserant, collisi sternuntur, subsequentes uisu terrentur  , fuga initur. Imperator cum primis fugientibus esse utile ducit. Imperatore fugato  Boamundus uictor efficitur.



CAPUT XXXIX. Dux Romaniam iterum uadit.


Quod cum duci cum triumphali gloria a Roma reuertenti renuntiatum fuisset, filium a se non degenerare cognoscens et in hoc maxime quod uno in tempore duorum imperatorum fuga triumphali gloria laus sibi suisque concessa sit, ueniens in Apuliam ministros suos undecunque conuocans, omnibus suis ordinatissime dispositis, plurimo exercitu uersus Greciam, que ceperat, exsecutum accelerare disponit. Nauibus denique mense Septembri a tota Apulia, Calabria, siue Sicilia apud Hydruntum conflatis, copiisque necessariis introductis, prospera aura suffragante, optato portu applicans filium et quos cum ipso apud extremas partes  dimiserat, de reditu suo sollicitando anhelos, plurimum letitie se ipsum representando reddidit. Sicque ad quod uenerat exsequens, omnem patriam suo reditu turbabat, urbibus infestus, obsessionibus indefessus  , congressibus prior, excubiis nusquam absens, nunc minis terrendo, nunc blandimentis mulcendo imperium sollicitum reddens ante se tremere faciebat.



CAPUT XL. Eclipsis solis fit. Papa moritur, et dux, et rex Anglorum.

Mirabile quoddam presagium, quod per totam Apuliam, Calabriam siue Siciliam uisum est, huic operi inserere dignum duximus, maxime quod ea  que tale signum portendebat, nos ex parte non ignorare putamus. Anno denique incarnati Saluatoris 1084, sexto die Februarii inter sextam et nonam sol obscuratus est per spatium trium horarum, in tantum ut qui infra domos alicui operi insudabant, non nisi luminibus accensis interim que ceperant, exsequi possent qui uero de domo ad domum  transmigrare uolebant lanternis et facibus uterentur. Sed antequam annus pertransisset, significatio talis eclipsis in quantum nos putamus pluribus cum maximo damno preclaruit. Nam eodem anno uenerabilis papa Gregorius, cuius superius mentio facta est, infirmitatis sue a medicis medicamentum expetens, frustratis medicaminibus obiit. Dux, Iulio mense, et famosissimus rex Anglorum et Nortmannorum dux Guilielmus, nono die Septembris, moriuntur. Ducis uero exsequias uxor Gayta  cum filio Rogerio, qui tunc cum ipso apud Bulgaros morabatur, et ceteri barones eius debito honore, non tamen sine iustitia  exsequentes, funus transmeatum uenusium humatum perferunt. Grecia hostibus recedentibus libera leta quieuit, Apulia  tota siue Calabria turbatur.



CAPUT XLII. Rogerius dux efficitur.


Iam  fratribus Rogerio et Boamundo, utroque ducatum appetente, inter se dissidentibus et pluribus nunc ab isto, nunc ab illo incrementa expetendo, lucrum suum querentibus, multorum Apulorum fides quanti fuerit experimento claruit. Rogerius tandem adiutorio auunculi sui Siculorum comitis Rogerii, qui uiuente fratre, idem sibi promiserat, dux efficitur. Omnia castella Calabrie, quorum necdum nisi medietatis cuiusquam comes Rogerius habebat, a nepote ad plenum sibi concessa consignantur. Nunc itaque quia suprema dies tanti principis loquendi de ipso, quantum ad librum finem facit, finis quoque, ut mihi uidetur, huius hic ponendus  est libri, ut, de nouo duce mixtim cum comite loquentes, nouum librum obsequamur.


 Explicit liber tertius.



INCIPIT LIBER QUARTUS.

 Si esset unde noua et elegantior petria  nouo duci adhibenda esset, ut facundior sermo a iuuene nouorum, ut in tali etate assolet, appetitore  , nouo stylo nouos fauores suo merito extorqueret. Sed ne stylum mutando hoc quasi adulatione facere dicamur, prioris petrie  ordine seruato, orationis seriem exsequamur.



CAPUT PRIMUM. Benaruet Nicotrum uastat.

Igitur Rogerio comite nepotis utilitatibus, ut eum plenius in ducatu Calabrensi, uel certe in principatu et dominatione Apulie contra uoluntatem emulorum suorum solidaret, intendendo preoccupato, Benaruet Syracusi nauigio apparato, nauali exercitu apud Nicotrum ueniens, a radice destruendo deuastat. Direptis omnibus que potuit, uiros et mulieres captiuos asportat. Sicque ante Rhegium ueniens, ecclesiam haud longe in honore beati Nicolai, et aliam in beati Georgii sitam depopulat, sacras imagines deturpando conculcat, sacras uestes, uel uasa, suorum usibus aptando asportat. Inde progressus quamdam sanctimonialium abbatiam in  honore sancte Dei Genitricis et uirginis Marie in confinio Scyllaciensi, loco qui Roca Asini dicitur  , consecratam aggrediens deuastat, sanctimoniales abductas turpi stupro dehonestatas abducit.



CAPUT II. Comes cum Benaruet congreditur.

Qua de re comes diuinitus ira plus solito inspiratus, in ultionem tante Deo illate iniurie ardentissime insurgit, classemque, qua illum facilius  circumueniendo opprimat, primo die Octobri aptare incipiens, uicesimo die Madii perficit; sicque sese affligendo, summa deuotione in litaniis, nudis pedibus, per diuersas ecclesias processiones exsequens, multa beneficia indigis largitus, nauali periculo sese committens, uersus Syracusam uela dirigit. Iordanum uero filium suum cum equestri exercitu illuc sibi obuium fieri precipit, uidens naues nutu Dei agi, et nulla aura uel remige impingente, rapidas equorum undas e recto  sulcare, ut facile perpenderet hanc expeditionem Dei fauorem  comitari, et hostibus preualere debere. Comes igitur, honsione  de obtinenda uictoria certior factus, prima nocte Turoneum  applicat; secunda uero apud Longeuam, tertia Resesalix  . Hic Iordanus filius suus, cum exercitu equestri sibi obuius factus, multa inter se de iis que facienda erant consilio habito conferentes, Philippum filium Georgii patrui  , cum uelocissima sagetia, uersus Syracusam omnem rem exploratum mandant. Qui, iussa fideliter complens, de nocte inter classem Sarracenorum, ac si unus ex ipsis esset, circumnauigat; nam et lingua eorum ipse  et naute omnes qui cum ipso processerant peritissimi erant, omnibusque prudenter circumspectis, rediens certamen paratum renuntiat Deo propitio nichil periculi imminere. Hostibus audacter occurrendum hortatur; erat autem Sabbatum. Comes autem suos commonens prima luce illucescente hymnos matutinos cum missarum sacra exsecutione audiuit. Presbyteris confitentur, sacris mysteriis initiantur, per totam diem ibidem morantur. Sequenti  nocte mediante, equore ancnoris extractis, cum silentio procedentes, luna illucescente Syracusam, ubi Benaruet acerrime cum classe sua prestolabatur, uenerunt, certamen ineunt; utrinque congreditur. Benaruet instinctu diaboli, qui uitam eius iam misera morte terminare uolebat, quo nauem comitis eminus agnouit, magno impetu grassans illorsum irruit, acriter bellatur; sed acrius excipitur. Nam a Lupino quodam primum iaculo confossus, dum a comite qui nauim eius insilierat minaci ense persequitur, ipse proximam nauem de suis ad fugiendum saltu appetens, in mare cum pondere ferri demergitur, sicque iniuriam, quam Deo arroganter intulit, diuino iudicio condigna ultione multatur penas luendo, perpessus. Reliqui uero dum  fugere nituntur, a nostris citato remige persecuti truncantur. Si Iordanus interim urbem oppugnasset, profecto facile debellata succubuisset; sed pater minus prouide interdixerat sibi ne fieret. A Maio igitur usque in Octobrem obsessione urbi dedita, ipsa multum recalcitrante, plurima infestatio utrinque facta est. Ciues uero, Christianos plurimos in captione infra urbem habentes, solutos ab urbe eiiciunt, rati nostros sic facile ab urbe processuros. At dum nichilominus persistere uident, uxor Benaruet cum filio et melioribus urbis, nauibus duabus de nocte per medias naues nostras rapidissimo remige euadentes sese Notum recipiunt. Reliqui federe composito deditione se et urbem reddunt, anno Dominice Incarnationis millesimo octogesimo  quinto.



CAPUT III. Pisani Africam oppugnant, et comiti retinendam offerunt.

Cum ista geruntur, Pisani qui apud Africam negotiando proficiscebantur, quasdam iniurias passi, exercitu congregato, urbem regis Tunitii oppugnantes, usque ad maiorem turrim qua rex defendebatur capiunt. Sed quia sua uirtute urbe expugnata patriam retinere minus sufficientes, comiti Siciliensi, quem talibus preualidum cognoscebant, eam, si recipere uelit, per legatos inuitantes offerunt. Porro ille quia regi Tunitii  amicitiam se seruaturum dixerat, legalitatem suam seruans in damno  illius assentire distulit. Rex uero Tunitius  , cum certando resistere nequit, pretio pacem mercatus, quos  armis minus sufficiebat, pecunia classe  fines Christiani nominis peruasum  ulterius tentare, et quos eiusdem religionis captiuos tenebat coactus est absoluere.



CAPUT Iu. Rogerius dux et Boamundus eius frater reconciliantur.

Dux autem Rogerius apud Apuliam et Calabriam sua sapienter disponens, in omnibus strenue et prouide  agebat; et quamuis iuuenili etate esset, secundum quod agebat, eum non iam iuuenem, sed moribus senissimum iudicare posses. Militie assiduus, frequentiam militum amans, colloquio affabilis, muneribus largus, labori uigiliisque indeficiens, Ecclesiarum defensor, pauperum et merentium consolator, suis clypeus, hostibus aculeus, iuste iudicans omnia, excepto quod pietatis affectu obuiante in rigore iustitie aliquantulum remissior erat. His artibus in se accrescentibus omnium bonorum fauorem breui obtinuit. Hic Boamundus fratrem suum ambitione ducatus a se desciscentem, qui iam urbem, que Oria dicitur, traditione ciuium adeptus erat, per quam prouinciam Tarentinam et Hydruntinam spe prede complicibus undequaque sibi alligatis  infestabat, minus aduersum se proficere uidens, non quod miles elegantissimus non fuerit, sed quia sumptus ad id negotii necessarii minus suppetebant, fraterna pietate commotus, arcessito ad se et reconciliato, partem paterne hereditatis contulit, annuens ei ipsam Oriam urbem quam peruaserat, adiiciens Tarentum et Hydruntum, siue Galipolim cum omnibus appendiciis et quidquid Gaufridus de Conuersana sub ipso habebat cum famulatu eiusdem. Reliquos uero, si qui aduersarii erant, sua strenuitate sternebat; ubi uero minus per se sufficiebat, Siciliensi comite, quasi pro uerbere ad alios subiugandos utebatur, cuius uirtute pluribus territis minus resistere presumebant.



CAPUT u. Comes Agrigentum obsidet et capit.


Comes ergo Rogerius, omnes potentiores Sicilie a se debellatos gaudens, et nemine, excepto Chamuto, superstite, ad hoc assidua deliberatione intendit ut ipso circumueniendo debellato omnem sibi de cetero Siciliam subdat. Unde exercitu admoto, ipso apud Castrum Ioannis immorante, uxorem eius ac liberos apud Agrigentinam urbem obsessum uadit, anno Dominice Incarnationis millesimo octogesimo sexto, prima die Aprilis; quam undique exercitu uallans, diutina oppressione lacessiuit, studioque machinamentis ad urbem capiendam apparatis, tandem uicesima quinta die Iulii uiribus exhausta imminentibus hostibus patuit;  uxor Chamuti cum liberis comitis inuenta est captionis  . Comes itaque, in urbe pro libitu suo positus, uxorem Chamuti omni dehonestatione prohibita suis custodiendam deliberat, sciens Chamutum sibi facilius reconciliari, si eam absque dehonestatione cognouerit attractari. Urbem itaque pro uelle suo ordinans, castello firmissimo munit, uallo gyrat, turribus et propugnaculis ad defensionem aptat, finitima castra incursionibus lacessens ad deditionem cogit; unde et usque ad undecim euo breui subiugata sibi alligat, quorum ista sunt nomina:  Platonio, Missor, Gastaiel, Satuti, Racel, Bifar, Muclofe  , Garo, Calatenissa, quod nostra lingua interpretatum resoluitur, Castra  Feminarum, Lerata, Remise  .



CAPUT uI. Chamut Christianus fit; Castrum Ioannis redditur.

Comes itaque, sibi omnia prospere cedere Dei miseratione cognoscens, adiicit Castrum Ioannis sibi aut oppressione aut certe astu, aliqua composita confederatione, sibi applicare. Unde et quodam diluculo cum centum militibus uersus Castrum Ioannis properans, Chamutum federe interposito locutum inuitat. Quem diuersis uerborum circumitionibus attentans, deditione Castri et conuersione ad Christi baptismatis regenerationem pulsat. Porro  ille, cognoscens experimento de aliis sumpto comitem ad quodcunque intenderet, fortuna fauente nichil frustra niti, aliquantulum etiam de conuersione ad fidem tacito sub pectore inspiratus, clam suis agit ut statuto termino comes, cum exercitu ante castrum ueniens, ipsum cum omni supellectili sua ad se transfugientem suscipiat. Timebat enim ne si in propatulo fieret, quod castrum reddere uel ad fidem catholicam transire niteretur, a suismet perimeretur. Comes a tali promissione letus apud Agrigentum redit; statuto termino silenter exercitu conflato, haud procul a Castro Ioannis, loco inter se prenotato insidiis occultatur. Chamut omnibus suis mulis et equis superpositis quasi aliquorsum processurus, urbe digreditur, ex industria super  insidias nostrorum incidit, a nostris excipitur. Comperto Castrum Ioannis a nostris oppugnatur. Porro ciues tali facto uiribus exhausti terrentur, pro re atque tempore consilium aptant. Federe composito comiti reconciliantur. Castrum deditioni adiicitur. Comes Castrum adeptus letus efficitur; nostre genti ad tuendum fortiores turres assignantur. Chamut cum uxore et liberis Christianus efficitur, hoc solo conuentioni interposito quod uxor sua, que sibi quadam consanguinitatis linea coniungebatur, in posterum sibi non interdiceretur. Chamut, inter suos ulterius commorari uel differens, uel diffidens, ne comiti, quasi aliquam fallaciam miscens, suspectus fieret, uel minus crederetur, apud Calabriam  in prouincia Melitana a comite terram suis usibus sufficientem expetit. Quod comes sibi libenter annuens illuc secessit; sicque postea longo tempore uiuens, ab omni fraude uersus nostram gentem sese irreprehensibilem deinceps exhibuit.



CAPUT uII. Comes episcopos per Siciliam ordinat.

Comes, uidens propitiatione Dei omnem Siciliam, excepta Butera et Noto sue ditioni subeundo cessisse, ne ingratus tanti beneficii sibi a Deo collati existeret, cepit Deo deuotus existere, iusta iudicia  amare, iustitiam exsequi, ueritatem amplecti, ecclesiam frequentare cum deuotione, sacris hymnis astare, decimationes omnium reddituum suorum sacris ecclesiis attribuere, uiduarum et orphanorum, sed et merentium cum ratione consolator. Ecclesias passim per uniuersam Siciliam reparat, ipse pluribus in locis de suo sumptus, quibus facilius fiant, attribuit. In urbe Agrigentina pontificalibus infulis cathedram sublimat, terris, decimis et diuersis copiis, que pontifici et clero competenter designata sufficiant, hereditaliter chirographis suis dotat, ornamentis et sacri altaris utensilibus ad plenum consignatis. Huic Ecclesie Gerlandum quemdam, natione Allobrogum, uirum, ut aiunt, magne caritatis et ecclesiasticis disciplinis eruditum  episcopum ordinans, prefecit. Haud secus apud Mazaram facere addens, omnibus que rite sufficerent prelato et clericis ad plenum designatis, Stephanum quemdam Rothomagensem, honeste uite uirum episcopum ordinauit. Apud Syracusam uero idem adiiciens Rogerium decanum Ecclesie Trainensis, honeste eruditionis clericum, et boni moris et affabilitatis uirum in Prouincia ortum, pontificalibus infulis sublimauit; Trainensibus non minimum de eius amissione dolentibus, quippe cuius doctrina et exemplo ad meliora semper hortabantur, et consilio et eloquentia etiam in ipsis secularibus negotiis, quasi pro baculo sustentationis, utebantur, nam et absente episcopo uices sibi delegatas cum omni  prudentia et moderatione exsequebatur. Apud S. Euphemiam uero monachum quemdam, natione Britonem, uirum religiosum, post abbatem, totam Ecclesiam prudenti moderamine audiens, ut hunc Ecclesie Catanensi impetrare  queat, episcopum ordinare  intendit. Quare et per semetipsum illuc accedens, uix tandem monachis hoc carere uolentibus, ipso etiam pre ceteris amplius reluctante, obtinuit. Sicque solemniter episcopatum concedens, quod nulli episcoporum fecisse cognoscitur, totam urbem sedi sue cum omnibus appendiciis suis sub chirographo et testibus hereditaliter possidendam assignauit. Porro ille, ecclesiam minus cultam, utpote a faucibus incredule gentis erutam, suscipiens, iuris studiis primo studiosius inherens,  breui ecclesiam omnibus necessariis prouehens, ad Marie uices cum Martha  exsequendum transiit; monachorum turbam non modicam sibi coadunans, districte regule iugo, uerbo et exemplo subesse, ut fidelis pastor, cegit.



CAPUT uIII. Rex Francorum Philippus filiam comitis uxorem expetit.

Ea tempestate Philippus rex Francorum uxorem habens legitimam et preclari generis, Bertam nomine, ex qua susceperat filium nomine Leudouisinum   , cui etiam ab omnibus curialibus regnum post se habere designauerat, contra ius legitime coniunctionis exosam habere fecit, et a se contra canonum statuta libello repudii conatur repellere, nichil criminis obiecto, excepto quod sanguinitatem falso annumerare tentabat, nec poterat. Hic, legatos apud Siciliam ad comitem dirigens, filiam eius, nomine Eminam, quam de prima uxore speciosam puellam habebat, sibi in matrimonium copulandam expetit. Comes uero, fraudis quam uersus legitimam uxorem habebat ignarus, cum multis sponsalibus se sibi daturum concessit, statutoque termino, nauibus apparatis, eam usque ad S. Egidium cum pluribus thesaurorum enxeniis, quo rex se obuium fieri dixerat, maritimo cursu transmittit.  Habebatque fiduciam in comite eiusdem prouincie Raimundo, quod eam regi honeste consignaret, nam et ipse aliam filiam comitis iamdudum duxerat. Rex uero, prauorum consilio usus, ad hec nitebatur ut thesauris susceptis et comitem de filia, non ducendo, ludificaret. Porro comes Raimundus regia fraude comperta cepit et ipse nichilominus aliam fraudem coniecturare, uidelicet ut, puellam dissimulata fraude cum honore suscipiens, alteri probo uiro in matrimonium consignaret; ipse uero omnem pecuniam usurparet. Sed prudentes uiri, quos comes cum familia miserat, prece puelle pecunia exportata, fraudem que agebatur comperientes, anchoris extractis, uela uentis committentes, puella  cum furoris marito relicta, placida aura sufflante, cum pretiosioribus thesauris ad comitem in Siciliam reuertuntur. Comes uero Raimundus, fraude quam machinabatur ex parte frustratus, puellam comiti Claramontis legalibus nuptiis copulauit, sicque sola Dei dispensatione solemniter maritata, et pater opprobrio, quod rex machinabatur, et filia inordinata et contra ius quauis legali copulatione liberatur.



CAPUT IX. Mihera Maiam intrat.

Mihera uero filius Hugonis Foloch, uir magne leuitatis, sed elegantissimus miles, leua pro dextera utens, Roberto duce defuncto in insolentiam prorumpens, uicinos circumquaque predis et diuersis  incursionibus lacessendo appetere cepit. Possidebat enim tunc temporis castra sibi a patre hereditaliter relicta Catantiarum, et Roccam; plus uero armis ambiens, in ipso etiam duce presumens, castrum, quod Maia dicitur, traditione ciuium sibi usurpans irrumpit. Sed suis uiribus auxilia addere uolens, Boamundi fratris ducis, qui iam federe rupto aduersus fratrem conspirauerat, homo efficitur. Maiam, quam peruaserat, et omnem terram quam hereditaliter a patre sibi relictam sub duce possidebat, ipso duce renuntiato, et sacramentis confederatus Boamundus ab ipso recipitur.



CAPUT X. Boamundus Cusentum peruadit.


At Boamundus, ambitione nanciscendarum peruasione super fratrem urbium auidus, cum Consentinis secreto de traditione urbis agit, promittens se castellum quod dux illis inuisum in eadem urbe firmauerat, si eorum auxilio capere possit, funditus dirutum iri. Qua promissione illi ad fraudem procliue illecti, Boamundo assentientes, illum infra urbem cum sua uirtute suscipiunt. Sacramentis sibi confederantur. Castellum uallantes oppugnatum uadunt. Quod cum duci in Apuliam, ubi tunc morabatur, nuntiatum fuisset, exercitum admouens illorsum accelerat, auunculumque sibi in auxilium inuitans ut sibi apud Cusentum obuius fieri non differat  mandat. Nam, ut diximus, contra omnes sibi aduersantes illo, quasi pro flagello, ad terrendum alios utebatur. Comes uero, militaribus et peditum copiis apparatis, inuitanti se nepoti obuius fieri accelerat. Sed antequam ab utroque exercitu, ducis uidelicet siue comitis, illuc peruentum est, castrum quod oppugnabatur, dum pro posse repugnat, machinamentis appositis, uiribus exhaustum hostibus cessit, funditusque, ut a Boamundo promissum erat, dirutum fit. Porro dux, sibi comitem obuium habens, Rossanam, que Consentinis in fraude assentiebat, oppugnans capit, incendio omnia percurrens. Boamundus itaque, ne obsidione infra urbem clauderetur, deuitans Hugonem Claramontis, qui Consentinos in sua fidelitate retineat, apud Cusentum relinquens,  Roccam secessit. Dux uero et comes, putantes eum apud Maiam digressum, illuc preoccupare uolentes accedunt. Sed cum non ibi esse comperiunt, uersus Roccam properantes, loco qui Lucus Calupnii dicitur, tentoria figunt, ubi per internuntios, pace quidem ab utrisque partibus interposita, apud Sanctam Euphemiam conueniendi et plenius reconciliandi terminum statuunt. Sed Mihera huic termino assensit, non autem Boamundus. Ipse enim, reconciliari differens, iam Tarentum recesserat. Instante itaque die prefixo, Mihera conductum, quo federe accedere uel recedere liceat, expetit. Conceditur, accedit; Boamundo inconsulto, duci reconciliatur. Maia reddita, duci, cui iure competebat, reconsignatur. Fratres itaque post biennii dissensionem consilio utrorumque  fidelium reconciliantur. A duce, ut semper uiro largissimo Boamundo, Cusentum et Maia conceditur, sed breuissimo interuallo, quia Boamundus Cusentinis iurauerat castrum ibi se non facturum, et dux idem se Barensibus, cambio inter se facto, dux Cusentum recipit; Barum fratri mutua uicissitudine concedit ut saluo quisque in suo iure libera potestate quod uolet faciendi utatur; sicque amicitiam suam testibus et chirographo confirmantes, deinceps indiuulsam tenuerunt.



CAPUT XI. Mihera monachus fit.

Mihera ergo, comiti Rogerio et Radulfo Loracelli   sibi infestantibus diu rebellis, uidens offensas suas modum reconciliationis excessisse, ulterius ferre non ualens Ade filio suo omnem terram suam assignat, putans eum auxilio ex parte matris parentum facilius resistere hostibus, aut certe reconciliari; ipse uero Beneuentum secedens monachice consociatus habitum induit. Nam neque dux, neque Boamundus, quia uicissim utrumque federe rupto ludificauerat, amici erant; ob quam rem comes et Robertus Loracelli, iam a duce terram eius sibi datam iri expetentes, facilius obtinuerant. Comes uero, milites suos Rodulfo Loracelli ductore super Adam mittens, diutinis incursionibus aliquanto tempore repugnantem tandem penuria afficit. Qui cum uidet se ulterius ferre nequire, palatium suum et  omnes meliores domos nocte, ubi oppugnabatur. incendio destruens, castro relicto hostibus, recessit anno  uerbi incarnati millesimo octogesimo sexto. Comes uero et Rodulfus Loracelli terram eius, ut a duce concessum erat  , inter se diuidentes, deinceps utpote sua  sunt.



CAPUT XII. Buteram comes obsidet.

Igitur comes Rogerius omni Sicilia aduersum se federe composito sedata, excepto quod Notenses, quo uxor Benaruet cum filio transfugerat, et Buterenses adhuc pro posse Incassum recalcitrabant, exercitu admoto Buteram obsessum uadit, anno Dominice Incarnationis millesimo octogesimo octauo,  inchoante Aprili.



CAPUT XIII. Papa Urbanus comiti locutum in Siciliam uenit.

Prudenterque armata manu, hostiliter undique uallans, aliquanto tempore inclusos diuersis calamitatibus afflixit. Sed dum machinamentis ad castrum affligendum apparatis attentius insudaret, legatus pape Urbani, cum litteris ab ipso sigillatis adueniens, nuntiat eumdem apostolicum uirum Siciliam intrasse, eique ut apud Trainam sibi locutum accedat mandare eum, longo itinere fatigatum; a Terracina enim digrediens adueniebat, pre lassitudine corporis et montosis saltubus adhuc interpositi itineris progredi nolle. Comes uero, quid potissimum ageret sollicitus,  nam sedem belli deserere damnosum ducebat, pape uero, qui a tanto interuallo locorum ad se ueniebat, non occurrere, modico itineris interposito indignum, ut catholicus uir estimabat. Tandem consilio uir prudens accepto agit, ut neque sedem belli deserat, neque apostolico non occurrendo inobediens existat. Exercitu nempe fidelibus suis prudentibus uiris et talibus negotiis peritis delegato, hostes infestare instruit; ipse cum paucis se inuitanti apostolico obuius apud Trainam occurrit, letique ad inuicem, alter ab altero cum summa ueneratione excipitur: hic ab  illo apostolica benedictione sub uice Marie, ille ab isto in his que corpori necessaria erant obsequiis Marthe; in crastinumque summo diluculo conuenientes, agunt ad inuicem de negotio quod apostolicum accessisse compulerat. Nam idem apostolicus ante paucos dies Alexium, imperatorem Constantinopolitanum, per Nicolaum abbatem Crypte Ferrate, et Rogerium diaconum conueniens paterna increpatione commonuerat quod Christianis Latinis, qui in sua prouincia morabantur, azymo immolari interdixerat, precipiens in sacrificiis more Grecorum fermentato uti; quod nostra religio omnino non habet. Imperator uero, increpationem eius humiliter suscipiens, inuitat eum per eosdem legatos chartulis aureis litteris scriptis, ut ueniens cum eruditis  catholice uiris Latinis, Constantinopolitano concilio congregato, disputatio fieret inter Grecos et Latinos, ut communi definitione in Ecclesia Dei illud scinderetur quod Greci fermentato, Latini uero azymo immolabant, unaque Ecclesia Dei unum morem teneret, dicens se libenter catholice discussioni assentire, et quod authenticis sententiis presentibus Grecis et Latinis assentiri definiretur sine azymo, siue fermentato immolandum esset, se deinceps obseruare uelle. Terminum etiam quo papa accedere deberet statuit, anni uidelicet et dimidii. Comes uero, ut tantum schisma ab Ecclesia Dei amputetur, eundi consilium dedit. Sed impedientibus inimicis sancte Dei Ecclesie, qui Rome sibi infesti persistebant, iter prohibitum est. Comes itaque papam pluribus  donariis honoratum a se dimisit; ipse uero, Buteram rediens, hostibus infestus tandem ad deditionem cegit; sicque castro potitus pro libitu suo disponit, potentioresque in Calabriam mansuros mittit, ne sibi ibidem manentes, aliquam fraudem machinando, commotionem facerent.



CAPUT XIu. Comes Adelaidam in uxorem ducit.

Anno igitur incarnati Saluatoris 1089, comes Rogerius, uxore Elemburga  , filia Guilielmi comitis Mortonensis  defuncta, aliam duxit, Adelaidem  nomine, neptem Bonifacii famosissimi Italorum marchionis, filiam uidelicet fratris eius iuuenculam, honeste admodum faciei, duasque sorores  eiusdem puelle duobus filiis suis, Gofredo uidelicet et Iordano in matrimonium copulauit; sed Gofredo, antequam nubiles annos attigisset quod dolor est dicere, morbo prohibente, minime eam cognouit; Iordanus autem solemnibus nuptiis duxit.



CAPUT Xu. Notenses comiti reconciliantur.

Porro Notenses uidentes omnem Siciliam sub comite curuatam, seseque ulterius incassum resistere, consilio inter se habito, comiti reconciliari utile ducunt. Denique de seipsis legatos eligentes ad comitem  dirigunt, qui apud Melitum, ubi tunc comes morabatur, accedentes, pacem faciunt anno Dominice Incarnationis 1090. Februario mense. Comes itaque, censum duorum annorum illis condonans, Iordanum filiam suum, cui etiam terram et uxorem dederat, ut urbem ipsis dedentibus recipiat cum ipsis mittit: qui a patre edoctus, urbe suscepta castello munit proque libitu suo in patris fidelitate disponit; uxor autem Benaruet cum filio in Africam transfugit. Sedata itaque omni Sicilia, comes Rogerius, collati sibi a Deo beneficii non ingratus existens, omnimode, secundum quod mundiales cure quibus occupabatur permittebant, Deo cepit sese deuotum exhibere, et quanto ampliori honore terreno se a Deo prouectum cognoscebat, tanto ampliori  studio agebat ut in perfecte humilitatis statu persistens gressum mentis figat. Militibus itaque suis, quorum auxilio tanti honoris culmen adeptus fuerat, accersitis gratias cum omni mansuetudine referens, quibusdam terris et largis possessionibus. quibusdam uero aliis diuersis premiis laboris sui sudores recompensat.



CAPUT XuI. Comes Maltam uadit.

Sic itaque omni Sicilia pro libitu suo sapienter composita, comes, militaribus exercitiis assuetus, quietis impatiens, laboris appetens, lucris inhians, corpus ab assuetis exercitiis minime desuescere passus est; sed que transmarina regna prima potissimum  sibi subiuganda attento animo, iugi meditatione tractat. Unde et Melitam insulam a referentibus uiciniorem ceteris sibi cognoscens, classem, qua eam attentet, accelerare imperat, militibus suis ut se ad id exercitii aptent precipiendo denuntiat. Dum ista geruntur, Mainerius, Gerenti a comite ut sibi locutum ueniat inuitatus, accedere differt, cum arrogatione, presente adhuc legato comitis, respondens se nunquam ipsum nisi ut damnum, si possit, inferat uisum uelle. Quod referente legato qui missus fuerat, comes audiens, plurimum indignatus, festinus, mari transmeato, a Sicilia in Calabriam uenit; Petrum Moritonensem, cui uices suas plurimum commiserat, ut per Siciliam exercitum commouens post se acceleret mittit. Qui prudenter iniuncta perficiens, infra  octo dies ab omni Sicilia copioso exercitu congregato, in Malo  ad comitem adduxit; sicque comes uersus Gerentiam accelerans, castrum terribili obsidione uallauit. Qua de re Mainerius territus, se stulte et fecisse et locutum cognoscens, supplex ad misericordiam comitis uenit, equos, mulos, thesauros et omnia que habebat, ueniam petens, in eius dispositione ponit. Comes, super his que fecerat eum penitere uidens, ut semper pii cordis, omnia condonauit, excepto quod, quasi pro disciplina potius quam ambitione, mille  aureos solidos de suo accepit, ut eum a tali presumptione cerceat; sicque per ardua adiacentium muntium inde digrediens Cusentum uenit, et quia incole prouincie illius duci recalcitrabant, triduo uineta et oliueta eorum exstirpans, inde Aratam secessit, ubi cum suis consilium captans exercitum breui tempore soluit, precipiens ut unusquisque ad expeditionem uersus Melitam domi aptatum recedat, termino quindecim dierum interposito, quo sibi apud Resacrambam, illuc enim classem suam conuenire fecerat, obuii fiant. Portus autem in ariditate nature a ceteris differt, ita ut si quis, experientie causa cannam uel aliquid concauum accipiens, cubita duo  a ripa in mare terre tenus palmo tantummodo profunditatis figat, tante longitudinis ut desuper  undas concaua summitas quantum uolet attingat, cum mare salsissimum sit, dulcissimas et potabiles aquas per concauitatem in altum ebullire uident  .

Hic die terminato, ab omni Sicilia et Calabria plurimo exercitu Iulio mense conflato, quodam uespere comes naues aggredi  accelerat. Porro Iordanus filius comitis, cum classis aptatur, semper suspicans erat comitem quidem uersus Melitam non iturum, sed sibi ut ipse exercitum illorsum conduceret commissurum. Comes autem in ipso ingressu nauium arcessito imperat ut cum designatis, quos sibi placuerit, Siciliam procuratum remaneat, urbem nullam uel castrum ingredi, donec ipse a Melita reuertatur, presumat, sed in tentoriis habitans,  ubicunque per Siciliam ad succurrendum necesse sit, paratus eius regressum sustineat. Porro ille, aliter quam ratus erat patrem precipientem audiens, totus admiratione attonitus fit, patremque ab iis que dicebat dehortari nisus, cum lacrymis proclamat dignum potius, si placet patri, esse se iuuenem tanto labori ascribi, patrem, iam quasi emeriti stipendii uirum, a laboribus plurimum passum corpus recreando quietis oblectamentis uti; minus damnosum, si ipse, minoris pretii iuuenis, in tanto discrimine pereat, quam uir tante auctoritatis tantiue consilii. Comes uero, ad uerba filii indignatus, eum, quamplurimum conuiciatus in audientia omnium retulit se nunquam uel filium uel aliquem, quo ipse primus esse non audeat, missurum, et sicut  primus esset in possidendis uel distribuendis, ita conueniens esse ut prior fieret in acquirendis. Sic pluribus remeantibus pietate abeuntis, deinde lacrymantibus comes, naues ingressus, buccinis ex eius edicto concrepantibus et diuersi generis musice artis pluribus, ut quisque doctus erat, instrumentis modulantibus, anchoris extractis, uela uentis plurimo apparatu committunt, auraque prospera suffragante, secundo die applicant apud Miletum  . Nauis uero comitis ceteras uelocitate precedens, ut primum terram attigit, comes naui digressus, cum  tredecim tantum militibus equos ascendens, plurimam incolarum multitudinem, que ut impedirent ad ripam obuiam fuerat, aggrediens, multos sternit, reliquos fugat, extremos quosque cedendo per longum insequitur. uespere autem ab insequendo regrediens in littore maris cum omni exercitu suo illa nocte hospitium sumpsit.

Crastino uero illucescente propius urbem accedens obsidione uallauit, circumquaque per insulam suos predatum mittens. Porro Gaytus, qui urbi et insule principabatur, ceterique ciues bellicis exercitationibus minus assueti, presentia hostium deterriti, pacem libere ad colloquium cum comite accedendi expetunt; qua a comite concessa, ad tentorium comitis sibi locutum, ut pacem faciat, accedunt.  Diuersisque circumlocutionibus usi, tandem cum calliditatem principis minus se fallere posse perpendunt, pro libitu comitis, primo captiuos Christianos, quorum plurimam multitudinem infra urbem tenebant, reddunt, et equos, et mulos et arma omnia que habebant, cum infinita pecunia comiti offerunt. Datam uno quoque anno persoluendo determinantes, urbem de comite se seruiendam promittunt, sicque more legis sue sacramentis datis comiti confederati sunt. uidens [leg. uideres, Ed. P.] autem captiuos Christianos, ab urbe progredientes, pre gaudio sue insperate liberationis ab uno quoque cordis lacrymis profundi, ligno, uel calamis, prout quisque primo inueniebat, compositas  cruces in dextris ferentes, Kyrie eleison proclamando, ad pedes comitis prouolui, nostros uero ad talem intuitum pietatis affectu lacrymoso rore perfundi. Comes ergo, taliter urbe sibi confederata, captiuos, ut asportet, per naues ordinans, reditum cum magno timore, pre nimio pondere captiuorum submersionem ueritus, accelerat, sed dextera Dei, ut credimus, ex euentu patuit; naues per undas subleuans, cubitu uno liberiores super mare ferebat quam in aditu suo, cum eas minus onus grauabat. At cum mare sic reditum accelerat, eminus insulam, que Golfani  dicitur, intuens, illorsum, ut debellet, uela dirigi imperat. Quo applicans predis aggrediens deuastat, sicque secum fedus mire cognoscens sue ditioni assignat. Undique impune  per equora uela dirigens, Siciliam reuersus, desiderantibus se fidelibus suis plurima preda onustus representat. Captiuos autem, quos captione erutos secum reduxerat, omnes conuocans liberos facit, offerens eis, si secum in Sicilia remanere uelint, uillam unam suis sumptibus loco quo eligerent construere debere, et de suis sumptibus necessaria ad lucrandum subministrare, uillam etiam eamdem francam, id est liberam uillam, eo quod omni uectigali, uel seruili exactione libera in perpetuum foret, subtitulare; sed et illis desiderantibus proprios agros amicosque uisere, liberam facultatem quo uellent abeundi concessit, per totam terram suam  necessaria et absque pretio Phari transitum tribuens. Porro ipsi cum gaudio et comiti de sua liberatione gratias referentes quisque in loca sua recedunt, per diuersa regnorum spatia, prout nationis erant, nomen comitis magnificando dilatantes.



CAPUT XuII. Dux et comes Cusentum capiunt.

Anno ergo millesimo nonagesimo primo, Rogerius dux, contra Consentinos diu rebelles indignatus, exercitu ab omni Apulia coadunato, fratre Boamundo secum accepto, ipsos mense Maio obsessum ire disponens, auunculum comitem a Sicilia ut sibi auxilium ferendo illuc occurrere non differat inuitat. Ille, amore nepotis, ab omni Sicilia multa Sarracenorum millia excitans, sed et militum copias  conducens, quo inuitabatur haud segniter accelerat. Consentini, hostes uersum se accelerare audientes, seipsos uallo et muris muniunt, arma et que defensioni necessaria erant aptant, sumptus nature necessarios infra urbem comportant, defendere potius quam succumbere inuicem cohortantur. Dux et comes, sese inuicem apud Cusentum obuiantes, urbem undique uallant. Dux planitiem obsidione occupat. Comes, montana conscendens, quo maior labor et hostis infestior imminebat, castris suorum urbem gyrare imperat. Consentinis itaque ex consilio et edicto principis uallo et sepibus undique clausis, ingrediendi, uel egrediendi, uel quidlibet introducendi facultate sublata, plurimum deterrentur.  Sic iugis decertatio, certamen assiduum. Sed Consentinis maior spes defensionis in fundibulis et sagittis erat. Propius accedere, ut ense tenus cum nostris decertarent, periculosum ducebant. Porro comes interdum ad deditionem mulcendo blandiri, frequentius interminando deterrere, suos instare, hortari, omnia circumire, nil intentatum relinquere, que facienda erant prior adire, ad certamen suos precedere, in recedendo subsequi; omnia prudenti ordinatione prouidere studebat, exemplo sui, ad que facienda erant omnes uigilantiores reddens. Consentini itaque, constantiam comitis iampridem cognoscentes et hostes a finibus suis spe arcendi decidentes, consilio inter se habito urbis deditionem, si forte de offensione sue rebellionis ueniam a  duce et comite mereantur, aptant. Primo quod comitem prudentioris consilii uirum sciebant, et cuius ordinatione omnia regebantur, conuentiones, se suumque consilium supplices ei committunt, sine ipso nichil acturi a quo sciebant, postquam promitteret, sine fraude uel sui detrimento, ubi uitari posset, sibi consilium dari. Ille uero eorum uerba, ut semper pius et pacis amator suscipiens, ita prudenter rem ordinauit, ut et dux pro libitu suo urbe potiretur, et Consentini ducis gratia reconciliari non fraudarentur. Dux, auunculi sui strenuitate urbe potitus, antequam expeditio soluatur, arte cementaria castrum ad urbem, a tali presumptione ulterius  prohibendam, in altiori urbis iugo firmat. Comiti autem pro recompensatione seruitii sibi exhibiti medietatem Pausemitane  urbis assignat, sicque expeditione mense Iulio soluta, dux in Apuliam, comes uero in Siciliam digrediuntur. Comes autem in sua parte castrum firmat, urbemque, cum iam communis esset, ita ordinat ut plus ex medietate postmodum duci perueniret, quam primo, cum sine comparticipe totius urbis redditus possideret.



CAPUT XuIII. Iordanus obiit.

His itaque peractis, quia per successionem temporum ea que gesta sunt uel acciderunt, prout fuerunt, nos scripturos repromisimus, ordo temporis  damnosum dolorem Sicilie et Calabrie nos quin huic libro inseramus pretergredi uetat, quamuis pluribus in presentia sui hoc idem ad memoriam reuocare onerosum, quasi dolorem renouando, uideatur. Nam sunt nonnulli qui, pre nimio affectu quem erga ipsum de quo sermo fit habuerunt, si in eorum presentia quod accidit recitatur, a lacrymis minime se possunt continere, ac si recens sit quod narratur. Iordanus enim filius comitis, propter strenuitatem suam omnibus amabilis, quem plures, quia iam Gaufredum, quod dolorem non minuit, morbus elephantinus peruaserat, comitis heredem futurum suspicabantur, nam neque alium masculum habebat, apud Syracusam sui iuris urbem febris typo percussus est. Quod cum patri  nuntiatum fuisset illorsum preuenire mortem accelerat, sed, morbo ingrauescente, ultima determinatio uite Iordani patre uelocior fuit. Comes autem urbem ingressus, ut funus filii conspexit, intolerabili delore corripitur, omnesque qui cum ipso aduenerant, doloris participes facti, lacrymoso planctu rapiuntur, pluresque patris dolor quam Iordani mors ad lacrymas pertrahebat. Urbs tota lacrymoso ululatu uentilatur, in tantum ut ipsos Sarracenos, nostro generi inuisos, non quidem ex amore, sed ex merore quo nostros affici uidebant, pietatis affectus peruadens ad lacrymas usque pertraheret. Comes itaque funus decenter ordinans, Trainam per totam  S. Nicolai solemniter humandum deducit, multa beneficia eidem Ecclesie,  sed et aliis pro redemptione anime eius conferens, anno Dominice Incarnationis millesimo nonagesimo secundo. Porro ciues urbis Peutarge  , que iuris Iordani hactenus fuerat, mortem Iordani, quem plurimum pertimescebant, audientes, casso gaudio rapiuntur, atque in insolentiam prorumpentes, iugum nostre gentis rebellando a se excutere frustra nituntur. Nam comes filio humato nil  remoratus, cum sola familia sua illos obsessum uadit; expeditionem ab omni Sicilia se illuc subsequi imperans. Sicque ui superans, illos qui tam inepti consilii auctores fuerant suspensos exstinxit, reliquos tormentis diuersis afficiens, urbis stultitiam sedat  .



CAPUT XIX. Simon nascitur.


Patre orbo, graui morbo sic sublato filio,
Unde  doleret, quod careret hereditali audio.
Ditat prole, quasi flore superna prouisio.
Impregnatur ac grauatur; matris gaudens uterus
Intumescit. Infans crescit nature successibus.
Orat pater, sed et mater Deum, ut sit masculus.
Implet uota forma tota, dum semen  coagulat.
 Fiat natura iam secura infra matris uiscera.
Nonus mensis spe suspensis. Sic partus accelerat.
Infans prodit. Nullus odit. Fit cunctis letitia.
Obstetrices sunt felices a matris  letitia.
Nuntiatus puer natus noua prestat gaudia.
Mater audit unde plaudit, fit doloris nescia.
Festinatur; nuntiatur hec patri letitia.
Qui congaudens, atque plaudens thura precum celitus
Supplex litat, atque ditat legatum muneribus.
Plura iubet, prout lubet, largiri pauperibus.
Dolor mortis grauis sortis iam sublati filii
Fit lucitus  , et oblitus spe nascentis gaudium  .
Simon fonte, pictus fronte inunctione chrismatis
 Heredatur, solidatur dux futurus Siculus.
Calabrenses suos enses sibi optant adiici.
Pater totum implet uotum, dux concessit  fieri.



CAPUT XX. Dux Rogerius infirmatur.

Porro dux Rogerius, uxorem habens preclare nobilitatis, neptem uidelicet Francorum regis Philippi, filiam Flandrensium marchionis Roberti, quem Frisium appellabant, Adalam nomine, de qua duarum sobolum pater existebat, apud Melfam Apulie urbem febre correptus acriter torquebatur anno uerbi incarnati millesimo nonagesimo tertio. Morbo itaque ingrauescente, iam pene uitalibus  interclusis, cum ipsi in partibus   peritissimi sic medici attestantur,  natura contra usum attonita oberrabat, ut ab ipsis medicis nec pulsu, nec urina, sed neque aliis pronosticorum indiciis infirmitas determinate  posset comprehendi. Qua de re cum de ipso etiam ab ipsis medicis desperari uideretur, fama, quasi iam obiisset, totam Apuliam, sed et Calabriam turbauit. Ea tempestate Boamundus apud Calabriam morabatur,  qui cum fratrem fama referente iam obiisse audisset, credulus castra que iuris fratris fuerant irrumpens sacramentis sibi confederare persuadet, ita tamen discernens ut, si frater, quod se nolle protestabatur, iam obiisset, salua fidelitate legalium heredum suorum, uidelicet fratris, sibi quasi fideli eorumdem heredum patruo, usque ad intelligibilem etatem, qua ipsi legitime terram regere cognoscerent, fideles persisterent. Comes autem Rogerius, eum talia facere audiens, indignatione commotus quod talia se inconsulto presumpserit, ueritus etiam, quamuis hanc fidelitatem honeste discernens susciperet, pictis uerbis fraudem  occultans in posterum, contra nepotes ambitione captus aliquid fraudis machinaretur, a suis insequi  precipiens a tota Calabria arcet.



CAPUT XXI. Guilielmus de Grantauul Rossanam intrat.

Plures etiam audita fama mortis ducis in insolentiam prorumpentes, de iis que duci competebant distrahendo, sibi usurpare moliebantur. Unde et Guilielmus de Grantemaniol  , summa cupidine correptus, in insolentiam procliuis declinans, Rossanam Calabrie urbem peruadens intrat, dicens sibi iure competere ut, qui sororem ducis, filiam Guiscardi, Mabiliam nomine, uxorem habebat, hereditatisque particeps fieret. Sic que ducis fuerant, propter imbecillitatem heredum quisque quante fidei erga ipsos heredes fieret, ostentans,  sibi distrahendo usurpabat. Sed natura, que iam diu peregrina oberrauerat, in sui iuris proprietatem reuersa, contra spem medicorum conualere incipit. Sicque sanitate diatim excrescente, ad integrum pristine restitutus est sanitati. Quod Boamundus audiens magna mentis alacritate Melfi, ubi fratrem esse sciebat, de eius sanitatis recuperatione congauisurus occurrit, castra que sibi confederauerat reddens; que fecerat, non iam dolose fecisse ostendit. Porro Guilielmus de Grantamanil turpi illectus auaritia, nec de domini sui recuperatione sanitatis congauisurus, nec, ut urbem quam peruaserat reddens, accedere curauit, sed impudenti fronte fraudem ostentans, eamdem urbem pro posse muniens, contra ipsum ducem, si forte impugnare attentaret,  armauit. Comes autem Rogerius, super hac re plurimum indignatus, tamen, ut sapiens uir, quia neptis maritus erat, legato ad ipsum misso, ad reconciliationem contra dominum suum urbem reddendo hortatur. At dum blandimentis minus preualet, in iram totus prorumpens, iure se et urbem, quam nequiter peruaserat, ablaturum, et omnia, que ex licentia ducis ante tenuerat, exheredato sublaturum.



CAPUT XXII. Dux et comes Castri uillam obsident.

Sicque potius ipse ducem ad expeditionem super Guilielmum urgens quam ipse a duce ad iniuriam  ulciscendam submoueretur, exercitu admoto, ab utrisque castri uillam obsessum itur anno incarnati Saluatoris millesimo nonagesimo quarto. Hoc autem operimentum fraudis sue Guilielmus sibi adaptabat, quod cum ab urbicolis primo infra urbem susceptus est, illis improuisa determinatione iureiurando firmauerat se nunquam alicui urbem redditurum, excepto Ludouiso filio ducis, et hoc quia paruulus erat, post decem annos futuros, fidelitatem, quam duci iurauerat, soluere, minoris offense uel opprobrii ducens quam quod periuris et fraudatoribus iurauerat. Sic auara ambitio, sed et uxoris praua persuasio mentem iuuenis a bono honestoque discernendo procliue cecatum  sibi illexerat. Dux ab omni Apulia equitum peditumque copiis, fratre  Boamundo sibi in auxilium cum Hydruntinis et Tarentinis, et reliquis qui sui iuris erant, assumpto, uallem Gratensem, uersus Castri uillam occupat. Comes uero multa millia Sarracenorum a Sicilia et Apulia conducens, equitum quoque siue peditum Christianorum copias illorsum nepoti occurrere acceleranter non relaxat. Porro Guilielmus de Gratemaniol, auctoritatis uiros aduersum se conspirasse et obsidionem sibi imminere cognoscens, sese ad defendendum pro posse aptat. Dumque sibi auxilia undecunque ducere nititur, quamuis mos sit iuuenibus talibus exercitiis causa militaris laudis, sed et questus libenter interesse, tam iram comitis quam ducis ueriti, minime sibi, cum multa promitteret,  associari presumebant, maxime quia fortunam sibi aduersam, propter quod ipsum cum aliqua inhonestate retorquebant, prenotantes metuebant.

Dux autem in ualle Gratensi comitem, dum ueniat, sustinet, castrum quod Sancti Mauri dicitur, usque properans, deditione ciuium tali pactione suscipit ut in perpetuum, dum uita comes fuerit, illud Guilielmo non reddant. Inde Rossanam usque pertransiens, quia Guilielmus filios potentiorum ciuium sibi obsides adduxerat, minus sibi assentientes offendit. Sed quia ipse dux iam ante annum, contra uoluntatem Grecorum, qui eidem maxima ex parte principabantur, Greco archiepiscopo eiusdem sedis defuncto, successorem Latinum eligendo subrogauerat, sed necdum sacramento aut sacra unctione  firmatus erat, electione Latini frustrata, dum a duce conceditur ut de sua gente archiepiscopum sibi Greci pro libitu eligerent, fauorem illorum adeptus, urbem quoque illorum deditione obtinuit; sed castrum oppugnans, fidelibus Guilielmi renitentibus minime preualuit. Porro comes, cum exercitu ueniens, de duce qui iam tantum profecerat gauisus, iuxta castrum Tarse super fluuium qui a S. Marco defluit, quo iam dux tentoria fixerat, castrametatus est. Hic Guilielmus, a comite inuitatus ut securus ad colloquendum ueniat, accessit. Multisque circumuentionibus usus, dum et fraudem suam operiret, que peruaserat duci restituit. Dux autem iussum  expetendo, Guilielmum exsequens reconciliari sibi, ut iudicio comitis ceterorumque prudentum qui intererant uirorum ius teneat; quod sibi tandiu iniurius exstiterat, sacramento et fide promissa obtestatur. Qui sui reatus conscius et iudicio pregrauari timens, dum renuit; licentia abeundi accepta, castri uillam impune redit. Quem dux et comes in crastinum cum omni exercitu subsequenti castrum obsidione uallant, sicque ligno et armatorum copiis sepiendo cingentes, ut nulla ex parte aditus ingrediendi uel aliquid introducendi castriuillensibus esset, sed infra muros modicum uictus habentes, dum per tres hebdomadas imminente hoste premuntur, exhaustisque que ad uictum habebant, Guilielmus, quod ut faceret primo expetebatur,  ut si susciperetur expetens, se ius ducis tenere repromittit. Ad quod exsequendum dum fideiussores ad placitum ducis non habet, que de ipso habebat, pro plegio ponit. Duci, in sua uirtute, usque ad determinatum diem quo ius teneatur deliberatum, per manum comitis securus factus, quod ius exsequi preualeat, castra sua sibi reddantur. Instante itaque termino iuris tenendi, loco determinato conuenientes, querimonias suas aduersus Guilielmum exponit, sed ille modicum iuris habens, dum minus rhetorice argumentatur, iudicio his que sub duce habet priuatur. At dum iudicio contradicere molitur, minus facultatis uel iuris habens, terris priuatus cum uxore ad imperatorem Constantinopolitanum transiuit, ubi aliquantisper commoratus,  tandem cum multa pecunia rediens, duci, ut pio et misericordi uiro reconciliatus, terram quam amiserat, excepto castro quod S. Mauri dicitur, recipit.



CAPUT XXIII. Comes filiam filio imperatoris Alamannorum dedit.

Cum autem inter Urbanum apostolicum, et Henricum Teutonicorum imperatorem dicerentur dissentiones efferbuisse, quibusdam controuersiis inter Conradum eiusdem Henrici filium, ac patrem, quod seriatim longum est enarrare, insurgentibus, Conradus, irato animo a patre discedens, ad apostolicum et Mathildem marchisam, que ei ex fidelitate adherebat, se contulit, eorum auxilio plurimum per Italiam rebellis existens. At cum iuuenis et sine  uxore esset, et sumptibus ad id quod ceperat necessariis minus abundaret, consilio apostolici et prefate marchise Mathildis per Conradum comitem, quem ad id legationis peragendum direxit, filiam Siculorum Calabriensiumue comitis sibi in matrimonium concedendam expetiit. Apostolicus etiam litteras suas committit, ut sibi familiari et amico, ad hoc idem dirigens, ad concedendum hortatur, dicens sibi magno honori et proficuo futurum, si filia filio regis futuro sponso iungatur, et iuuenis S. Romane Ecclesie fidelitate adherens, sed sumptibus quibus contra patrem, qui eum iniuste oppugnabat, minus sufficiens, quos pater cum filio daret uiribus uictus ad debellandos inimicos  sancte Dei Ecclesie preualeret. Comes autem hac legatione percepta, et suasoriis litteris apostolici uiri perlectis, usus consilio fidelium suorum, et maxime Roberti Trainensis episcopi, per quem omnem conuenientiam Conradi acquirit, nam Italus erat, et illarum partium gnarus, quod expetebatur, concedit, et ab utrisque partibus exsequendum sacramentis firmare fecit. Nuptiarum itaque die determinato Conradus comes a comite Rogerio pluribus munificentiis honoratus, reditum unde uenerat accelerat, anhelumque de relatione legationis dominum, nuptias concessas accelerans plurimum letificat. Porro comes Rogerius, apparatis his que ad effectum congruebant, plurima classe episcopum Trainensem et alios barones suos filiam  multis thesaurorum enxeniis ditatam Pisam usque conducere facit ubi filius regis obuius cum omni honorificentia suscipiens, authentice dispensata solemnes nuptias celebrauit anno uerbi incarnati millesimo nonagesimo quinto.



CAPUT XXIu. Dux et comes Melfam obsessum uadunt.

Porro dux Rogerius, adhuc iuuenis et nil male suspicionis aduersus aliquem habens, sed ex sui cordis puritate aliorum mentes diiudicans, Longobardos eque ut Nortmannos, quia ex parte matris ex eorum gente erat, sibi fideles credens, et eorum genus nostre genti inuisum minus discernens, castra sua tuenda eis haud secus ac Nortmannis delegabat.  Unde accidit ut, dum apud Malfam idem faciendo minus sibi prospiceret, Malfetani urbe, et castris que Guiscardus ad perfidiam eorum comprimendam ibidem fecerat, pro libitu suo utentes, liberam facultatem fraudis sue exercende nacti, iugum gentis nostre et ducis, quia moris nostri exsecutor erat, a se excutere, nec tributum et seruitium statutum persoluere, sed et ipsi duci ad eamdem urbem accedendi, omnibus fidelibus suis exclusis aditum denegarent. Dux autem, uidens tantum damnum sibi illatum, de credulitate quam erga eos habuerat sero penitens, a comite et fidelibus suis consilium subiugandi eos requirit. Sicque auunculo comiti, ut sibi attentissime succurrat, medietatem urbis sibi, si subiugare possent, concedens, ab omni Apulia  et Calabria nauali et equestri exercitu admoto, peditum etiam copiis certatim accelerat, anno Incarnationis Domini millesimo nonagesimo sexto. Urbe itaque a procinctu maris nauibus cingentes, per precipitia circumadiacentium montium equitum et peditum copias prudenter ex consilio et opere comitis ordinantes, undique obsidione uallant. Sic itaque urbem opprimendo profecto, ut credimus, obtinuissent, nisi infortunium tale quale subtitulando adnotabimus intercessisset. Boamundus namque, ducis auxilio simulato et ab ipso submonitus adueniens, plus fratri ad damnum quam ad proficuum, non tamen ut credimus, ex industria factus est. Ipso anno ex edicto Urbani pape expeditio  uersus Hierusalem ab undique terrarum feruentissima erat. Boamundus autem, qui iam dudum cum Guiscardo patre Romaniam peruaserat, et semper sibi subiugare cupiens erat, uidens plurimam multitudinem per Apuliam, sed sine principe illorsum accelerare, princeps exercitus sibi eos alligando fieri uolens, signum eiusdem expeditionis, crucem uidelicet uestibus suis apponit. Porro iuuentus bellica totius exercitus, tam ducis quam comitis, neuarum rerum, ut in tali etate assolet, appetens, uisa cruce Boamundi, et ab ipso submoniti ad id faciendum certatim concurrunt; sicque crucibus sumptis, fines Christiani nominis ulterius non attentare, donec paganorum fines peruadant, absque cunctatione uoto obligantur. Dux autem et comes  exercitum suum maxima ex parte sibi taliter defecisse uidentes, tristes expeditionem soluunt. Sicque urbe, pene usque ad deditionem uexata, tali infortunio priuantur. Boamundus mare transiit. Dux in Apuliam secedit. Comes Siciliam reuertitur. Urbs oppressione gaudens liberatur.



CAPUT XXu. Rex Hungarorum filiam comitis in uxorem capit.

Alamannus autem rex Hungarorum, audiens famam Siculorum gloriosi comitis Rogerii, legatos dirigens filiam suam in matrimonium concedi expostulat. Ille uero, quamuis honesti uiri, qui ad hoc uenerant essent, tamen illos honeste a se dimittens, de suis etiam, ne fallatur, cum ipsis dirigens remandat ut, si exsecutum quod ceperat uelit, alicuius  auctoritatis gradus uel ordinis personas. quibus facilius credatur, ad id confirmandum mittat. Qui anhelus exsequi Arduinum Iouiensem episcopum et Thomam comitem idem expostulatum mittit. Comes autem, eos honeste accipiens, secum detinuit, de suis honestos et callidos uiros apud Pannoniam mittens, in eorum presentia a posterioribus regionis illius exsequenda postulabatur iuramento firmare cogi. Quod rex libenter annuens per suum ducem, nomine Aliuum, et reliquos non minoris dignitatis uiros, omnia, que mandauerat, exsequenda iuramento firmauit. Sicque legatos comitis, ut pactum firmatum renuntiant  , munificatos a se dimittit. Comes autem relatione suorum accepta  haud secus et ipse  legatos regis a  se dimittens, pluribus honoribus a se compilauit  ; regi terminum, quo sibi filiam suam mittat, statuit. Anno itaque Incarnationis  millesimo nonagesimo septimo, apparatis que necessaria erant, mense Maio cum trecentis militibus usque  Thermas conducere facit Henricum Lescastrensem episcopum, et quosdam de fidelibus suis abinde, maritimo cursu usque Pannoniam, cum puella procedere faciens  , qui nauibus apparatis, puellam cum multis sponsalibus intromittentes  , uelis uento commissis, prospera aura flante per equora feruntur  : usque dum in portum Albe, qui iuris regis Hungarorum  est, impune applicant. Hic uincurius comes, Bellegrate  missus cum quinque millibus armatorum obuius fuit, eamque  cum his qui cum ea  uenerunt decenter excipiens  , usque ad regem perduxit. Per totam Pannoniam  nuptie regis preconizantur. Undique cum enxeniis  concurritur. Et cum semper frequens et numerosa  manus ex more  cum rege innumerabilem  turbam plus solito  nuptiarum, et noue regine uisende appetitis  conflauit, die terminato, presentibus archiepiscopis et episcopis, et diuersis ordinibus dos puelle legali more  in publico protestatur. Rex et regina catholice pariter desponsantur, solemnesque nuptie in tentoriis et ex uirentibus ramis tabernaculis factis celebrantur. Nam nulle domus tante multitudini sufficiebant. Nuptiis itaque regalibus expletis, rex episcopum Lecastrensem, et qui cum ipso reuersuri aduenerant, aliquantisper secum commorari faciens, ut uidet de egressione festinos, legaliter munificatos a se dimisit. Illi, ad portum uenientes, maritimo cursu regredi accelerant. Iamque nostre gentis fines appropiantes, cum terram  eminus conspiciunt, nauicula, in qua episcopus erat, sociis armis carentibus, a duabus piratarum nauibus, quas galeas appellant, hostiliter aggreditur. Nauclerus, qui nauim regebat, iaculo confossus colliditur; nauis remige carens submersionem minatur. Episcopus, nullum refugium armorum habens, sed neque hostibus deditionem subire uolens, Dei auxilium implorans, socios hortatur. Ipse idem faciens inter alia subiungit: Deus, inquit, si meis peccatis exigentibus minus mereor exaudiri, exaudiar saltem per gratiam quam erga progeniem Tancredi te habere multoties ostentasti. Hic enim interceptus sum pro seruitio filii sui. Nondum dixerat, et ecce, aura intercurrente, nauis in qua erat ab hostibus auulsa securiores reddit, uidens nauim  absque remige directo cursu ad iacentem insulam tanta uelocitate per rapidas equoris undas ferri, ut hostiles naues remige et uelis insequentibus minus aduersus illam uelocitatem preualerent. Sicque directo cursu diuinitus, ut credimus, regebatur, ut  cum idem portus condensis syrtibus insitus arto et periculoso aditu, nisi a peritis nautis attentetur, ad insulam pateat, impune scopulosas undas placito portu applicarent. Hostibus itaque frustratis recedentibus, ipsi prospero equore, in quo disponebant applicantes ad comitem perueniunt, ordinem actionis sue exponentes. Quis dubitet progeniem hanc diuinitus quadam felicitate denotatam, cum in suis utilitatibus ubi . . . putes fuisse narrantur tot felicibus successibus, fortuna etiam in suis fidelibus, ubi sua negotia exsequebatur, defuisse passa non sit? Ad nominationem quippe gratiose fortune eorum nauis hec erepta est ab impugnatione hostium.



CAPUT XXuI. Comes Capuam obsidet cum duce Rogerio et principe Ricardo.


Comes ergo, totius progeniei sue sustentator, citra Romam uersus Siciliam, sicuti maria ab undique cingunt, abundantia rerum et industria callentis sapientis consilii precellebat, unde et omnes sua negotia ad ipsum conferebant, ut sua prudentia, ut ferrum cote a comite resumpto ad sua disponenda prudentius callerent, et eius, ubi necesse foret, auxilio potirentur. Porro ipse omnes, quemadmodum gallina pullos sub alas, clypeo sue protectionis et consilii fouens, ut pius patronus re et consilio, prout poterat, omnibus omnino defauebat. Unde accidit ut Ricardus iuuenis, Iordanis principis filius, princeps et ipse Auerse defuncto patre orbus  pusillus superstes, fraude Longobardorum urbe Capuana iniuste iamdudum priuatus, cum iam ad intelligibilem etatem peruenisset, damnum sibi illatum uidens, et dolens, ac de auctoribus ultionem petere disponens, ad sibi consanguineum comitem prudentes uiros supplex illorsum, ut sibi auxilium laturus accelerare non differat cum seruitio suo uice recompensationis Neapolim, que sibi similiter recalcitrabat, si preualere posset, fiducialiter concedens. Dux, ut qui parti consanguinei principis fauebat, non uiliori legato quam laterali coniuge Adala, uidelicet marchionis Flandrensis filia ne cum exercitu uenire differat, ac sibimet auxilium laturus summopere inuitat. Princeps, causa auxilii quod ab ipso sperabat, homo ducis factus fuerat; quod nunquam  Guiscardus, cum multarum artium et uirium esset, a Iordano principe, quamuis hic auunculus, ille autem nepos, sororis uidelicet filius esset, uel ui uel blandimentis extorquere potuit, cum sepissime attentatus fuerit. Comes autem pietate consanguinei principis et multis uerbis ducisse sibi a duce delegate, legatione deprecatoris et humilitate exponentis illectus et persuasus, exercitu qualem  nunquam antea habuisse dignoscitur, ab omni Sicilia et Calabria forti imperio conflato  , prima hebdomada Aprilis, secunda pace  Pharum transiens, illorsum accelerat, sed in prato Marco aliquantisper commoratus, exercitum  maris transmeatione, et arcto scopulosorum montium transitu tardantem  , dum ueniat sustinet, uidens iuga  montium Calabrie gregibus  armentorum et pecorum  , sed et caprarum, in usus Sarracenorum, quorum maxima pars exercitui  intererat, occupari, ut merito a collatione similis argumenti, gregum Laban, et Iacob  , si legisses, uel certo  deferente, didicisses, recordari poteras  . Congregato exercitu, quis armatorum millia enumeret, cum ipsa tentoria bitumine  palliata uix ullo numero concludi potuerunt? Tam pomposo plus solito exercitu comes Apulos fines uisum intendit, maxime quia Apuli expeditionibus aliquo annorum curriculo desueti, corpus nullis plagis et diutinis laboribus fatigando, quin recreando, sibi potius indulgere quam expeditionibus iterum assuescendo insudare nitebantur; unde et ipsum ducem, quasi principis presentialiter auxilio destitutum minus uerebantur, sed per loca aduersus eum insurgendo, in insolentiam prorumpentes eius iussa minus exsequebantur. Dux quoque simili argumento, de eius uersus Apuliam expeditionaliter aduentu minus credulus, nam cupienti nichil satis festinatur, ut seipsum submouendo extrahat, uersus Calabriam accelerat. uersus Apuliam proficiscenti  apud Liscum iuxta castrum Orioli occurrit, multumque ad inuicem letati, dux quidem uersus Melfam exercitum submouendo accelerat; comes autem ne greges sui deficerent, iter conficiens Beneuentum uenit, ibique in planitie super fluminis ripam Calorii, ad pontem S. ualentini castrametatus est. Beneuentani autem eius aduentum pertimescentes, pacem expostulantes iam triduo occurrunt. Comes autem sciens urbem iuri apostolici Urbani et sancte Romane Ecclesie competere, susceptis mille quingentis aureis et sex ambulatoriis urbi et messibus suis parcendum indicit, indeque pertransiens super fluuium quod Sabbatum dicitur, tentoria figens Pentecosten celebrauit. Ipse quidem legatos iam pridem Capuanis honestos uiros premiserat,  submonendis hortando ut ab inepto incepto desisterent. Se illis nil mali inferre uelle, sed potius, si cum principe suo ius exsequi uelint, eorum parti cum iustitia sustentata tutamento esse. At ubi legatis regredientibus eos nil moliri, sed potius in malitia sua superbe persistere audit, inde commouens Capuanos fines peruadit, quo diluculo cum mille armatis exercitum precedens ad urbem accedit,  extractos plurimos militariter deiectos damnose ludificauit, multosque amplius lesisset, ni puluis equorum, pedibus excitatus et a uento condensissime agitatus intercessisset. Sic ad castra sua reuersus in crastinum cum toto exercitu, urbi se uiciniorem conferens, a meridiana plaga obsidione uallando, a ripa orientali usque in occidentalem cingit. Dux autem et princeps, cum suo exercitu ab aquilonari parte obsidentes, urbem tendunt pregrauari. Porro comes, cuius consilio omnes incedebant, quia sollicitior, quia prudentior in omnibus agendis uigilanti cura erat, pontem ex lignis erigens, ita trans flumen ordinauit ut suo exercitui, et ducis, libero aditu patente, fieret transitus. Sicque urbs ab utroque exercitu in tantum oppressa est, ut  nulla ex parte, arida uel liquida, egrediendi tuto uel ingrediendi aditus pateret; ipse autem omni diluculo ante lucem surgens, utrumque exercitum, pontem transeundo inuisens, utrum attenti essent ad excubias uisum ibat, ducemque et principem adhuc somno oppressos inueniens, ludibrio habebat. Porro ipsi rubore perfundebantur, quod iuuenes ipsi, et ad quos peculiarius negotium attinebat, segniores forent, comite, prouectioris etatis, et corporis plagarum laborumque asperitatis uiro uigilantiore existente. Nam et ab omni exercitu eius uigilantia admirationi erat, omnesque in eius exemplo uigilantiores reddebantur, anno Dominice Incarnationis 1097, ibi se impregnauit comitissa Adalasia de comite Rogerio.



CAPUT XXuII. Urbanus papa ad ipsos tendens pacem componere nititur.


Cum ista aguntur, papa Urbanus, colloquium ducis et comitis desiderans, a Roma progrediens, apud Capuam, ubi obsessionem tenebant, uenit; comesque sex tentoria illi deliberans ad hospitandum, sumptus necessarios abundantissime ministrauit. Porro ipse sciens scriptum: Beati pedes euangelizantium pacem ; et: Beati pacifici, quoniam filii Dei uocabuntur ; et alibi scriptum est: Pacem habete, et Deus pacis et dilectionis erit uobiscum , et maxime quia sciebat, totius Christianitatis curam sue prouisioni delegatam, de pace  inter ipsos reformanda primo ducem, et comitem, principemque pariter conueniens attentare cepit. Qui consilio comitis prudenti responsione usi, in presentia apostolici, copia beati Petri dicunt se ius inire, si a Capuanis pari discrimine idem exsequatur, concedunt. Papa infra urbem idem de Capuanis rescitum uadens, dum ab utrisque partibus conceditur, spe conficiende pacis frustra gaudens, renuntiat. Dies disputandi statuitur. His opponentibus, et illis, prout sese res habebat, respondentibus, graui syllogismo Capuanis, a iudicibus legaliter conclusio determinatur. Capuani, audientes se iudicio pregrauari, uel oppositione uel rationabili contradictione contra iudices usi, publice se iniuriosos ostentantes, exsequi uel nolle, uel non posse denuntiant.  Quod audiens uir apostolicus, et quia hec ab illis exsequendi internuntius fuerat, aliquantulum erubescens, gladio beati Petri animaduertens interminatur, parti nostrorum ex toto fauendo se contulit, constantiam comitis in fortia exercenda perplurimum laudans, uitamque eius omni cura Rome et Italie pernecessariam asserens. Nam timor eius plures ab insolentia plusquam zelus honestatis compescebat. Apostolicus itaque ecclesiasticis negotiis, plusquam expeditionalibus exercitiis intentus, totalibus tumultibus mente declinatis, his tribus principibus, sed et omni exercitui apostolica benedictione concessa, Beneuentum secessit.



CAPUT XXuIII. Capua capitur, et principi Ricardo restituitur

 Comes autem cum duce et principe in oppugnatione urbis attentissime persistens, machinamenta ad urbem capiendam artificiosissime aptant. Capuani primo ludibrio habere, contemnere, ad defensionem sese ad inuicem cohortari; duci tamen, uel comiti se, si retinendo recipere uelint, urbem reddere attentant. Sed nobilissimi principes hanc fraudem sibi nullatenus assumere uolentes, nisi ut principi reddantur, acquiescere passi non sunt. At ubi Capuani machinamenta apparata uersus urbem appropiare uident, que prius ludibrio habebant exhorrescentes, deditione urbis sese, consilio comitis, committunt. Sicque ipso mediatore usi, uix sue fraudis impunitas impetratur. Principi pro libitu suo  urbs Capuana restituitur. A principe duci et comiti gratie referuntur. Dux et comes apud Salernum pariter digrediuntur. Princeps urbem suo libitu uindicans, in altiori turri triumphaliter hospitatur.



CAPUT XXIX. Urbanus papa legationem Sicilie et Calabrie comiti concedit.

Papa, urbem redditam et pacem inter ipsos factam audiens, et gaudet de fraude compressa et de pace confecta; sed quia ducem et comitem Salernum secessisse audiuit, nolens comitem, donec sibi loquatur, uersus Siciliam remeare, illorsum accelerat. ueniensque cum archiepiscopis apud Sanctum Mattheum, ut cum debito honore eum acciperet, cum processione prestolatur, et tamen, propter amicabilem  uenerationem quam uersus comitem habebat, primum ad eius hospitium eum amabiliter uisum uadit, diuque eius colloquio usus, ad processionem, que prestolabatur, suscipiendus accessit, in crastinumque conuenientes, alter alterius colloquio cum maxima dilectione fruuntur. Sed quia ipse apostolicus iamdudum Robertum episcopum Trainensem, comite inconsulto, legatum in Sicilia, ad exsequendum ius Sancte Romane Ecclesie posuerat, perpendens hoc comitem graue ferre, et nullo modo, ut stabile permaneat, assentire, cognoscens etiam ipsum comitem in omnibus negotiis ecclesiasticis exsequendis zelo diuini ardoris exferuescere, cassato quod de episcopo Trainensi fecerat,  legationem beati Petri super comitem per totam Siciliam, uel habendam  hereditaliter ponit, ea discretione ut, dum ipse comes aduixerit, uel aliquis heredum suorum zeli paterni ecclesiastici exsecutor superstes fuerit, legatus alius a Romana sede, ipsis inuitis nullus superponatur; sed si qua Romane Ecclesie iuris exsequenda fuerint, chartulis a Romana sede in Siciliam uel Calabriam directis, per ipsos consilio episcoporum earumdem prouinciarum authentice definiantur. Quod si episcopi ad concilium inuitati fuerint, quot et quos ipsi comiti, uel suis futuris heredibus uisum fuerit, illuc dirigant, nisi forte de aliquo ipsorum in concilio agendum sit, in Sicilia uel Calabria in presentia sua authentice definiri nequiuerit, et ad hoc commissum  perpetualiter permanendum, priuilegio sue auctoritatis firmauit, cuius sententiam subtitulamus:

URBANUS episcopus, seruus seruorum Dei, carissimo filio R. comiti Calabrie et Sicilie, salutem et apostolicam benedictionem. Quia prudentiam tuam superne maiestatis dignatio multis triumphis et honoribus exaltauit, et probitas tua in Sarracenorum finibus Ecclesiam Dei plurimum dilatauit, sancteque sedi apostolice deuotam se multis modis  semper exhibuit, nos [te] in specialem atque carissimum filium eiusdem uniuersalis Ecclesie assumpsimus. Idcirco de tue probitatis sinceritate plurimum confidentes, sicut uerbis promisimus, ita etiam litterarum auctoritate firmamus quod omni uite tue tempore, uel filii tui Simonis, aut alterius qui legitimus tui heres exstiterit, nullum in terra potestatis uestre, preter uoluntatem aut consilium uestrum legatum Romane Ecclesie statuemus; quinimo, que per legatum acturi sumus, per uestram industriam legati uice exhiberi uolumus, quando ad uos ex latere nostro miserimus, ad salutem uidelicet Ecclesiarum que sub uestra potestate existant, ad honorem beati Petri, sancteque eius sedis apostolice, cui deuote hactenus obedisti, quamque in opportunitatibus  suis strenue ac fideliter adiuuisti. Si uero celebrabitur concilium, tibi mandauero quatenus episcopos et abbates tue terre mihi mittas, quot, et quos uolueris mittas, alios ad seruitium Ecclesiarum et tutelam retineas. Omnipotens Dominus actus tuos in beneplacito suo dirigat, et te a peccatis absolutum ad uitam eternam perducat. Dat. Salerni per manum Ioannis Sancte Romane Ecclesie diaconi III Nonas Iulii, indictione uII, pontificatus domini Urbani secundi XI.


 Explicit opus Gaufredi monachi.





APPENDIX EX CODICE MARCHIONIS IARRATANAE AD ULTIMUM CAPITULUM LIBRI Iu HISTORIAE GAUFREDI MALATERRAE.

 Post hec piissimus comes, occulto Dei iudicio penitus uirili progenie orbatus, fusa ad Deum prece in spe sobolis procreande uxorem suam cognouit, in eaque filios et filias generauit. Qui usque ad senectutem honestissimam agens uitam plurimum in edificatione ecclesiarum intentus, easdem prout insoluta ipsius posteritas adhuc et regit et conseruat per totam terram suam copiose dotando, et uirorum psallentum religiose atque decenter ordinando, pius orphanorum et uiduarum protector ac munificus pauperum Christi subleuator exstitit. Cumque iis et filiabus proficiendo semper in melius honeste sanctitatis exemplum cunctis existeret, tandem, necessaria humane conditionis lege naturalem in ea dissolutionem operante, illam illustrem  animam tanta collustratione ut meritorum agnitione insignitam ad desiderata beatorum collegia ante conspectum diuine maiestatis expirando delegauit, corpusque eius apud Melitum, in ecclesia quam ipse fundauerat, honorifice, ut tantum uirum decebat, sepuitum est.

 Post hunc Simon filiorum primogenitus regnum accepit. Qui per paucos uiuens annos, graues ab Apulis mutationes sustinuit. Huic successit ille hominum maximus, a Deo dilectus et benedictus unicus leo, et pacis firmamentum, Rogerius mundi admiratio, uirtutum omnium splendor, et pro regibus heros sapiens et immensus omnia, prius tamen comes, postea Dei multum imcomparabili eius sapientia operante, dignus dux Feracis Apulie et Capue principatus, ad ultimum rex Sicilie, Tripolis, Africe potentissimus fines imperii sui longe lateque multiplici terrarum acquisitione ampliauit: ad cuius laudes et gesta probitatis singulariter referenda quoniam Ciceronis eloquentiam insufficientem fuisse reputo; ego qui fere nullus sum, tante grauitatis  onus mihi adhuc incognitum in presenti tentare formido.

 Anno Domini 1027, decimo sexto Kalendas Augusti, Gaytus Maymonus Hispanus Sarracenus Pactas et terram Syracusanam infra dies septem uastauit, predauit et incendit, utriusque sexus de  hominibus partem occidit, et partem captiuauit.

Anno Domini 1032, Stratigotus primus Georgius patricius et Maniachius cum duce ceperunt ciuitatem Messane, et ipso anno commisit bellum. Idem Maniacus ignoratur cum quibus adeptus est uictoriam.

Anno Domini 1060, Kalendis Augusti captus fuit Innocentius papa a dicto rege Rogerio rege Sicilie in ciuitate Captinata.

Anno Domini 1101, indictionis none mense Iulii, obiit maximus comes Rogerius pater regis Rogerii.

Anno Domini 1118, None indictionis, obiit Adelasia regina Ierosolomitana mater regis Rogerii.

Anno Domini 1149, mense Iulii, Africa capta fuit  ab eodem rege Rogerio.

Anno Domini 1154, obiit Rogerius rex Sicilie ducatus Apulie, et principatus Capue.

Anno Domini 1164, pridie Nonas Februarii subuersa est ciuitas Cathaniensium a terremotu, in qua subuersione omnes monachi cum episcopo eorum oppressi fuerunt.

Anno Domini 1166, obiit rex Guillelmus primus filius regis Rogerii.

Anno Domini 1178, Idibus Septembris decime tertie indictionis, sol passus est eclypsim: in hora nona stelle apparuerunt.

Anno Domini 1182 , regina Margarita mater regis Guillelmi secundi cepit fabricare, edificare et dotare monasterium Maniacentium.

 Anno Domini 1187, mense Iulii, uigilia Precursoris Domini capta est Ierusalem a Saladino Soldano Babilonie.

Anno Domini 1189, indictione septima obiit rex Guillelmus secundus. Eodem anno, eadem indictione, mense Martii, rex Tancredus fuit coronatus rex Sicilie, et receptus in palatio Panormi.

Anno Domini 1194, uigesimo die Februarii, obiit dictus rex Tancredus.

Anno Domini 1195, dominus Henricus imperator receptus est in palatio Panormi ultimo mensis Nouembris. In quarto die post festum Natiuitatis Domini cepit regem Guillelmum filium regis Tancredi, quantitate comitum et baronum istius regni et deuastauit eos.

 Anno Domini 1198, obiit dominus Henricus imperator.

Anno Domini 1198, Fredericus filius domini Henrici imperatoris de ciuitate Panormi fuit rex Sicilie coronatus. Et in eodem anno nomina Constantia mater eius obiit.

Anno Domini 1200 . . . . decimo quinto mensis Augusti duodecime indictionis, domina Constantia de Aragonia applicuit Panormi, et dominus rex Fredericus in eodem mense desponsauit eam.

Anno Domini 1212, anno natiuitatis domini regis Frederici decima quarta indictione, anno regni eius undecimo. Ipse uero uocatus fuit ab Innocentio papa III ad coronam imperii ab anno natiuitatis sue anno decimo sexto.

 Anno Domini 1216, celeberrimum concilium celebratum est sub Innocentio papa III.

Anno Domini 1219, indictione septima, quinto die intrante mense Nouembris, Damyata principalis ciuitas Amaleth a Christianis fidelibus capta fuit, et Christicolis dominio detinetur.

Anno Domini 1220, mense Nouembris, none indictionis dominus rex Fredericus una cum domina uxore sua regina Constantia coronam imperii susceperunt a domino papa Honorio III. In eodem anno Damyata fuit perdita a Christianis.

Anno Domini 1221, decima indictione, dominus Fredericus imperator iuit cum magno exercitu super Sarracenos Iacis, et cepit Benaueth cum filiis suis, et suspendit apud Panormum.

 Anno Domini 1222, undecima indictione, domina imperatrix Constantia obiit apud Cathaniam. Et in eodem anno dominus imperator cepit Celunum, et eiecit comitem Thomasium de Celano de regno.

Anno Domini 1223, duodecima indictione, dominus Fredericus imperator misit exercitum suum in Gerbis, et cepit illos, destruxit et captiuauit.

Anno Domini 1224, decima tertia indictione, dominus Fredericus imperator misit exercitum magnum super Sarracenos Sicilie, et remanserunt in montanis, et magnum guastum semper annuatim faciebat super illos, usquequo descenderunt cum magno opprobrio, et fecit illos morari in plano Sicilie in casalibus.

Anno Domini 1227, prima indictione mense Iunii,  dominus Fredericus imperator secundus transiuit in partes ultramarinas, et ibi accepit coronam eiusdem regni. Et in eodem anno antequam transiret, domina imperatrix uxor sua obiit. Et rex Corradus natus fuit. Et in eodem anno papa Gregorius suscepit papatum Rome.

Anno Domini 1225, decima quarta indictione, dominus Fredericus imperator accepit uxorem filiam domini regis Ioannis, nominis Isabella.

Anno Domini 1228, secunda indictione, dominus imperator reuersus fuit in regnum.

Anno Domini 1229, tertia indictione in dicto mense Augusti dominus imperator fecit pacem et concordiam cum domino papa Gregorio. Et intrante mense Septembris quarte indictionis mansit in  Anania cum domino papa tribus diebus.

Anno Domini 1230, quarta indictione, dominus imperator tractauit, uel fecit tractare Constitutiones suas.

Anno Domini 1231, quinta indictione dominus imperator misit ipsas Constitutiones suas per totum regnum, et in Siciliam per dominum Reccardum de Montenigro, qui erat magister iustitiarius Sicilie. Et in eodem anno mense Augusti dicte indictionis Martinus Ballonus se rebellauit contra dominum imperatorem cum aliquantis hominibus Messane. Et ipse magister iustitiarius arripuit fugam. Et dictus Martinus causa timoris domini imperatoris similiter arripuit fugam, et fuit captus cum sociis suis apud Maltam.

 Anno Domini 1232, sexta indictione, dominus imperator, mense Aprilis eiusdem indictionis, uenit Messanam, et succedit dictum Martinum Bellionem. Et in eodem anno similiter fecit apud Syracusam et Nicosiam.

Anno Domini 1233, septima indictione, Mattheus Marchafaba fuit constitutus secretus Sicilie et Calabrie.

Anno Domini 1234, octaua indictione dominus imperator Fredericus iuit Alamaniam.

Anno Domini 1235, nona indictione, dominus imperator Fredericus II accepit uxorem, sororem regis Anglie. In eodem anno cepit filium regem Henricum, et restituit eum in carcere usquequo mortuus fuit apud Maturanum, et sepultus fuit in  ecclesia Cusentina.

Anno Domini 1236, decima indictione, ultimo mensis Nouembris, dominus imperator iuit Lombardiam cum magno exercitu; et iuit super Mediolanum, et cepit Corrocium Mediolanensium.

Anno Domini 1236, undecima indictione, mense Februarii, natus fuit rex Henricus filius domini imperatoris de uxore sua tertia, que fuit soror regis Anglie. In eodem anno dominus imperator obsedit terram que dicitur Brixa, et nichil preualuit in ea.

Anno Domini 1237, duodecima indictione, primo mensis Augusti, Marchafaba secretus obiit. Item eodem anno papa Gregorius excommunicauit dominum imperatorem Fredericum.

 Anno Domini 1238, decima tertia indictione, fuit secretus Sicilie Maior de Brancadoria; et iustitiarius Sicilie Guillelmus de Anglone, et permanserunt in officio eorum per spatium mensium septem. Et in mense Iunio dicte indict., fuit secretus Sicilie Ubertus Fallamonica, et iustitiarius Petrus de Calabria, et capitaneus Rogerius de Amicis.

Anno Domini 1239, decima quarta indictione, prelati Francie capti fuerunt a domino Frederico imperatore tempore domini Gregorii pape. Et in eodem anno idem dominus papa obiit.

Anno Domini 1240, decima quinta indictione erat iustitiarius in Sicilia Petrus de Calabria. Et in eodem anno Rogerius de Amicis iuit ad Soldanum  Babilonie.

Anno Domini 1241, prime indictionis, Ubertus de Fallamonica de mandato domini imperatoris iuit apud Maroccum. Et in eodem anno Soldanus de . . . . . . . . et . . . . . . . . insiluerunt Christianos qui habitabant Ierusalem et ceperunt illos, occiderunt et captiuos duxerunt. Et in eodem bello fuit mortuus ille Perfectus episcopus Sancti Georgii de Rama, et dominus Guaterius de Breta, dominus Iopen. Et in illis diebus dominus Rogerius de Amicis manebat Babiloniam, et in Cayrum cum Soldano.

Anno Domini 1242, secunde indictionis Rogerius de Parisio fuit capitaneus Sicilie. Guilelmus de Taraum iustitiarius.

 Anno Domini 1243, tertie indictionis, dominus Serrebaldus cardinalis suscepit papatum Romanum; et statim iuit per mare apud Ianuam, et postea iuit usque Ludunum [Lugdunum], et permansit ibi per spatium annorum sex. Item eodem anno, mense Iulii eiusdem indictionis omnes Saraceni de Sicilia tanquam rebelles ascenderunt in montana, et ceperunt Iatum et Antellam.

Anno Domini 1244, quarte indictionis, mense Martii eiusdem indictionis, Tibaldus, Franciscus, et Guilelmus de Sancto Seuerino, et alii comites et barones de regno ceperunt terram Capacii et ipsius castrum tanquam rebelles, et dominus imperator Fredericus secundus obsedit eos, et in medietate mensis Iulii eiusdem indictionis cepit eos omnes, captis  omnibus hominibus qui manebant cum illis, et transportauit illos, et in terra Neapolis omnes illos succendit. Et inde nobilioribus mulieribus regni cepit, et misit illas in carcere apud Panormum, et nunquam postea comparuerunt. Item eodem anno, mense Iulii eiusdem indictionis, fuit constitutus in Sicilia iustitiarius dominus Hugo de Casino.

Anno Domini 1245 indictionis quinte, de mandato domini imperatoris comes Reccardus de Caserta eiecit omnes Sarracenos de Sicilia, et misit illos apud Noceriam in Apulia. Item eodem anno dominus papa Innocentius celebrauit magnum concilium apud Lugdunum cum prelatis ultramontanis, et non de regno, preter dominum Reccardum Panormitanum archiepiscopum, qui ibi missus fuit a domino imperatore.

 Anno Domini 1247 indictionis septime; dominus imperator Liodaycus rex Francorum transiuit in partes ultramarinas, et permansit in insula Cypris in mense Iunii eiusdem indictionis, et in eodem mense transiuit uiriliter usque mare Damiate, statim cum magno gaudio cepit ipsam terram.

Anno Domini 1248 indictionis octaue mense Aprilis eiusdem indictionis dominus rex Francorum perdidit dictam terram Damiate, et Soldanus Babilonie recuperauit eam.

Anno Domini 1250 indictione nona, mense Decembris eiusdem indictionis, dominus imperator Fredericus secundus obiit in Apulea, in terra que  dicitur Florentinum, et corpus eius applicuit Messane decimo tertio Ianuarii dicte indictionis, et mansit corpus eius de die in diem aliquantis diebus in ecclesia Pactensi, tempore domini Philippi episcopi eiusdem terre, et fuit conductum postea apud Panormum, et ibi fuit sepultum. Dominus Henricus rex filius domini imperatoris procreatus de uxore Anglie decimo nono die mensis Ianuarii dicte none indictionis applicuit Messanam, et cum gaudio magno fuit ibi receptus.

Anno Domini 1250 indictione decima, mense Ianuarii eiusdem indictionis, dominus rex Corradus filius domini imperatoris uenit de Alamanca per mare cum magno extolio misso per dominum principem, qui erat Ballius totius regni de mandato  domini imperatoris, et applicuit in Apuleam octauo Ianuarii dicte indictionis.

Anno Domini 1252 indictione duodecima, mense Octobris eiusdem, ciuitas Neapolis capta fuit ab eodem domino rege Corrado. In mense Maii eiusdem obiit, et sepultus fuit Messane. Item eodem anno mense Ianuarii eius indictionis rex Henricus predictus obiit.

Anno Domini 1253 indictione decima tertia, mense Nouembris eiusdem indictionis, Innocentius papa Iu intrauit Neapolim cum magna exsultatione, quia dominus princeps uoluit, et per licentiam suam intrauit in regnum. Et in illis diebus fuit interfectus Borrellus de Anglone. Et intrante mense Decembri dicte indictionis dominus papa Innocentius obiit in eadem terra Neapolis, et ibi fuit sepultus; et statim  dominus Alexander papa suscepit papatum Romanum, et mansit in terra Neapolis usque in mense Maii dicte indictionis. Item in eodem anno, mense Decembri decime tertie indictionis, dominus princeps recuperauit Luceriam et Achinengiam; in qua interfectus fuit Ioannes Maurus, et postmodum recuperauit ciuitatem Melfie, et destruxit ciuitatem Rapulle nolentem se reddere in eum. Et in mense Februarii decime tertie indictionis, uniuersitas ciuitatis Messane eiecit comitem Petrum Russum de Calabria ab eadem ciuitate cum tota familia sua, misit domino principi ut ueniret et acciperet Messanam cum tota Sicilia. Et postea sinistro consilio habito miserunt magnum exercitum contra exercitum domini principis predicti in Calabria, in contrata  que dicitur Corona. Et exercitus domini principis insiluit in predictum exercitum Messane, et pessime preualuerunt in eum: uidelicet alios interfecerunt, et alios uulnerauerunt, et alios produxerunt, et alios ceperunt, et parum ex eis euaserunt. Item mense Augusti predicte decime tertie indictionis uniuersitas Messane destruxit terram Tauormenii eo quod nolebat obedire mandato eorum. Item eodem anno mense Octobris decime quarte indictionis uniuersitas Messane misit Romam, et elegit potestatem dominum Iacobum de Pente, et permansit in potestate usque ad medietatem mensis Maii predicte indictionis; et cum eo uenit dominus Ioannes de Columnis Messanensis archiepiscopus missus a domino papa.

 Item anno Domini 1254, indictione decima quarta, mense Aprilis, Henricus de Abbate cum exercitu uallis Mazzarie cepit Panormum, et fratrem Businum legatum, et tota Sicilia se conuertit ad dominationem domini principis, preter Platiam, Castrum Ioannem, et Aydonem.

Item anno Domini 1255, decima quinta indictione  comes Fredericus Lancea uenit uicarius in Sicilia, et congregatis baronibus Calabrie uallisgratis terre Iordani, et totius Sicilie, iuit cum magno exercitu super Platiam, et obsedit et cepit ipsam; et quamdam quantitatem hominum ipsius terre interfecit. Et postea iuit super Castrum Ioannem, et Aydonem, et homines earumdem terrarum conuerterunt se ad dominium domini principis. In eodem anno fuit iustitiarius Philippus de Aterno.

Item anno Domini 1256 indictionis prime, fuit iustitiarius Sicilie Bernardus de Acquauiua. In eodem anno mense Aprilis prime indictionis dominus princeps Manfredus uenit Messanam, et postea iuit Panormum; et ibi fecit congregari omnes prelatos et barones totius regni; et ad electionem eorum dominus princeps fuit coronatus rex Sicilie decimo  die mensis Augusti, prime indictionis, cum maxima letitia et exsultatione.

Item anno Domini 1257, indictione secunda, comes Fredericus Maletta uenit capitaneus in Siciliam, et iustitiarius fuit Fredericus de Auenis Arenes.

Item anno Domini 1258 indictionis tertie, mense Maii, Gobbanus Theotonicus interfecit eumdem comitem Fredericum Malettam ante montem Trapani, et idem Gobbanus ascendit in eumdem montem; et ipse una cum hominibus ipsius montis calcaneum rebellionis erexerunt contra dominum regem Manfredum, negantes nomen eius; et dominus comes Fredericus Lancea cum exercitu magno obsedit predictum montem, et mense Octobris indictionis  eiusdem eepit predictum montem cum hominibus eiusdem, et fecit eos ab inde discedere, et quosdam eos deuastauit.

Anno Domini 1263, nona indictione, comes Carolus intrauit Romam in estate; mense uero Aprilis eiusdem indict., dominus rex Manfredus misit extolium suum apud Marsiliam ad obsidendum eam.

Anno eiusdem Incarnationis 1265, indictione nona, comes Carolus cepit pontem Ciplanum, et turbata est ciuitas Neapolis. Et postmodum idem comes cum exercitu suo uenit apud pontem ualentinum in partibus Beneuenti, et die ueneris uigesimo secundo mensis Februarii preualuit in eumdem regem Manfredum cum exercitu suo, et habuit uictoriam super eum.

 Item anno dicte Incarnationis, eiusdem none indictionis, die Sabbati, decimo tertio mensis Martii, ciuitas Messane eleuauit uexillum predicti comitis Caroli; et die Iouis primo mensis Aprilis eiusdem indictionis, comes Philippus de Monteforti uenit uicarius in Siciliam pro parte ipsius comitis Caroli.




ANNO DOMINI MLXXXuII.
WILLELMUS I DUX NORTHMANNORUM ET REX ANGLORUM COGNOMINE CONQUESTOR.



[GESTA.]





WILLELMI CONQUESTORIS GESTA A Willelmo Pictauensi Lexouiorum archidiacono, contemporaneo scripta.


 . . . . cum uita regnum Anglicum amisit, quod paterne ac sue uiolentie, non aliis debuit. Coronam eamdem cum throno Heraldus obtinuit filius eius, partim ab eo tyrannidis in amore degener. Exsules adhuc manebant in curia propinqui sui Willelmi principis Edwardus ac Alueradus, qui olim pueri ne iugularentur ad auunculos  in Northmanniam effugerant. Genitrix eorum fuit Emma filia Richardi primi, genitor Edelredus rex Anglorum. uerum de genealogia horum germanorum et quod hereditatem eorum Dani inuasione occupauerint, satis alii scripsere. Ut ergo decessum Chunuti audierant, primo Edwardus mari decurso naues quadraginta milite instructissimas Hantone appulit, ubi multitudinem offendit maximam se ad internecionem sui operientem. Nam Heraldum Angli deserere nolebant, uel, quod est credibilius, non audebant, metuentes adfore Danos ad protectionem siue citatam ultionem eius, exstinctos fuisse truculentia Danica sue gentis nobilissimos minime obliti sunt. Congressus illico magna cede superauit. Considerans  autem aduersantis terre uires ingentes, quas traduxit modicas esse, regyratis proris cum opima preda Northmanniam repetit. Hunc sibi larem tutum sciebat, largum et beneuolum. Non multo post deinde interstitio temporis Doroberniam uenit Alueradus transuectus ex portu Icio, accuratius quam frater antea aduersus uim preparatus, sceptrum et ipse paternum requirebat. Quem adeuntem interiora Godwinus comes nefario dolo suscipiens factione iniquissima tradidit. Et enim ultro occurrit ei ueluti ad honorem, officium suum benigne promisit, oscula dans ad fidem ac dextram. Mensam preterea cum eo familiariter communicauit atque consilia. Noctis autem insecute medio manus inermis ex somno languidi post tergum restrinxit. Tali expugnatum suauitate Londoniam regi transmisit Heraldo, et de comitatu aliquot similiter uinctos reliquos partim in ergastula deputauit separatos ab inuicem distractione miseranda, partim diro fine necauit horribiliter euisceratos. Gauisus Heraldus in uinculis conspecto Aluerado, satellites eius quam optimos coram eo iussit decapitari, ipsum orbari luminibus,  dein equestrem nuditate turpatum ad mare deduci sub equo pedibus colligatis, ut in Elga  insula exsilio cruciaretur et egestate. Delectabat ipsum uita inimici grauior morte. Simul Edwardum omnino absterrere intendebat germani calamitatibus. Ita deperiit formosissimus iuuenis, laudatissimus bonitate, regis proles et regum nepos, nec superuiuere potuit diu; cui dum oculi effoderentur, cultro cerebrum uiolauit mucro. Ideo breui exclamatione hac te nos alloquemur, Godwine, cuius mortui nomen infame superest atque odiosum. Nam a flagitio, quod malitiosissime patrauisti, deterrere te, si fieri possit, uolumus. Quam exsecranda furia agitaris? quo corde contra ius atque fas abominandum facinus  machinaris? cur in exitium tui tuorumque perfidissimam proditionem admittis, crudelissime homicida? Moliris, confecisse gratularis quod remotissimarum a Christianismo nationum ritus ac leges detestantur. Alueradi indignissime erumne tibi improbissimo gaudium, honestis pariunt lacrymas. Dictu equidem talia sunt lugubria. Willelmus uero gloriosissimus dux, cuius acta uenturam etatem diuina opitulatione freti docebimus, uindice gladio feriet iugulum Heraldi tue sobolis crudelitate perfidiaque consimillime. Fundis traditione tua immeritum sanguinem Northmannorum, fundetur sanguis tuorum pari uice ferro Northmannorum. Libuit inhumanum scelus hoc perpetuo silentio sepelire, sed in historiarum serie res quoque minus pulchras,  cum necessario incidunt, non a charta semouendas putamus, ut ab imitatione facti semouende sunt.

Heraldus non multo post decessit, cui frater Hardechunutus ex Emma Edwardi matre natus, reuersus a Danimarchia successit. Hic generi materno similior, non qua pater aut frater crudelitate regnabat, neque interitum Edwardi, sed prouectum uolebat. Ob morbos etiam, quos frequenter patiebatur, plus Deum in oculis habebat et uite humane breuitatem. Ceterum de regno eius aut uita scribere aliis relinquamus, ne longius a materia proposita digrediamur.

Illuxit tandem gaudium festiuissimum, summe cunctis qui pacem et iustitiam desiderabant exspectatum. Dux noster, plus intelligentia rerum honestarum et ui corporis quam etate adultus, arma  militaria sumit; qui rumor metum Francie detulit omni. Alium non habebat Gallia, qui talis predicaretur eques et armatus. Spectaculum erat delectabile simul ac terribile, eum cernere frena moderantem, ense decorum, clypeo fulgentem et galea, teloque minitantem. Nam uti pulchritudine prestabat cum indumenta principis gestaret aut pacis, ita ornatus qui contra hostem sumitur eum singulariter decebat. Hinc uirilis in eo animus et uirtus enitescebat egregia claritudine. Hinc namque summo studio cepit Ecclesiis Dei patrocinari, causas impotentium tutari, iura imponere que non grauarent, iudicia facere que nequaquam ab equitate uel temperantia deuiarent. Imprimis prohibere cedes, incendia, rapinas. Rebus enim illicitis nimia ubique, ut supra  docuimus, licentia fuit. Denique cepit omnino a familiaritate sua remouere quos imperitos aut prauos dignoscebat, sapientissimorum uero optimorumque consiliis uti, externis inimicis fortiter resistere, obsequia debita a suis potenter exigere.

Cum hec initia suum splendorem Northmannie et antiqui status tranquillitatem iam redderent et meliora promitterent, bonis obsequenter iuuantibus rectorem consueta libertate perfrui, malebant quidam pro libitu sua retinere, aliena diripere. Huius uesanie signifer prosiluit Wido filius Burgundionum comitis Raginaldi, qui ualidissima castra Brionium et uernonium ducis dono tenebat, a puerilibus annis cum ipso familiariter nutritus. Sed aut principatum,  aut maximam portionem Northmannie ambiebat. Secum itaque in pessimas conspirationes uniuit Nigellum presidem Constantini pagi, Ranulfum Baiocensem uicecomitem et Haimonem, agnomine Dentatum, et alios potentes. Non cohibuit iniqui hominis contumaciam generis propinquitas, non tantorum beneficiorum impensa liberalitas, non denique ducis in eum sincera dilectio summaque beneuolentia. Insontes multos necauere, quos nequicquam tentauerunt ad transuertendum, uel quos maiori obstaculo sibi esse peruiderant. Fas quidem negligebant omne, nefas nullum deuitare curabant, dummodo potentiam consequerentur ampliorem. Est nonnunquam hec ambitionis cecitas. Paulatim ergo id periure societatis inceptum eousque conualuit,  ut directissima belli fronte ualesdunis in dominum suum congregati longe per circuitum omnia tumultu concuterent. Sequebatur impietatis uexillum pars Nortmannie maior. uerum tot gladios minime exhorruit partis uindicantis ductor Willelmus. Irruens enim strage pauorem iniecit, quo fere corda aduersariis erepta sunt, brachia debilitata. Sola mens que in fugam precipitaret, relinquebatur. Insectabatur ille per miliaria aliquot duriter castigans. Auia plerosque aut uie difficiles in mortem subuerterunt. Nonnullis in planitie trita celeritas ad ruinam, constipatio ad lethiferam collisionem fuit. Absorbuit non paucos fluuius Olna equites cum equis. Interfuit huic prelio Francie rex Henricus uictrici cause auxilians. Fructuosissima  sane atque notificanda seculis unius diei pugna, que, cum exemplum tremendum sanciret, et ceruices nimium elatas ferro contudit, et propugnacula facinorum plurima castella uictorie manu impellendo disiecit, et bella domestica apud nos in longum sopiuit. Turpissime elapsus Guido Brionium cum magno equitatu contendit. Oppidum hoc cum loci natura, tum opere inexpugnabile uidebatur. Nam preter alia firmamenta que moliri consueuit belli necessitudo, aulam habet lapideam arcis usum pugnantibus prebentem, quam fluuius Risela nullo quidem tractu uadi impatiens circumfluit. uictor mature insecutus arctam locauit obsidionem, castella utrinque ad ripas fluminis bipartiti opponens. Deinde oppugnatione diurna territans, egrediendi  facultatem penitus interclusit. Postremo penuria etiam uictualium obsessus Burgundio, interuentores pro clementia missitabat. Motus dux consanguinitate, supplicitate, miseria uicti, non acerbius uindicauit. Recepto castro, in curia sua commanere eum concessit. Supplicia item consociis, que capitalia ex equo irrogarentur, condonare maluit ob rationabiles causas. Nigellum alio tempore, quoniam improbe offensabat, exsilio punitum fuisse comperio. Guido in Burgundiam sponte rediit propter molestiam probri. Ferre apud Nortmannos pigebat uilem se cunctis, odiosum esse multis. Et Burgundia tolerabat eum inuita. Equidem si ualuisset ille quantum contendebat, germanum suum ipsius prouincie comitem Guillelmum potentatu priuasset et uita.  Annos decem in armis et amplius consumebat, uenans preliis tam cognatum sanguinem. Quid laborem, ut euidentius nequitie testimonium adducam? Nortmanni superati semel uniuersi colla subdidere domino suo, atque obsides dedere plurimi. Dein ad iussum eius festinanter ac funditus destruxere munitiones nouarum rerum studio constructas. Insolentiam humo tenus posuere metropolite Rothomagenses, quam contra tenellum comitem usurpauerant. Gaudebant dehinc Ecclesie, quia diuinum in tranquillitate celebrare mysterium licebat; exsultabat negotiator, tuto quo uellet iturus; gratulabatur agricola, quod securum erat noualia scindere, spem frugum spargere, nec latitare milite uiso.  Cuiusque conditionis, cuiusque ordinis homo ducem laudibus ad sidera tollebat, longitudinem ei uite atque sanitatem uotis omnibus optabat.

uicissitudinem post hec ipse regi fide studiosissima reddidit, rogatus ab eo auxilium contra quosdam inimicissimos ei atque potentissimos ad officiendum. Rex etenim Henricus, contumeliosis Gaufredi Martelli uerbis irritatus, exercitum contra eum duxit, et castrum eius quod Molendinum Herle uocabatur in pago Andegauensi cum manu ualida obsedit et expugnauit. Cernebant Francigene quod inuidia non cerni uellet, exercitum deductum e Northmannia sola regio maiorem, omnique collegio, quantum adduxerant uel miserant comites plurimi. Celeberrime in Aquitania, dum Pictauis exsularem,  eadem, quam nostrates contestantur, Northmanni comitis diuulgabatur claritudo, parta in illa expeditione. Hunc inter cunctos aiebant excelluisse ingenio, industria, manu. Rex ei quam libenter proponebat consultanda, et maxima queque ad eius gerebat sententiam, anteponens in perspicientia consulti melioris eum omnibus. Unicum id redarguebat, quod nimium periculis obiectabat se, ac plerumque pugnam queritabat, decurrens palam cum denis aut paucioribus. Northmannos etiam primates obsecrabat ne committi prelium uel leuissimum ante municipium aliquod paterentur; metuens uidelicet occasurum uirtutem ostentando, in quo regni sui presidium firmissimum et ornamentum splendidissimum reponebat. Ceterum que uelut  immoderatam fortitudinis ostentationem multopere dissuadebat rex atque castigabat, ea nos feruide atque animose etati aut officio ascribimus. Secessione tali interdum explorando reperiuntur que non modice expediunt. Aliquando malefici excipiuntur, qui multitudines agminum cauent; modo efficitur aliud utilissimum.

En ipsius factum quem excusamus et cuius mirabile tirocinium attentius meminisse lepidius delectat. Suis familiaribus uolens quasi elabi, secesserat ab exercitu, equites ducens aliquantisper trecentos. His dein cum solis quatuor subtrahit se, atque palatur. Ecce obueniunt ex parte hostili 15 superbientes in equis et armis. Continuo incurrens lanceam  proiicit, audacissimum cauens perfodere. Coxa autem dirupta est alliso terre. Ceteros ad quartum milliarium persequitur. Tres interea centurie quas reliquerat, subsequentes inuestigando  repente comitem Tedbaldum perspiciunt cum equitibus quingentis. Fit opinio tristissima. Hostes arbitrantur eos, atque dominum suum in eorum potestate comprehensum teneri. Inuicem igitur cohortati, prope in dubium casum, ut illum eripiant, sese obiiciunt. Sed ubi recognitum est agmen socium, in ulteriora perquirentes, inueniunt recubantem quem fractura coxe alligabat ex quindecim unum. Paululum hinc progressis alacer obuiat eorum dominus, adducens quos ceperat milites septem.

 Dictitabat ex ea tempestate, uti opinabatur Gaufredus Martellus, parem comiti Northmannorum equitem siue militem sub celo nullum degere. De uasconia et Aruernia potentes ei transmittebant uel adducebant equos qui nominibus propriis uulgo sunt nobilitati. Item reges Hispanie his donis inter alia eius amicitiam captabant. Et erat expetenda optimis et potentissimis amicitia hec, atque colenda. Perfectissime namque inerat causa in ipso, cur a domesticis, a finitimis, a longinque sepositis diligeretur. Ad hoc ipse ut esset decori amicis uel adiumento, tantum satagebat quantum esse ualebat; et procurabat semper ut sibi quamplurimum amici deberent. Tunc florescebat in adolescentia principans uni prouincie, nec regnis dominatus, annos  natus circiter quadraginta quinque. Cum ab illa ad etatem hanc, uel si maius a pueritia pernoueris eius actus, tute sicuti uere potes, affirmabis per eum nunquam societatis ius aut amicitie fuisse uiolatum. Fixe enim perstabat in dictis atque conuentis, tanquam edocens actu suo quod enuntiant philosophi, iustitie fundamentum esse fidem. Si cuius ab amicitia disiungi rationibus grauissimis cogebatur, sensim hanc diluere, quam repente precidere malebat. Consentaneum id uidemus sapientum censure . Inique se alienauit iniquus, diram inimicitiam suscepit rex Henricus, transuersus hominum pessimorum suadela. Qui dum iniuriis Northmanniam lacesseret admodum intolerabilibus, contraibat ad quem Northmannie propugnatio pertinebat Willelmus;  multum tamen ueteri amicitie tribuens et regie dignitati. Confligere cum eius exercitu eo presente, studio, quantum necessitudo sinebat, extremo cauebat. Et Northmannos cohibebat sepenumero, nec iussu modo [sed] quasi oratu, quam maxime concupientes prelii contumelia decus regium fedare. Alias horum aliqua patentius intelligentur, simul qua ipse magnanimitate Francorum aspernaretur enses, atque uniuersorum qui contra se regis edicto fuerant euocati.

Ipsius quoque uiribus et consilio Edwardus Hardechuniti uita finita tandem in paterno solio coronatus resedit. tam sapientia et eximia morum probitate quam antiqua prosapia ea dignus gloria. Disceptantes etenim Angli deliberatione suis rationibus  utilissima consenserunt, legationibus iusta petentibus acquiescere, quam Northmannorum uim experiri. Reducem cum non maximo presidio militis Northmannici cupide sibi eum prestituerunt, ne manu ualidiore, si comes Northmannicus adueniret, subigerentur. Qui quid bello ualeret, rumore satis nouerant. Edwardus autem dum grato reputaret affectu quam sumptuosam liberalitatem, quam singularem honorem, quam familiarem dilectionem in Northmannia sibi impenderit princeps Willelmus, tam beneficus quam linea consanguinitatis longe sibi coniunctior; quin etiam quam studioso eius auxilio in regnum ab exsilio sit restitutus, potissimum aliquid atque gratissimum recompensare desiderans more honestorum, corone quam per eum adeptus est,  eum rata donatione heredem statuere decreuit. Optimatum igitur suorum assensu per Robertum Cantuariensem archipresulem huius delegationis mediatorem obsides potentissime parentele Goduini comitis filium ac nepotem ei direxit.

Est iam permutata in serenum turbulentia apud nos domestica omnis. Aemulus autem e uicino nondum omnis conquieuit. Brachium leuabat in nos, quo non leuiter sese uulnerabat, Gaufredus Martellus. Huic enim, calliditate bellandi egregie instructo, unde triumphum non pollicitarentur Andegaui, Turoni, Pictones, Burdegala, multe regiones, ciuitates plurime que signis eius parebant? Is namque dominum suum comitem Pictonum et Burdegale ui bellica cepit, neque ante postliminio concessit  reuerti mancipatum indignissime custodie, quam argenti et auri pondus grauissimum, atque predia ditissima extorsit cum sacramento de pactis. Porro ipsius defuncti, post redemptionem die quarto, et nouercam precipue nobilitatis toro suo sociauit, et fratres in tutelam suam accepit, et thesauros cum tota honorum ac potentie amplitudine quasi ditioni sue uindicauit. Finibus quidem Andegauensis comitatus claudi potestatem suam, inopem atque pudendam angustiam estimabat. Late in aliena eum captiuum raptabat immanis cupiditas. Dilatatus ergo acquisitis, multa insigniter consummauit, nec minus uaria astutia quam opibus agens. Inter que Turonorum quoque ingentem et opulentiam et uirtutem expugnauit, contrita prius fortitudine comitis  Tedbaldi. Nam cum subuenire mutaret Tedbaldus perchare urbi sue, quam sub duris ictibus Martelli obsidentis ingemere ac prope deficere ipsa denuntiante didicerat, promptissime occurrens Martellus uicit. Denique comprehensum Boiis arctauit ipsum cum suis precipuis; neque pacto eos leuiore quam Willelmum, antea Pictauensem, eiecit. Ciuitatem ex hinc Turonicam possidebat; uexauit idem Franciam uniuersam regi rebellans. Tumidus itaque preliorum successu Northmannie castrum inuasione occupauit et summopere custodiebat Alentium. Inhabitatores ad se pronos repererat. Incrementum pulcherrimum deputabat suo nomini, patrauisse quod Northmannie dominium minuerit. Willelmus tueri sufficiens ius paternum et auitum, quin etiam diffusius protendere,  adibat cum exercitu terram Andegauensem, ut reddens talionem primo abalienaret Gaufredo Danfrontum, post reciperet Alentium. Ceterum sui militis unius fraudulentia fere interiit, qui non extimescebat latam prouinciam inimici. Nam ubi approximabatur Danfronto, cum equitibus diuertit quinquaginta, acceptum que  stipendium augerent. Prede autem index castellanis prodidit ipsum quidam ex Northmannis maioribus, intimans quo, aut cur ierit, et quam paucis comitatus, atque hunc esse qui mortem fuge preferret. Emissi quantocius equites trecenti, pedites septingenti inopinantem a tergo inuadunt. Pectus uero intrepide ille obuertens, deiecit humo quem audacia maxima primum sibi impegerat.  Ceteri statim amisso impetu ad munitionem refugiunt. Cursum promouet notum compendium tramitis. Ille autem non prius ab insecutione desistit quam porte munitionis fugatos eripiunt. Captum suis unum manibus retinuit. His magis ad obsidendendum accensus, castella circumponit quatuor. Celerem irruptionem situs oppidi denegabat omni robore siue peritie; cum scopulorum asperitas pedites etiam deturbaret, preter qui angustis itineribus duobus atque arduis accederent.

Incolis adiumento uiros imposuerat Gaufredus delectissimos. Oppugnatione tamen instabant eis Northmanni creberrima feruentissimaque. Dux ipse primus ac precipue terribilis imminebat. Aliquando perdius et pernox equitans uel in abditis occultus  explorat, si qui offendantur aut commeatum aduectantes, aut in legatione directi, aut pabulatoribus suis insidiantes. Sane, ut intelligas quam secure in terra hostili agitaret, interdum uenatur. Est regio illa siluis abundans ferarum feracissimis. Sepe falconum, sepissime accipitrum uolatu oblectatur. Non loci difficultas, aut seuitia hiemis, nec aduersitas alia rigidam uirtutem ab obsidione quiuit dimouere. Auxiliaturum exspectant et nuntio aduocant Martellum inclusi. Deserere haudquaquam uolebant dominum, sub quo licenter questum latrociniis contraherent, quali causa fuerant seducti inhabitantes Alentium. Non ignorabant quam in Northmannia esset inuisus latro aut predo, quam recto usu uterque supplicio addiceretur, et quod  neuter paruo absolueretur. Suis maleficiis eumdem legis metuebant usum. Educit Gaufredus copias ingentissimas equestres ac pedestres ad subueniendum. Willelmus ubi resciuit id, properat ex aduerso continuatione obsidionis militibus probatis credita. Speculatum premittuntur Rogerius de Monte Gomerico et Willelmus filius Osberni, ambo iuuenes ac strenui, qui mentem quoque hostis arrogantissimam perdiscunt ex colloquio ipsius. Indicit per eos Gaufredus classico suo Willelmi apud Danfrontum excubias excitatum iri sub auroram lucis crastinam. Presignat qualem in prelio equum sit habiturus, quale scutum, qualem uestitum. Illi contra opus non esse respondent instituto eum itinere longius fatigari, nam continuo, propter quem uadit,  affore. Equum uicissim domini sui presignat, uestitum et arma. Renuntiata hec non parum alacritati Northmannorum addunt. At omnium acerrimus ipse dux inurget accelerantes. Tyrannum fortasse absumi desiderabat adolescens piissimus. Quod ex omnibus preclaris factis pulcherrimum iudicauit senatus latinus et atheniensis. uerum subitaneo terrore consternatus Gaufredus, aduersa acie necdum conspecta, profugio salutem suam cum agmine toto committit. En duci Northmannico liber progressus patet ad deuastandam hostis opulentiam, ad delendum emuli nomen ignominia sempiterna. Sed nouit esse prudentium uictorie temperare, atque non satis potentem esse qui semet in potestate ulciscendi  continere non possit. Placet ergo fortunatum iter conuertere. Festinus inde ecce Alenconio superuenit, arduam rem pugna fere nulla conficit. Oppidum enim natura, opere atque armatura munitissimum adeo currente prouentu in eius manum uenit, ut gloriari his uerbis liceret: ueni, uidi, uici. Perculit citissime hic rumor Danfrontinos. Diffidentes itaque alius clypeo se liberandos, post fugam famosissimi bellatoris Gaufredi Martelli, similiter deditione se liberant properatissima, quando reuersum ad oppugnandum uident Northmannorum principem. Perhibent homines antiquioris memorie, castra hec ambo comitis Richardi concessu esse fundata, unum intra alterum, proxime fines Northmannie, atque tam succedentium ei comitum quam  ipsius iussis obtemperare solita. uictor postea, domum reuersus, patriam cunctam recenti decore ac tripudio illustrabat, simul amorem atque terrorem sui auctius in externa diffundebat.

Alia sub tempus idem Annalium uoluminibus apta gessit princeps isdem, que sicuti plurima ceteris temporibus ab eo gesta pretermittimus, aut ne quem grauet spatiosus codex, aut quia rem non admodum sufficientem scriptori cognouimus. Preterea quantulum in dicendo facultatis habemus, ad dicendum prestantissima omnium id reseruamus. Parturire suo pectore bella que calamo ederentur petis licebat, atque amplificare utcunque cognita per campos figmentorum diuagando. Nos ducem siue regem, cui nunquam impure quid fuit pulchrum,  pure laudabimus, nusquam a ueritatis limite passu uno delirantes.

Cepere post hec Northmanni summates fere cuncti incredibili cum amplecti ueneratione, ut obluctari dudum, sic modo serenam ei fidelitatem quisque suam probare nitentes, adeo ut eius et sobolem, quam sola tum spe fouebant, dominum sibi concordi uotorum electione creare certarent. Quod ipse uniuersa, que erga se uel a se fideliter acta, humili prudentia muneri diuino ut reputanda fuere reputauit, iuuentutis in primordio moderatissimum uirum agens. Consiliis itaque de matrimonio disceptatur, ut solent in diuersum suadere ingenia disparium atque sententie, presertim cum in frequenti  curia ponderosa de re consultatur. Reges de longinquo suas unice charas filias huic marito uoluntarie locarent, ac affines habere quos confines potissimum placuit, multe rationis grauitate id persuadente.

uigebat eo tempore Teutonibus collimitans ac Francis, eminensque potentia precipuus eorum Flandrensis marchio Balduinus, nobilitate item prisco ex germine tradita illustrissimus. Nam uti a satrapis Morinorum, quos moderni Flandros appellant, sic a regibus Gallie atque Germanie natales deducebat, nobilitatis etiam Constantinopolitanee lineam attingentes. Stupuerunt mirantes eum comites, marchiones, duces, tum archipresulum alta dignitas, si quando presentiam eius rari hospitis  imperatoria cura promeruit. Ipsius uelut amici et socii prudentiam in deliberatione maximorum negotiorum consulturi, beneuolentiam donis et multa honoris impensa comparaturi. Nomine siquidem Romani imperii miles fuit, re decus et gloria summa consiliorum in summa necessitudine. Reges quoque magnitudinem eius et uenerati sunt et ueriti. Est enim et nationibus procul remotis notissimum, quam frequentibus, quamque grauibus bellis imperatorum immanitatem fatigauerit, pace demum ad conditiones ipsius arbitratu dictatas composita; cum regum dominos terre ipsorum nonnulla parte mulctauerit uiolenter extorta. Sua queque uel inexpugnata uel indefessa potius manu tutans. Monarchia post Francie cum puero monarcha ipsius consiliosissimi uiri tutele,  dictature, atque administrationi cessit. Marchio hic fascibus ac titulis longe amplior quam strictim sit explicabile, natam suam nobis acceptissimam dominam in Pontiuo ipse presentauit, soceris generoque digne adductam. Enutrierat autem prudens et sancta mater in filia quod muneribus paternis multuplo preponderaret. Requirens genus maternum, matris patrem sciat regem Gallie Robertum, qui filius et nepos regum progenuit reges, cuius laudabilitatem in religione diuina et regni gubernatione mundi lingua non tacebit. Introductioni huius sponse ciuitas Rothomagensis uacabat iucundans.

Compellamur istic ore quodam gesti peruulgati, nec Arcensem comitem Willelmum properantis ad altiora styli celeritate preterire et ipsum quidem  patrie lacrymis ultra terminum equi et boni quantum in ipsius conatibus fuit potentem. Ignauam propaginem atque perfidam preclare stirpis Guidonem  nec humane nec diuine legis frena retinuere. Hunc neque hec, neque Guidonis ruina, preterea neque magni uictoris a nullo uicti admiranda et uirtus et felicitas, partumque iis inclytum nomen. Quod in prestantes animos et laudanda queque facinora erigere debuit, id in immoderatam confidentiam ac nimis altam extollendo precipitauit utrumque, ortus uidelicet sui nimia notitia. Ambo enim sinistre nouerunt in progenie se computari ducum Northmannie. Burgundio se nepotem Richardorum e filia secundi: Arcensis fratrem se tertii, secundi filium, primi nepotem. Is ab ineunte  pueri principatu infidus ei et aduersus, quanquam fidelitatem iuratus et obsequium, hostilia agitabat, modo temeritate non latente resistens, clandestinis interdum dolis. Improba quidem animi elatio facillime hominem in res iniustas detrudit. Motus dissensionum aliorumque superius commemoratione aliquanta digestorum malorum, nonnullos ipse caput principale concitauit, plerosque exemplo, consilio, fauore et auxilio incitauit, auxit, confirmauit. Multa et inquieta, longique temporis eius molimina fuere, pro sua et contra domini sui magnitudinem, cuius accessum non modo ab Arcensi castro, uerum etiam ab ei propinqua Northmannie parte, que citra flumen Sequanam sita est,  arcere sepenumero surrexit. Postremo in supradicti Danfronti oppugnatione quasi desertoris furtiuo more discessit, nequaquam petita missione: satellitii debitum, cuius antea nomine hostilitatem utcunque uelabat, iam omne detrectans. Ob hec et alia tot eius et tanta ausa, dux, uti res monuit, suspiciens plura et maiora ausurum, receptaculi, quo plurimum confidebat, editius firmamentum occupauit, custodiam immittens, in nullo amplius tamen ius eius imminuens. Nempe eas latebras id munimentum inite elationis atque dementie ipse primus fundauit, et quam operosissime exstruxit in prealti montis Arcarum cacumine. Ceterum malefidi custodes non multo post castri potestatem conditori reddunt, munerum pollicitatione et impensius  imminente uaria sollicitatione fatigati subactique.

Solito mox acriores intromissum furie incendunt, ultionem quoque sui uelut per iniurias diminuti exacturum. Oritur toto ambitu pagi uicini multa miseria. Tumultus, prede, rapine seuiunt, uastitatem minantes. Armis, uiris, commeatu et quibuscunque tali negotio idoneis castrum exornatur, munimenta prius firma firmiora fiunt. Paci et otio locus nullus relinquitur. Denique seuissima rebellio instruitur. Que postquam duci comperta duci comperta sunt Willelmo, e Constantino pago, ubi certiorem nuntium accepit, ea properabat celeritate, ut equi comitantium, preter sex, omnes priusquam peruentum sit Arcas lassitudine defecerint. Nam festinantem ut  contrairet iniurie sue amplius incitauerunt audita mala prouincie sue. Ecclesiarum bona, aggrestium labores, negotiatorum lucra, militum predam iniuste fieri dolebat. Miserando planctu imbellis uulgi, qui multus tempore belli aut seditionum oriri solet, aduocari se cogitabat. Ceterum, in itinere haud procul ab ipso castro obuios habuit quosdam sue militie principes, fidos acceptosque sibi. Hi repentino rumore in urbe Rothomago que comes Arcensis agitabat audierant, et cum equitibus trecentis quantocius Arcas accesserant, si conuectationem frumenti et aliarum rerum contra obsidionem necessariarum prohibere ualerent. uerum ubi cognouerunt maximas copias militum inibi congregatas esse, simul quia metuebant, ipsos etiam qui secum uenerant  transituros fore ad societatem Willelmi, ante posteri diei ortum  diffisi quam ocissime redibant. Hec referunt, atque ipsi ut exercitum prestoletur consilium dant: etenim eius partem plus quam fama diuulgauerit deseri, uiciniam pene omnem in aduersarii fauorem concedere, ulterius pergere cum paucis nimis periculosum esse. At constantia illius minime his ad pauorem est mota, uel ad diffidentiam. Nam eos confirmans hoc responso, nichil quidem rebelles in se cum presentem conspexerint ausuros; mox quantum calcaria equum cogere poterant accelerans perrexit. Egit eum propria fortitudo, felicitatem ei promisit iusta causa. Et ecce,  ut seditionis principem in prealto monte cum acie multarum legionum prospexit, enisus in arduo cunctos intra munitionem terga dare impigerrime compulit. Ac ni obstitissent citius obserate fores, insecutus, uti animus iratus fortisque tulit, male ominatos ex magna parte obtruncauisset.

Rem uere gestam et quid prope gestum erat memoramus, sed que posteritas difficile sit creditura. Dein potiri uolens munitione, iussu propere contracto exercitu circumsedit. Fuit difficillimum, quos ea natura loci maxime defensabat expugnare. Sane more suo illo optimo rem optans absque cruore confectum iri, efferatos et contumaces obice castelli ad montis pedem exstructi clausit, presidioque imposito, aliis postea negotiis inuitantibus ipse  recessit, ut dum ferro parceret, fame uinceret.

Monet equidem digna ratio et hoc memorie prodere quam pia continentia cedem semper uitauerit, nisi bellica ui aut alia graui necessitudine urgente. Exsilio, carcere, item alia animaduersione que uitam non adimeret, ulcisci malebat, quos, iuxta ritum siue legum instituta, ceteri principes gladio absumunt belli captos, uel domi criminum capitalium manifestos: salubriter pensans qui Arbiter quam tremendus terrene potestatis acta desuper prospiciat, moderate clementie ut immoderate seuitie, omnique meritorum qualitati sua cuique decernens.

Audiens uero rex Henricus inclusum esse cuius uesanie fautor erat atque consultor, auxilium ferre  festinat, manum adducens armatorum non modicam, ad hoc quibus indigent obsessi complura. Adducti in spem memorandi facinoris quidam ex eo numero, qui in presidio ducis relicti custodiunt, Francorum aduentantium itinera explorata insidunt. Et ecce numerosa pars minus cauti excipiuntur. Ingelrannus Pontiui comes, nobilitate notus ac fortitudine, et cum eo quamplures uiri nominati interimuntur. Hugo Bardulphus, ipse item uir magnus, capitur. Perueniens tamen quo ire intenderat rex, exacerbatissimis animis summa ui presidium attentauit, Willelmum ab erumnis uti eriperet, pariter decrementum sui stragem suorum uindicaret. Sed ubi negotium difficile animaduertit , ne cruenta morte et pudenda fuga pelleretur, abire maturauit, decus nullum adeptus, nisi forte decorum fuerit quorum aduenit causa inopiam stipendio minuisse, militibus numerum auxisse. Reuerso dein ad obsidionem duce, et qualiter otium aliquod iucundum celebrari solet, in procinctu aliquandiu morato, famis acrimonia, seuius et arctius quam armis urgens, prope iam expugnauit. Rex denuo accitus multo et misere supplici nuntio, uenire abnuit; superiorem casum reputans, magis aspera magisque ignominiosa metuens. Cernit tandem angustiarum oculo papie partus rapiendi contra dominum suum principatus cupidinem malesuadam esse, sacramentum  aut fidem uiolare ut iniquum, sic plerumque perniciosum: pacis nomen blandum et dulce, rem ipsam profecto iucundam et salutarem. Damnat ipse pre cunctis nimium audax inceptum, dementissimum consilium, ruinosum factum. Dolet armatum se in arctis arctari. Impetrant supplicantes deditionem accipi; preter uitam nichil aliud neque honestum neque utile pacti. En spectaculum triste, letum miserabile. Properant ultra quam uires inualide sufficiant famosi paulo ante equites cum Northmannis euadere Franci, non minus dedecore quam inedia ceruicibus contusis, pars in iumentis famelicis que pedum cornu modice uel sonarent, uel puluerem excitarent, pendentes: pars ocreis et calcaribus ornati insolito comitatu incedentes et  eorum plerique sellam equestrem incuruo languidoque dorso, nonnulli solum se nutabundi uix eportantes. Erat item cernere calamitatem leuis armature egredientis fedam ac uariam. Miserans infortunia huius quoque, ut pridem Guidonis, celebranda ducis clementia. Noluit extorrem et inopem casu magis pudendo cruciari, sed cum gratia et possessionibus quibusdam amplis, atque multorum redituum, patriam ei concessit; estimans rectum potius in eo patruum reminisci, quam aduersarium insectari.

In ipsa mora obsidionali Northmannorum aliquanti potentiores a duce ad regem defecerunt, quos iam antea conspirationis rebellantium occultique fuisse adiutores opinabile erat. Maleuolentiam qua olim  contra infantem fuerant inflati, nondum euomuere totam. Eorum e consortio Guimundus presidens munitioni, quam Molendinas appellant, in manus regis eam dedit. Imposita est regia cohors. Guido frater comitis Pictauensis Willelmi atque imperatricis Romane et cum eo uiri militares atque illustres. uerum et ii, et quiqui alias relicti sunt a Francis, cum deditas esse comperissent Archarum latebras, sese nostris fuga furati sunt. Northmanni autem puniendi lege transfugarum, leui pena aut nulla domino suo reconciliati sunt, rati nullas iam opes uel astutias contra eum fore efficaces.

uehementius post hec in emulationem exardere, nouoque moueri tumultu Francia cepit. Principes uniuersi, cum rege, Northmanno principi ex inimicis  iam inimicissimi. Anxie tumebat in eorum maleuolis mentibus uulnus precipue inuidum, quod recenter sauciauit, mors Ingelranni comitis et in eodem conflictu interemptorum. Acerbe inflammabat eos memoria euentus Andegauorum comitis Gaufredi, depulsi dudum Willelmi clypeo, qualiter memorauimus, aliorumque non modici numeri detrimentorum, atque dedecorum inflictorum eis uirtute Northmannica. Inimicitie causas ueraciter explanamus, ac pleniter rex egerrime ferebat et uelut contumeliam suam diffiniebat quam maxime ulciscendam, cum imperatorem Romanum, quo maius potentie siue dignitatis nomen in orbe terrarum aliud non est, amicum et socium haberet, prouinciis  multis presideret potentibus, quarum domini aut rectores militie sue essent administri; comitem Willelmum suum nec amicum nec militem, sed hostem esse; Northmanniam que sub regibus Francorum egit ex antiquo, prope in regnum euectam; superiorum eius comitum quanquam ardua ualuerint nullum in hec ausa illatum. Condolentes in eadem Tedbaldus, Pictauorum comes, Gaufredus, item reliqui summates quadam insuper indignatione priuata intolerandum ducebant sese regis, quocunque preuia uocarent, signis parere; Willelmum Northmannorum nequaquam pro rege, sed confidenter atque indesinenter ad eius magnitudinem quam aliquantum attriuit, ulterius atterendam, uel si qua uia ualeat conterendam in armis agitare. Preterea  concupiebant Northmanniam aut eius partem quidam regis proximi. Hi quasi faces flagrantissime regem incendebant et principes.

Eas ob res post consultationem infausto omine communicatam, edicto regio bellum iubente, innumerosissime copie in Northmanniam expedite sunt. Burgundiam, Aruerniam, atque Wasconiam properare uideres horribiles ferro; imo uires tanti regni, quantum in climata mundi quatuor patent, cunctas; Franciam tamen et Britanniam quanto nobis uiciniores tanto ardentius infestas. Iulium Cesarem, uel bellandi peritiorem aliquem, si fuerit peritior, exercitus Romani ducem, ex mille nationibus coacti olim, dum Roma florentissima mille prouinciis imperitasset, huius agminis immanitate terreri potuisse  affirmaris. Nimirum concipit pauorem aliquantum terra nostra. Ecclesie metuunt inquietanda fore otia sancte religionis, stipendia sua ex libidine armatorum diripienda, quamuis orationum presidio certantes confidant. Plebs urbana et agrestis, necnon quicunque imbellis et minus firmus, solliciti sunt ac trepidi; timent sibi, uxoribus, liberis, rebus suis, cum adeo grauem hostem timoris modo ampliorem quam sit metiuntur At cum reminiscuntur quem habeant propugnatorem, quam luctuosas patrie calamitates adhuc adolescens, uel puer potius, magno consilio, maximaque uirtute sustulerit, spe timorem leniunt, afflictionem fiducia consolantur. uerum admirande constantie dux Willelmus nulla perculsus formidine, regi qui robur immanius ipse ducit, iam  in Rothomagensem ex Ebroicensi pago sensim procedenti, magno animo sese festinus opponit: transaduersam ripam Sequane partem suarum copiarum, ut hostem distributum prenouit, contra dirigens. Sic enim dispositum est industria, que multum profutura sperabatur, ut quantus miles inter Sequanam et Garumnam fluuios colligeretur, quas gentes multas uno nomine Celtigallos appellant, ii nos hac rege ipso duce inuaderent, illac uero ducibus fratre regis Odone et Rainaldo familiarissimo, inter flumen Rhenum et Sequanam collecti, que Gallia Belgica nuncupatur. Regem insuper comitabatur Aquitania, pars Gallie tertia et latitudine regionum et multitudine hominum a plerisque estimata. Nec mirum,  si forte Francorum temeritati atque superbie sic munite spes erat aliquanta, ducem nostrum aut opprimendum esse ea mole, aut ignominiosa fuga elapsurum, milites aut occidendos, aut capiendos, oppida excidenda, uicos exurendos, hec ferienda gladio, illa in predam diripienda; postremo terram totam usque in fedam solitudinem redigendam.

Sed longe alium res euentum habuit. Nam inauspicato congressi Odo et Rainaldus, cum suam aciem quam terribili atrocitate uastari animaduerterent, ducatu et ensis ope simul omissis, equorum uelocitate saluti consulunt. Urgebat namque ceruices eorum non meritas leniora mucro Roberti Aucensis comitis, ut natalibus ita uirtute magni, una Hugonis Gornacensis, Hugonis Montisfortis, Gualterii Giffardi,  Willelmi Crispini, aliorumque nostre partis fortissimorum uirorum. Guido Pontiui comes ad uindicandum fratrem Ingelrannum nimis auidus captus est, et cum eo complures genere et opibus clari. Plurimi ceciderunt; reliquos fuga eripuit cum antesignanis. Cognito citius hoc successu propugnator noster dux Willelmus nocte intempesta caute instructum quemdam direxit, qui tristem regi uictoriam propius castra ipsius ab alto arboris per singula inclamauit. Rex attonitus inopinato nuntio, procul omni cunctatione signo antelucano suos in fugam excitauit: summe necessarium ratus quam maxima celeritate Northmannie finibus discedere. Multa dehinc hostilia utrinque acta sunt, qualia preter belli conflictum inter tantos hostes fieri solent.  Francis tandem grauissimarum sibi dissentionum finem cupientissime uolentibus, pax conuenit. Ea pactione inter ducem et regem media, ut capti apud Mare Mortuum regi redderentur, eius uero assensu et quasi dono quodam dux iure perpetuo retineret quod Gaufrido Andegauorum comiti abstulerat, quodque ualeret auferre. Confestim in ipso conuentu principes militie sue iussu commonuit dux intra terminos Martelli Andegauensis ad Ambreras construendas mature adesse paratos. Et quem huius incepti diem eis ipse, eumdem Martello per legatos prefiniuit. O ualidum, o confidentem, et nobilem huius uiri animum! o admirandam, nec facile competenti preconio extollendam uirtutem! Non petit imbellis cuiuslibet terram debellandam, sed tyranni  ferocissimi et in re militari, ut superiora docuere, plurimum strenui, quem uti fulmen terribile comites atque duces potentissimi tremerent; cuius uires et uersutias collimitantum ei quisquam uix euaderet. Porro, ut magis admirere, ipsum hostem incautum et imparatum non aggreditur, sed prius ei diebus quadraginta ubi, quando, cuius rei gratia sit aduenturus, denuntiat. Huius fame terrore perculsus Gaufredus Meduanensis, Gaufredum dominum suum festinus adit, dolens et miserans conqueritur; constructis Ambreris opibus Northmannorum, terram eius ad libitum inimici inuadendam, destruendam, desolandam. Cui tyrannus Martellus, ut erat elatus animo, grandia presumere et loqui solitus: »Meum,  inquit, sicut uilis et pudendi domini omnino abnuas dominium, si patiente me patrari uideas quod metuis.« Die prefinito, Cenomannicum solum ingressus Northmannorum rector, dum castrum quod minatus est erigit, fama referente, que tam falsi quam ueri nuntia uolat, Gaufredum Martellum breui aduenturum audit. Quapropter opere administrato hostis aduentum magna constantia et alacritate prestolatur. Quem, ubi amplius opinione morari uidet et iam de cibariorum penuria plebeii pariter ac proceres conqueruntur, ne milite minus prompto in futurum utatur, modo dimittere statuit, castro uiris et alimoniis munito, iubens tamen ut, cum nuntium eius acceperint, quantocius eodem redeant cuncti. Exercitus nostri mox diuulgato discessu,  Martellus in auxilium suum adiunctis Willelmo Pictauorum comite domino suo et Eudone Britannorum comite, necnon undequaque copiis collectis, Ambreras contendit. Dein presidii situ et munimentis perspectis, ad oppugnandum accingitur. Parant uallum rescindere; castellani resistunt. Exardent, audent, aggrediuntur propius et acrius, certatur utrinque magna ui. Missilia, saxa, libriles sudes, item lancee desuper feriunt. His plerique interempti cadunt, alii repelluntur. Sic audaci molimine cassato aliud incipiunt. Tentant murum ariete, qui percussus in uirga  castellanorum frangitur.

Interea cognito labore suorum munitionis fundator Willelmus, omnis more impatiens euocat exercitum,  subuentum ire quam maxime properat. Quem postquam inimici tres adeo nominati comites adequitare percipiunt, mira celeritate, ne dicam trepida fuga, cum immanibus exercitibus dilabuntur. uictor Gaufredum Meduanensem e uestigio bello adortus, qui domini furorem precipue incendit querela prefata, intra exiguum tempus eousque compulit, ut in remotissimis Northmannie partibus sibi manus perdomitas daret, fidelitatem quam satelles domino debet iurans.

Rursum pace soluta, rex ignominie sue magis quam detrimenti requirens ultionem, renouata expeditione Northmanniam aggreditur, exercitu coacto copioso quidem et minus quam antea immani: regni siquidem eius pars amplior, funera siue indecoram  fugam suorum lugens aut timens, ad redeundum super nos minus prona erat, quanquam uindicte in nos longe cupidissima. Martellus Andegauensis, nondum tot sinistris casibus fractus, minime defuit, quantum ullatenus uirium colligere potuit adducens; uix enim huius inimici odium et rabiem Northmannie tellus penitus contusa uel excisa satiaret. Famam tamen sui motus quantum potuere occultantes, ne confestim in ipso ingressu obuio propugnatore, quem experti sunt, repellerentur, citis itineribus per Oximensem comitatum ad fluuium Diuam peruenere, hostili immanitate per transitum populati. Neque illic aut conuerti placuit, aut consistere fiducia fuit. Etenim si permitteretur ulterius progredi, quali  eo peruentum est cursu, et sic in Franciam, dein euadere incolumes, preclare fame occasionem sibi promisere, quod Willelmi Northmanni terram ad littus usque marinum ferro igneque uastauerint, nemine obsistente, nemine insequente. uerum ea spes, ut illa quondam, fefellit. Nam dum ad uadum Diue morarentur, superuenit ipse alacer cum exigua manu uirorum felici hora. Pars exercitus iam flumen cum rege transierat. Et ecce fortissimus uindex in residuos insiluit, cecidit populatores, parcere flagitium credens, cum patrie sauciate adeo necessaria causa ageretur, infestissimo hoste in medio sinu eius deprehenso. Citra aquam intercepti, in oculis regiis fere cuncti ferro ceciderunt, preter qui sese ingurgitare maluerunt, pauore impellente. Ne uero  iure seuiens gladius in aduersam ripam insequeretur, reuma maris obstabat, alueum Diue insuperabili mole occupantis. Interitum suorum miserans ac metuens rex, cum Andegauense tyranno quam celerrime Northmannicos fines exiuit, decernens animo consternato uir strenuus et nominatus in rebus bellicis, dementie reputandum Northmanniam ultra attentare.

Non multo post uniuerse carnis uiam demigrauit, nunquam gloriatus triumpho quem de Willelmo Northmanno comite retulerit; imo nec multe in eum uindicte compos. Philippus filius ei successit infans, inter quem et principem nostrum firma pax composita est, ac serena amicitia, tota Francia cupiente et annuente.

 Sub idem tempus obiit et Gaufredus Martellus ad uota multorum uel quos oppresserat, uel qui metuerant eum. Sic terrene potestati et humane superbie finem natura ponit ineuitabilem. Sero penituit miserandum hominem nimie fortitudinis, ruinose tyrannidis, perniciose cupiditatis. Equidem sua eum extrema docuere quod antea pensare neglexit, etiam que iuste in mundo possidentur, necessario amittenda fore. Sororis filium heredem reliquit; qui nomine proprio idem probitate absimilis ei, celestem Regem timere et pro comparando externo honore bona actitare cepit.

Quod humane lingue ad maleuolentiam quam ad beneuolentiam laudandam sint promptiores nouimus, ob inuidiam plerumque, interdum ob aliam  prauitatem. Nam et pulcherrima facinora in contrariam partem iniqua deprauatione traducere solent. Unde nonnunquam fieri constat quatenus decora regum, siue ducum, siue cuiuscunque optimi, cum non uere traduntur apud etatem posteram, censura bonorum damnentur, ut nequaquam imitanda mala ad inuasionem, uel aliud iniquum facinus placeant exemplo. Quapropter nos opere pretium arbitramur quam uerissime tradere, quatenus Willelmus hic, quem scripto propagamus, quem tam futuris quam presentibus, in nullo displicere, imo cunctis placere optamus, Cenomannico principatu quemadmodum regno Anglico non solum forti manu potitus fuerit, sed et iustitie legibus potiri debuerit.

 Comitum Andegauensium dominatio Cenomannorum comitibus pridem grauis ac pene intolerabilis exstiterat. Ut enim alia plurima omittam, nouissime nostra memoria Fulco Andegauensis Herbertum Cenomannicum maiorem Santonas illexit, sponsione urbis ipsius. Ibi uinctum in medio colloquio ad pactiones, quas auare concupierat, carcere et tormentis cegit.

Tempore uero Hugonis, Gaufredus Martellus urbem Cenomannicam sepe igne iniecto cremauit, sepe militibus suis eam in predam distribuit, plerumque uineas circa eius ambitum exstirpauit, aliquando expulso qui iuste presedit, soli dominio suo eam uindicauit. Hugo hereditatem suam Herberto reliquit filio et inimicitias easdem. Hic Gaufredi  tyrannide metuens omnino deleri, Northmannie ducem Guillelmum, sub quo tutus foret, supplex adiit, manibus ei sese dedit, cuncta sua ab eo ut miles a domino recepit, cunctorum singulariter eum statuens heredem si non gigneret alium. Preterea, ut coniunctius attingeret tantum uirum ipse et posteritas ipsius, ducis ei filia petita atque pacta est. Que priusquam nubiles peruenisset ad annos, morbo ipse interiit, suos in ipso fine obtestans et obsecrans, ne quererent alium preter quem ipse dominum eis, heredem sibi relinqueret. Cui si uolentes pareant, leue seruitium toleraturos fore: si ui subacti, forsitan graue. Potentiam illius, prudentiam, fortitudinem, gloriam nec non genus antiquum ipsos optime nosse. Sub eo preside agentes  formidini fore quibusque confinibus.

At homines malefidi Galterium Medantinum comitem cui soror Hugonis nupserat receperunt inuasorem desertores. Indignans ergo repulsam Guillelmus iure multiplici successurus Herberto, arma expediuit, quibus requireret sic prerepta. Nam et olim egit sub Northmannorum ducum ditione regio Cenomanica. Incendium confestim iniicere, aut urbem totam excindere, ausos iniqua trucidare, quantum ingenio abundauit et uiribus, potuisset. Sed hominum sanguini quanquam nocentissimo parcere maluit solita illa temperantia et ualidissimam urbem relinquere incolume caput, atque munimentum terre quam in manu habebat. Hec itaque expugnandi uia placuit: crebris expeditionibus et  diuturnis in ipso territorio mansionibus metum incutere, uineas, agros, uillas uastari, loca munita circumquaque capere, presidia, ubi res postulauit, imponere, denique plurima turba erumnarum incessanter affligere. Cum ea geri uiderent Cenomannici, quam anxii trepidique fuerint, quam cupierint onus molestissimum a ceruicibus depellere, coniectare quam referre facilius est. Accito sepius Gaufredo, quem preses eorum Galterius dominum sibi ac tutorem prefecit, prelio decernere minati sunt nonnunquam, sed ausi nunquam. Perdomitis tandem castellis iam per totum comitatum subactis, reddunt ciuitatem preualenti. Et quem longa detinuerunt rebellione, supplici et ingenti suscipiunt  honore. Studium est summis, mediis, infimis placare infensum. Occurrunt, clamant dominum suum, procidunt et inclinantur eius dignitati, fingunt hilares uultus, letas uoces, plausus congratulantis. Fiunt obuiam fauentes laicorum studio, omnium quotquot ibidem sunt ecclesiarum ordines religiosi. Templa summopere, quemadmodum processiones, adornata effulgent, redolent thymiamata, resonant sacra cantica. uictori sufficiens pena perdomitos in potestatem suam uenisse et urbis firmamentum sua in reliquum custodia occupari. uoluntarie Gualterus deditioni consensit, ne inuasa protegens hereditaria amitteret. Clades a Northmannis illata uicinitati Medanti et Caluimontis metum ei faciebat de maiori.

 uoluit in omne seculum et progeniei sue optime consultum fuisse prudens uictor, pius parens. Idcirco germanam Heriberto, ex partibus Teutonum sue munificentie maximis impensis adductam nato suo coniugare decreuit, ut per eam ipse et progeniti ex ipso, iure quod nulla controuersia conuelli posset uel infirmari, Heriberti hereditatem possiderent sororius et nepotes. Et quoniam pueri etas nondum fuit matura coniugio, in locis tutis illam prope nubilem magno cum honore custodiri fecit, nobilium atque sapientium uirorum ac matronarum cure commissam. Hec generosa uirgo, nomine Margarita, insigni specie decentior fuit omni margarita. Sed ipsam non longe ante diem quo mortali sponso iungeretur hominibus abstulit uirginis Filius, uirginum sponsus,  celicus imperator; cuius igne salutifero pia puella flagrabat, pro cuius desiderio orationibus, abstinentie, misericordie, humilitati, denique plurime bonitati studebat; uehementer exoptans preter ipsius connubium aliud perpetuo ignorare. Sepeliuit eam Fiscannense cenobium, quod cum aliis ecclesiis quantum licebat religioni nimirum doluit raptam properato obitu, cuius longeuitatem effectuosissime concupiuit. Illius etenim anima prudenter euigilans cum lucerna ardente Christi aduentum exspectans, ecclesias colere cepit cum reuerentia. Cilicium quoque, quo latentius carnem domare proposuerat, postea quam transmigrauit proditum, mentem eternis intentam prodidit.

Quam longinquus a fauore ducis Guillelmi animo  fuerit uersutus homo Gaufredus Meduanensis, certissime cum urbs Cenomannica dederetur patefactum est. Ne enim hanc eius gloriosam felicitatem presens conspiceret, deseruit ante non minus inuido dolore quam inconstante perfidia abactus. Noluit meminisse impudens audacia, quomodo pridem clementiam orauerit perdomitus. Non est uerita impudens iniquitas iurisiurandi uiolare promissum. At perpetuum nomen quanto maiores illius quanquam potentes, nunquam sunt gloriati. Parere sibi uidebatur, si uirtutem inuictam triumphis magnificatam quam plurimis lacessere auderet. Per legatos iterum iterumque monitus ad obsequendum, mentem obstinatam non omisit.  Fuga, astutia, ualideque munitiones non modicum fiducie ministrauerunt. Statuit ergo prudentia repudiati domini latibulum carissimum abalienare ei castrum Meduanum estimans multo satius ac dignius hac pena ferire, quam fugitantem persequi, et uictoriam leuem ex eo capto insignibus titulis addere. Huius castri latus alterum, quod alluitur scopuloso rapidoque flumine  id nulla ui, nullo ingenio uel arte humana attentari potest. Alteri uero munimenta lapidea, pariterque difficillimus aditus propugnant. Disponitur tamen obsidio, exercitu nostro admoto quantum natura repellens patitur, cunctis mirantibus ducem rem hanc nimis arduam confidentissime aggressurum. Equitum ac  peditum copias tantas incassum fatigari cuncti fere opinantur; multi conqueruntur, nulla spe animos eorum erigente, nisi forte mora annua uel ampliore fames expugnet. Etenim gladiis, lanceis, missilibus, nichil geritur, nichil gerendum speratur; item neque ariete, neque tormento, ceterisue instrumentis bellicis, siquidem locus omnino machinamentis importunus erat. uerum magnanimus ductor Willelmus urget inceptum, precipit, hortatur, confirmat diffidentes, letum exitum pollicetur. Nec multo temporis interuallo dubii sedent. En solerti consilio ipsius iniecti ignes castrum corripiunt. Citissime diffunduntur more suo, seuius omni ferro queque obuia uastantes. Custodes atque propugnatores attoniti subita clade portas murumque deserunt, discurrunt  trepidi laribus et rebus incensis primo succurrere. Dein proprie saluti quo refugio ualent consulere festinant, uictores gladios uehementius quam incendium metuentes. Northmanni alacerrime concurrunt, exsultantes animos et gratulantem clamorem pariter tollentes; certatim irrumpunt, potenter munitione potiuntur. Opima preda inuenitur, nobiles equi, arma militaria, omnisque generis supellex. Que sicut alibi capta plerumque grandia, militum potius quam sua esse uoluit continentissimus ac liberalissimus princeps. Castellani, qui in arcem confugerant, die postero dediderunt se, contra Willelmi ingenium ac fortitudinem nulli firmamento confidentes. Restauratis ille que flamma corruperat, presidioque prouidenter disposito, insolitum triumphum quasi  de natura superata domum reuexit cum immenso gaudio exercitus. Et confines Gaufredi non triste acceperunt hoc eum fuisse detrimento mulctatum, asseuerantes gloriam solius Willelmi comitis ultionem multorum esse de periuro ac predone.

Per idem fere tempus Edwardus rex Anglorum suo iam statuto heredi Guillelmo, quem loco germani aut prolis adamabat, grauiore quam fuerat cautum pignore cauit. Placuit obitus necessitatem preuenire, cuius horam homo sancta uita ad celestia tendens, proximam adfore meditabatur. Fidem sacramento confirmaturum Heraldum ei destinauit, cunctorum sub dominatione sua diuersis, honore atque potentia eminentissimum, cuius antea frater  et fratruelis obsides fuerant accepti de successione eadem. Et eum quidem prudentissime, ut ipsius opes et auctoritas totius Anglice gentis dissensum cercerent, si rem nouare mallent perfida mobilitate, quanta sese agunt. Heraldus dum ob id negotium uenire contenderet, itineris marini periculo euaso littus arripuit Pontiui, ubi in manus comitis Guidonis incidit. Capti in custodiam traduntur ipse et comitatus eius, quod infortunium uir adeo magnus naufragio mutaret. Docuit enim auaritie calliditas Galliarum quasdam nationes exsecrandam consuetudinem, barbaram et longissime ab omni equitate Christiana alienam. Illaqueant potentes, aut locupletes trusos in ergastula afficiunt contumeliis, tormentis. Sic uaria miseria prope ad necem usque  contritos eiiciunt sepissime uenditos magno. Directi ad se dux Willelmus euentu cognito, propere missis legatis, precatu simul ac minis extortum obuius honorifice suscepit eum. Guidoni bene merito qui nec pretio, nec uiolentia compulsus, uirum quem torquere, necare, uendere potuisset pro libitu ipse adducens apud Aucense castrum sibi presentauit, grates retulit condignas, terras tradidit amplas, ac multum opimas, addidit insuper in pecuniis maxima dona. Heraldum uero sufficientissime cum honore in urbem sui principatus caput Rothomagum introduxit, ubi multiplex hospitalitatis officiositas uie laborem perpessos iucundissime recrearet. Nimirum gratulabatur tanto super hospite sibi omnium karissimi propinqui et amici legato, quem inter se et  Anglos quibus a rege secundus erat, mediatorem sperabat fidissimum. Coadunato ad Bonamuillam consilio, illic Heraldus ei fidelitatem sancto ritu Christianorum iurauit. Et sicut ueracissimi, multaque honestate preclarissimi homines recitauere, qui tunc adfuere testes, in serie summa sacramenti libens ipse hec distinxit; se in curia domini sui Edwardi regis, quandiu superesset, ducis Willelmi uicarium fore; enisurum quanto consilio ualeret, aut opibus, ut Anglica monarchia post Edwardi decessum in eius manu confirmaretur; traditurum interim ipsius militum custodie castrum Doueram, studio atque sumptu suo communitum; item per diuersa loca illius terre alia castra, ubi uoluntas ducis ea firmari iuberet, abunde quoque alimonias  daturum custodibus. Dux ei iam satelliti suo accepto per manus ante iusiurandum terras eius cunctumque potentatum dedit petenti. Non enim in longum sperabatur Edwardus egrotantis uita.

Deinde quia ferocem et noui nominis cupidum nouit ipsum et qui uenerant cum ipso, armis militaribus et equis delectissimis instructos secum in bellum Britannicum duxit, hospitem atque legatum quasi contubernalem habens, ut eo quoque honore quodam sibi magis fidum et obnoxium faceret. Britannia namque prefidenter aduersus Northmanniam fuit omnis armata. Huius audacie princeps erat Conanus Alanni filius. Is in uirum ferocissimum adultus, a tutela diu tolerata liber, capto Eudone  patruo suo, atque uinculis ergastularibus mancipato, prouincie, quam dono paterno accepit, magna cum truculentia dominari cepit. Paterne dehinc rebellionis renouator, Northmannie hostis non miles esse uoluit. Dominus autem eius antiquo iure, sicuti Northmannorum Willelmus, castellum quod Sancti Iacobi appellatum est interim opposuit in confinio, ne famelici predones ecclesiis inermibus aut ultimo terre sue uulgo excursionibus latrocinantibus nocerent. Emit namque rex Francorum Carolus pacem atque amicitiam a Rollone primo duce Northmannorum, ac posteriorum parente natam suam Gislam in matrimonium et Britanniam in seruitium perpetuum ei tradens. Exorauerant id fedus Franci non ualentes amplius resistere Gallico  ense Danice securi. Annalium pagine attestantur. Exinde comites Britannici e iugo Northmannice dominationis ceruicem omnino soluere nunquam ualuerunt, etsi multotiens id conati tota ui obluctando. Alanus et Conanus, quanto Northmannie rectores consanguinitate propius attingebant, tanto gloriantibus animis contra eos elatiores existebant. Conani in tantum iam temeritas creuit, ut quo die terminos Northmannie aggrederetur, denuntiare non formidaret. Homini acrioris nature, feruide etatis ministrauit plurimum fiducia regio longe lateque diffusa, milite magis quam credibile sit referta. Partibus equidem in illis miles unus quinquaginta generat, sortitus more barbaro denas aut amplius uxores; quod de Mauris ueteribus refertur, legis diuine atque  pudici ritus ignaris. Ad hoc populositas ipsa armis et equis maxime, aruorum culture aut morum minime student. Uberrimo lacte, parcissimo pane sese transigunt. Pinguia pabula gignunt pecoribus loca uasta et ferme nescia segetum.

Cum uacant a bello, rapinis, latrociniis, cedibus domesticis aluntur, siue exercentur. Prelia cum ardenti alacritate ineunt: dum preliantur, furibundi seuiunt. Pellere soliti, difficile cedunt. uictoria et laude pugnando parta nimium letantur atque extolluntur, interemptorum spolia diripere ut opus decorum uoluptuosumque amant. Nihil pendens terribilitatem hanc dux Willelmus in quem diem aduentum Conani meminit, denuntiatum, eo ipse intra fines eius occurrit. Ille, quasi fulminis  ictum proxime imminentem extimens, in loca propugnatura citissimam fugam instituit, castri terre sue Doli oppugnatione omissa. Id enim, rebelli aduersum, iuste cause fidum stabat. Sistere tentat Conanum castri preses Ruallus, reuocat illudens, morari biduum precatur, sufficiens huic more stipendium ab ipso sumpturum. Homo misere exterritus, pauorem potius audiens, cursu instituto longius profugit. Ductor terribilis qui depulit instaret fugitanti, ni manifestum periculum animaduerteret agere militem numerosum per regiones uastas, famelicas, ignotas. Si quid residuum erat inopi terre ex his que nata fuerant anno superiore, id in tutis locis incole cum pecoribus abdiderant. Stabant  in aristis fruges immature. Igitur ne sacrilega preda diriperent, si qua reperirent ecclesiarum bona, menstrua penuria fatigatum exercitum reducebat, magno animo presumens Conanum pro uenia delicti et gratia propediem deprecaturum. At excedenti iam Britannie limitem repente indicatur Gaufredum Andegauensem cum ingentibus copiis Conano fuisse coniunctum et ambos postero die preliatum affuturos. Itaque aperitur conflictus eo cupidior quod gloriosius intelligebat, triumphum de hoste bino, utroque immani, uno consequi certamine; Ad hoc fore multiplicem eiusdem triumphi fructum. Ruallus autem, cuius in territorio tentoria figebantur, affatur querela: haberi quidem gratum, quod ab inimica ui per eum fuerit ereptus, si proficuum  non deleat incommodo; nam si prestolaturus consideat, regionem modice fecundam nimis attenuatam funditus deuastari; nec penes agricolas interesse Northmannico an Britannico exercitu consumpta anni laborem amiserint; sibi modo ad famam ualuisse, non ad conseruationem rerum Conani depulsionem. Considerandum esse dux respondens, ne discessio properantior opinionem pariat minus honoram, detrimenti recompendium in auro plenissimum promittit. Statim Rualli segetes militibus interdicit ac pecora. Obtemperatum est precepto ea continentia ut frumenti manipulus unicus ad recompensandum omne damnum superabundaret. Certamen nequidquam fuit exspectatum, aduersario magis in ulteriora profugiente,  receptus in sua per charum hospitem Heraldum apud se post moratum aliquandiu donis onustum emisit, digne utroque et cuius iussu et pro cuius honore ampliando uenerat. Quin etiam fratuelis eius alter obses cum ipso redux propter ipsum redditus est. Paucis igitur te affabimur, Heralde. Qua mente post hec Willelmo hereditatem auferre, bellum inferre ausus es, cui te gentemque tuam sacro sancto iureiurando subiecisti tua et lingua et manu? Cercere debuisti et perniciosissime concitasti. Infeliciter secundi flatus, qui nigerrimis uelis tuis aspirauerunt redeuntibus; impie clemens pontus, qui uehentem te hominem teterrimum ad littus prouehi passus est; sinistre placida statio fuit, que recepit te naufragium miserrimum patrie  afferentem.

Inter occupationes tamen rerum bellicarum, siue domesticarum, quas mundanas appellant, studia optimi principis in diuinis egregia exstitere, que per singula ac pro magnitudine sua recitare non sufficimus. Nouerat enim non solum principatus in mundo florentes breui occasu terminari, uerum etiam ipsius mundi figuram preterire. Unicum autem regnum immobiliter stare, huic presidere imperatorem ineffabilem dominatu eterno, rerum uniuersalitatem quam condidit ceterna sibi prouidentia gubernantem, terrenorum dulcedini nimium deditos tyrannos momento conterere potentem, diademata atque palatia inestimabili perpetim fulgentia  decore satellitum suorum perseuerantie disponentem, in illa gloriosissima ciuitate ueri summique boni patria. Genitorem suum inclytum ducem Robertum post memoranda merita, quibus domi claruit, fasces dignitatum seposuisse, peregrinum iter ac periculis plenum arripuisse, desiderio imperatoris illius in superna Sion conspiciendi. Ipsius crucem in fronte, dilectionem in mente, reuerentiam in actu, Richardos ac superiores auos potentia sublimes, fama preclaros humiliter gestauisse. Pensauerat, ut prudentis anime homo, quam sit miserum atque indecorum spoliatos honore caduco in exsilium caliginosum damnari, ubi flamma inexstinguibili ardebunt, non consumentur, plangent in miseriis absque clementia, errata  lamentabuntur absque uenia. Econtra felix atque pulchrum esse post consulatus terre, stola immortalitatis redimitos angelorum ciues ordinari, ubi uoluptate omni delectabuntur, Deum, sicuti est, contemplabuntur, in eius laude perpetua iucundabuntur.

uir itaque dignus pio parente et piis maioribus, neque dum armatus actitabat, oculum interiorem a timore sempiterne maiestatis deiiciebat. Armis namque proterendo bella externa, arcendo seditiones, rapinas, predas, patrie consulebat Christum colenti; ut quo pace plus frueretur, minus uiolaret sacra instituta. Nec uere dictum unquam erit suscepisse eum bellum quod iustitia uacaret. Ita Christicole reges gentium Romanarum et Grecarum  tutantur sua, propulsant iniurias, iuste ad palmam contendunt. Quis autem dicat esse boni principis pati seditiosos aut raptores? Eius animaduersione et legibus e Northmannia sunt exterminati latrones, homicide, malefici. Sanctissime in Northmannia obseruabatur sacramentum pacis, quam Treuiam uocant, quod effrenis regionum aliarum iniquitas frequenter temerat. Causam uidue, inopis, pupilli ipse humiliter audiebat, misericorditer agebat, rectissime definiebat. Eius equitate reprimente, iniquam cupiditatem uicini minus ualentis, aut limitem agri mouere aut rem ullam usurpare, nec potens audebat quisquam nec familiaris. uille, castra, urbes iura per eum habebant stabilia et bona. Ipsum letis plausibus, dulcibus cantilenis uulgo efferebant  Accipere solitus est auido auditu suauique gustu sacre pagine sermones, iis ut anime epulum sumeret delectari desiderans, castigari atque edoceri. Sumebat et honorabat condecenti reuerentia hostiam salutarem; Dominicum sanguinem, sincera fide tenens quod uera doctrina preceperat, panem et uinum que altari superponuntur, consecrata sacerdotis lingua et manu sancto canone, Redemptoris ueram esse carnem et uerum esse sanguinem. Utique non ignotum est quanto zelo fuerit insectatus, atque exterminare sategerit e terra sua aliter sentientem prauitatem. Colebat deuotus a tenera etate sacra solemnia, concelebrans ea sepissime cum frequentia religiosi conuentus, cleri, siue cenobitarum.  Senibus ille iuuenis grande exemplum inclaruit sedulitate quotidiana frequentando sacra mysteria. Item eius liberi pietatem Christianam infantes didicere diligenti prouisione ipsius. Fulgent plangendi quidam in culminibus potestatis terrene, sese in interitum anime ab eis ipsi precipitantes, quorum auara malignitas optimorum large uoluntati obsistens, basilicas intra dominationem suam construi difficile aut nullatenus permittit, constructas donari uetat, nec ueretur spoliare, sacrilegio cumulans diuitias peculiares. In pluribus uero ecclesiis Dominum collaudat patria nostra sui principis Willelmi benigno fauore exstructis, prompta largitate adauctis. Qui uolenti conferre libens cuique liberam auctoritatem concedebat, sanctos  nulla unquam iniuria ledens, dicatum eis quidpiam abalienando. Aemulabatur eius tempore beatam Aegyptum Northmannia regularium cenobiorum collegiis, que precipuum consulem habebant ipsum fideli patrocinio instanti magisterio. Cunctis quidem amorem, honorem, curam exhibebat; impensius tamen illis quos maior existimatio studiose religionis commendauit. O recolendam, o imitandam, o in omne euum propagandam diligentiam! Abbates atque pontifices persona principans et laica pro disciplina ecclesiastica subtiliter monebat, constanter exhortabatur, seuere castigabat. Quoties eius edicto et hortatu conuenere presules, metropolitanus cum suffraganeis, de statu religionis, clericorum, monachorum atque laicorum acturi,  synodis his arbitrum se deesse nolebat, cum ut presentia sua studiosis adderet studium, cautionem cautis, tum ne alieno testimonio discere indigeret qualiter fuissent acta, que cuncta rationabiliter, ordinate et sancte acta fuisse desiderabat. Delato forte suas ad auras immani alicuius crimine, quod episcopus aut archidiaconus iusto dementius uindicauerit, reum maiestatis eterne teneri iussit incarceratum, quousque causa Domini equitate districta decerneretur, episcopum aut archidiaconum ueluti aduersarios diuine partis criminans in iudicium deuocandos, feriendos graui sententia. Clerici, siue monachi, cuius a professione uitam non discrepare testimonio probabili comperit, charam habebat collocutionem, precatui totam  uoluntatem inclinabat. E diuerso neque amici oculi respectu dignabatur infamem ob enormitatem uite.

Lanfrancum quemdam, de quo uenit in litem plus ne sit meritus reuerentiam atque gloriam secularium ac diuinarum litterarum singulari peritia, an ordinis monachici singulari obseruantia, intima familiaritate colebat: ut patrem uenerans, uerens ut preceptorem, diligens ut germanum aut prolem. Illi consulta anime sue, illi speculam quamdam, unde ordinibus ecclesiasticis per omnem Northmanniam prospiceretur, commisit. Potuit namque uiri talis uigilans cura, cum maximam auctoritatem sapientie pariter ac sanctitatis prerogatiua comparauit, securitatem non paruam optime sollicitudini  promittere. Ipsum pia quadam uiolentia monasterii Cadomensis abbatem statuit, non minus reluctantem subiectionis amore, quam altioris gradus timore. Multis deinde possessionibus, item argento, auro, diuersisque ornamentis monasterium idem locupletauit, suo largo sumptu a fundamento astructum ingenti et magnitudine et decore, digne beatissimo protomartyre Stephano, cuius reliquiis magnificandum, honore dedicandum erat. Maioris pendere nemo poterit officia precum, que in celestia mittuntur. Crebro famulorum Christi orationes flagitabat et emebat maximo maiore, cum bellum aut alia res ardua imminebat.

Cum hec retracto, dulcis recordatio obuenit Theodosii Augusti, quem in pugnam contra tyrannos  processurum animabant prius oracula atque responsa Ioannis monachi in ultima Thebaide commorantis. Acceptabat ex omnibus monachis ille Ioannem obediendo adeptum prophetie gratiam, iste Lanfranchum sermone et actu spiritum Dei redolentem.

Boni plerique transuersi affectu carnali sanguinis propinquitate coniunctorum criminibus parcunt, in excelso dignitatum indigne presidentes non descendere uolunt. Eos clementissime tanquam cecati amore indicant, alios perspicaciter atque districte. Ceterum Willelmus, cuius integerrimam bonitatem inscribimus, animo intentius uolutare libet ac mirari, cum patris deiectionem diuine nequaquam esse preferendam nouerit, negotium Dei prudenter simul  et iuste contra patruum suum peregit Malgerium archipresulem. Is Richardi secundi filius sacra dignitate abutebatur, ueluti natalium iure sua. Pallio tamen nunquam est insignitus, quod principale ac mysticum archipresulatus insigne, manus Romani pontificis mittere solita ei denegauit, ut minus idoneo. Scripturarum arcana intelligentie litteralis oculo colligere non indoctus fuit, sed quo precipiunt moderamine, neque subiectorum neque propriam uitam gubernare studuit. Quam pietas plurimorum ornando ditauit, ille spoliando attenuauit ecclesiam, non sponsus eius uel pater dicendus, sed grauissimus dominus uel rapacissimus predo. Mensas equidem nimium sufficientes, nimium nitidas  prebere, largiendo laudem emere amabat, specie liberalitatis prodigus. Sepe numero monitus atque castigatus priuatim atque publice domini sui iuuenis et laici sapiente diligentia, pergere malebat eadem prauitatis uia. Nec enim modum posuit largitioni, donec sedes metropolitana omni fere ornamento caruit et thesauro. Sequuntur multoties largitionem rapine. Preterea molestus infamie eius odor diffundebatur ob alia crimina. Sed a ratione alienum ducimus in uitii publicandis immorari, quorum nec decens uidetur commemoratio, nec notitia utilis. Lesit insuper iniuria non leui Ecclesiam uniuersalem, cuius unicum primatem summum in orbe terrarum antistitem, non qua decuit, obedientia ueneratus est. Nam apostolici mandato sepius ad Romanum  concilium accitus, renuit ire. Sane pigebat Rothomagum, pigebat cunctam Northmanniam archipresulis, qui cum honestatis forma eminentes quosque antecedere deberet, infimarum personarum testimonio accusante confutabatur, uniuersorum despectu degradandus censebatur.

Princeps igitur animaduertens iam non monitis agi oportere in causa precipue grauitatis, ne ultra patiendo superni iudicii iram irritaret in se, deposuit patruum in publico sancte synodi, apostolici uicario cunctisque Northmannie episcopis, iuxta canonum auctoritatem, sententiam dantibus unanimi consensu. Maurilium uero cathedre liberate prouidit, ex Italia, ubi supra, ceteros abbatis emicuit eximius reductum, dignissimum summo omnium  archipresulatu merito generis, persone, uirtutum, doctrine.

Huius parem quemdam, et in anachoretici rigoris commilitio sedulum contubernalem Gerbertum, cuncte sanctitatis conscientia et fama iuxta beatum, aliquot post annos cenobio Sancti Guandregisili prefecit, ordinem dilapsum restituere intendens per abbatem spiritualem. Ambo hi, in etate florentissima diuinitatem, et quam diuinitas largitur, beatitudinem speculati, alio multoque perspicatiori mentis acumine, quam Plato, nuda professione impedimenta rerum temporalium euasere, despicantes mundane philosophie uehementi applicatione a se amata gymnasia, patrii soli dulcem arrisum, opibus ac generositate claram parentelam, spem sublimium  prouectuum. Sic animo uictore expediti nunc sub iugo cenobiorum, nunc in eremi lucta emulis Machabeorum decertabant sudoribus, pro interminabili et liberalitate et quiete, omnem extremitatem, nullam prelationem in exsilio mundi pretereuntis ambientes.

Sublimauit idem princeps quamplures ecclesias, prouide trutinata ordinatione presulum atque abbatum, sed precipue Lexouiensem, Baiocensem, Abrincensem. Statuit enim summe idoneos pontifices, Hugonem Lexouii, proprium fratrem Odonem Baiocarum, Ioannem Abrincarum. Quorum in electione penes iudicium eius probitas ipsorum ualuit non altitudo natalium proximorum ipsi. Ioannes Radulphi comitis filius iampridem laicus  ordine, eruditus litteris clero, imo rectoribus cleri admirandus innotuerat uita religiosa. Non illius desideria specie sacerdotalis gradus honorem, sed illum uota presulum ambierunt collegam sibi consecrandum. Odonem ab annis puerilibus optimorum numero consona preconia optimorum inseruerunt, Fertur hic in longinquas regiones celeberrima fama; sed ipsius liberalissimi atque humillimi multa et industria et bonitas amplius meretur.

Hugonem quem propiore familiaritate conspectauimus, dictatu longiusculo aliis indicare neutiquam grauamur, quoniam eius cognitionem aliis non dubitamus profuturam. Is Richardi I nepos et filio Willelmo Aucensi comite, non minus bono quam  generoso, iuuenis a principe pontificatus in apicem prouectus, spirituali mox canitie senibus maturior enitebat. Nequaquam ille ob antiquum stemma notabatur fastuosus, nec ob altiorem gradum siue florentem etatem animo aut elatus, aut per lubricas uoluptates uagus. Librabat equidem strenua sollicitudine graue munus, caute gestandum onus. Proprie conuersationis directioni attente uigilabat, iugi cura speculabatur pascendo grege, sic manifestans quam acute prospiceret interno lumine, quod sacrum ministerium acceperit, regimen ecclesiasticum, non dominatum uel honorem. Terris, thesauro, pretiosorum ornamentorum decore sanctam sponsam ditauit. Conuenustauit eam edium quoque eius tanto cultu ut ambigeret inspector, melius ne noua consurgerent  aut uetusta repararentur. uerum in semetipso dicauit ei dotem auro et electro cariorem omnique lapide, siue gemma splendidiorem. uenerantur ac diligunt reuerentissimum presulem monasteria, synodi, curie, ut prudentem, ita eloquentem, ut iustum, ita discretum. Qui nec pecunie unquam faueat aut gratie, siue in iudicio siue in consilio sententiam dicens. Ipse profecto, cum deponeretur archipresul Malgerius, uox iustitie sonora fuit, constanter permanens in parte Dei, propter Deum damnans filium patrui. Exhibet se blandum ac seuerum decentissima in alterutrum permutatione; nullius hominis, omnis uitii clemens persecutor, pius inimicus. Subiectis fidelissime consulit, comparandus prudenter diligentibus patribus, qui  iuuenum filiorum non tam uota cogitant quam commoda. Fauet congratulans, et auxiliatur celici Regis quolibet in ordine militibus, in ueneratione militum et amore regem ipsum colens. Sic semper humanus uiuit, sic abstemius, ut indesinenter afferat homini cuique, sepius tamen non redituro, prandia sua, Deo ieiunia sua. Hilarem se et communione gratum, minime silescentem, mense abundanti et laute non denegat, gustat imperio nature, non epulatur. Pascunt eum delicie, quibus anime esurientes eterna pasci desiderat, quas Paracletus celestis dulcore infundit suauissimo; excubie orationibus uacantes, diuinorum officiorum studiosa concelebratio, sacre bibliothece cultus perfamiliaris, denique sancti cuiusque operis indefessus amor.  His, inquam, precipue delectatur, his auide pascitur optimus Dominici ouilis pastor Hugo. In aduersis euentibus constantia, in secundis modestia parilem laudem consequitur, nullius cupidus. Linguas amantes alienam famam ledere adeo sensit abominandas ut aurem suam prauitatis earum nunquam testem adhibere uelit. Altitudinem suam admirande humilitatis priuilegio sublimat, continentiam et uirtutes reliquas, item quoscunque pias operationes ea tutissima atque saluberrima custode muniens. Mysticum namque illud rationale pectoris Aaron ornamentum spiritualiter eius adornat interiora, Patrum sanctitatem quorum ei nomina inscribi precipiuntur, iugiter commonens. Ne uero supra modi limitem  digrediamur, dum per honestissime uite templa iucunda raptamur consideratione, ad principis Willelmi gesta reuerti placet.

Hispanie reges duo germani audita eius magnitudine natam eius in matrimonium cupientissime petierunt, suum et regnum et posteritatem hac magnificaturi affinitate. Nam et lis ualde inimica inter ipsos propter eam orta est minime degenerem, sed omnino dignam tali parente, sic moribus ornatam, sic in amore Christi studiosam ut reginis ac sanctimonialibus exemplo esse posset puella non uelata. Admirabatur, laudabat, ac uenerabatur eum supra nomina regum imperii Romani maiestas, cuius olim gloriosissimus moderator Henricus Conradi imperatoris Augusti filius cum ipso etiam tum puero  ueluti cum nominatissimo rege amicitiam iunxit ac societatem. Eius enim adhuc pueri nomen clarissimum per gentes ferebatur. Sed de magnitudine uiri disseram. Optabat hunc uicinum et amicum nobilis et ampla multisque regibus dominans Constantinopolis, quo propugnatore sperneret grauem potentiam Babylonis. Iam in Northmanniam nemo confinium quidquam audebat. Ut seditionum, sic externi belli procella omnis defremuit. Francie, Burgundie item ulterius remotarum prouinciarum presules atque comites Northmannie domini curiam frequentabant; alii ut consilia, alii ut beneficia acciperent, plerique sola gratia gloriaturi. Portus et refugium apte nominabatur eius benignitas, admittens et releuans plurimos. Homines aduene cernentes apud nos  equites hac illac pergere inermes et quoque iter cuique uianti tutum patere, huiuscemodi beatitudinem, quoties exoptauere suis regionibus! Hanc pacem, hanc dignitatem Willelmi uirtus patrie peperit. Iuste itaque patria pro ipso inualitudine dubia aliquando decumbente lacrymas profudit atque preces, quales defuncto uitam ualerent impetrare; orans tardissime moriturum, cuius in obitu prematuro turbinem, quo prius uexabatur, denuo timebat oriturum; nec enim prolem tum relinqueret, ad gubernandum etate idoneam. Creditur, et dignissime quidem, pia deuotionis Arbitrum supernum strenuo maiestatis sue clienti sospitatem prestitisse et quietissimum otium, omni hoste protrito, ut meritus ad altiora euehi, regno prerepto  mox facilius potiretur, securus de statu principatus.

uerus namque rumor insperato uenit Anglicam terram rege Edwardo orbatam esse et eius corona Heraldum ornatum. Nec sustinuit uesanus Anglus quid electio publica statueret consulere; sed in die lugubri quo optimus ille humatus est, cum gens uniuersa plangeret, periurus regium solium cum plausu occupauit, quibusdam iniquis fauentibus. Ordinatus est non sancta consecratione Stigandi, iusto zelo apostolici et anathemate ministerio sacerdotum priuati. Dux Willelmus, habita cum suis consultatione, armis iniuriam ulcisci, armis hereditatem reposcere decreuit, tametsi complures maiorum id ingeniose dissuaderent, ut rem nimis arduam, Northmannie uiribus  longe maiorem. Habuit in consiliis ea tempestate Northmannia, preter episcopos et abbates, laici ordinis prestantissimos uiros, quorum in collegio splendidiora quedam eius lumina atque ornamenta emicuere, Robertus Moritoliensis comes, Robertus Aucensis comes, Lexouiensis episcopi Hugonis, de cuius uita supra scripsimus, frater, Ebroicensis comes Richardus Roberti archiepiscopi filius, Rogerus de Bellomonte, Rogerus de Montegomerici, Willelmus filius Osberni, Hugo uicecomes. Horum ingeniis atque industria conseruari posset incolumis; nec adeo senatoribus ducentis indigeret freta his Romana respublica, si quanta apud ueteres nunc polleret. In omni tamen deliberatione prudentie principis a cunctis concessum fuisse comperimus, ac si mente  diuina quid agendum foret aut uitandum prenosceret. Pie agentibus Deus dedit sapientiam, ait quidam peritus diuinorum. Ille autem ab infantia pie operabatur. Quantum uero iubere libuit, tantum, nisi necessitas obsisteret, paruere cuncti. Quam igitur prudenti ipsius dispositione naues fierent, armis, uiris, commeatu aliisque rebus que bello sunt usui, instruerentur, qualiter totius Northmannie studia feruerent, prolixum est per singula enarrare. Neque minus prouide disposuit qui Northmanniam se absente gubernarent ac tutarentur. Conuenit etiam externus miles in auxilium copiosus, quos ex parte notissima ducis liberalitas, uerum omnes iuste cause fiducia contraxit. Rapina omni interdicta, stipendio ipsius millia militum quinquaginta alebantur, dum  uentorum incommoditas ad portum Diue detinebat mora menstrua. Ea illius temperantia fuit ac prudentia: militibus et hospitibus abunde sumptus ministrabatur, nemini rapere quidpiam concedebatur, prouincialium tuto armenta uel greges pascebantur, seu per campestria, seu per tesqua: segetes falcem cultoris intacte exspectabant, quas nec attriuit superba equitum effusio, nec demessuit pabulator. Homo imbecillis aut inermis, equo cantans qua libuit uersabatur, turmas militum cernens, non exhorrescens.

Tempore eodem sedebat sancti Petri Rome papa Alexander dignissimus cui obediret, quemque consuleret Ecclesia uniuersa. Responsa etenim edebat iusta salutariaque. Is presul Luciensis, cum altiorem gradum nullatenus appeteret, uiolento plurimorum  consensu, quorum apud Romanos tunc precellebat auctoritas, ingenti concilio assentiente, in eo locatus est primatu quo presulum orbis terre caput existeret atque magister. Allectionem hanc sanctitate meruerat atque doctrina. Per eadem post ad ortum solis et occasum effulgebat. Neque sui cursus limitem sol immutabilius natura, quam per ueritatis ille directum tendebat uita, quodquod ubiquaque per mundum potuit, iniquum corrigens, nulli concedens. Huius apostolici fauorem petens dux, intimato negotio quod agitabat, uexillum accepit eius benignitate, uelut suffragium sancti Petri, quo primo confidentius ac tutius inuaderet aduersarium.

Et Romanorum imperatori Henrico, Henrici imperatoris  filio, nepoti imperatoris Conradi, nouiter iunctus fuit in amicitia, cuius edicto in quemlibet hostem Germania ei, si postularet, ueniret adiutrix. Rex quoque Danorum Suenus fidem legationibus ei spopondit, sed inimicis eius amicum exhibebat se fidelem, sicut in sequentibus legendo ipsius detrimenta spectabis.

Heraldus interea promptus ad decernendum prelio siue terrestri, siue nauali, plerumque cum immani exercitu ad littus marinum operiens, callide subornatos transmisit exploratores. Quorum deprehenso uni, causamque sui aduentus qua preceptum est specie obtegere conato, dux animi sui magnitudinem prodidit his uerbis: »Non indiget, inquit, Heraldus auri sui uel argenti iactura tuam aliorumque  fidem atque solertiam emere, qui subdole speculatum nos ueniatis. Quid consulatur, quid apparetur apud nos certior eum quam uelit et opinione eius citior index, quippe mea presentia docebit. Hoc ex me refer illi mandatum, nec ullam aduersitatem ex nobis ei suscipiendam esse, quominus reliquam etatem securus agat nisi intra annuum spatium, ubi tutiorem locum suis pedibus sperat, me conspexerit.« Stupentes uero grande promissum primores Northmannorum, multi diffidentiam suam non reticent. Amplificant oratione quam desperatio dictauit, opes Heraldi suas diminuunt. Thesauris illum abundare, quibus partis sue duces et reges prepotentes conducantur; classem habere plurimam, homines in ministeriis nauticis peritissimos qui sepius  pericula et prelia maritima sint experti. Terra illius uti diuitiis, ita militis copia hanc multipliciter superari. Quis enim, iuxta prestitutum, naues perfici, aut perfectis remiges inueniri annuo spatio posse speraret? Quis noua hac expeditione pulcherrimum statum patrie in omnem redigi miseriam non timeret? Quis Romani imperatoris opes ea uinci difficultate non affirmaret?

Erexit autem diffidentes dux hac elocutione: »Innotuit nobis, ait, Heraldi sapientia, terrorem nobis ingerit, sed spem auget. Sua quidem inutiliter expendet, aurum dissipans, non consolidans honorem. Non eo animi uiget robore, quo uel minimum quid meorum polliceri audeat. At arbitrio meo pariter que mea sunt, queque dicuntur illius, promittentur atque  dabuntur. Hostem haud dubie superabit, qui non minus que hostis possidet quam propria largiri ualet. Nauigio quo sufficiente citius gaudebimus, non prepediemur. Sint illi experti, que nos cum felicitate maiore experiamur. uirtute melius quam numero militum bella geruntur. Preterea, ne rapinam amittat ille pugnabit, nos que dono accipimus beneficiis comparauimus, requirimus. Que partis nostre prima fiducia periculum omne depellens, letissimum triumphum nobis, summum decus, preclarissimum nomen dabit.« Etenim constabat uiro catholico ac sapienti quod omnipotentia Dei, nichil uolens iniquum, iustam causam cadere non sineret, presertim consideranti sese qui non tantum ditionem  suam et gloriam augere, quantum ritus Christianos partibus in illis corrigere intendit. Iam tota classis prouidentissime exornata ab ostio Diue uicinisque portubus, ubi Nothum, quo transmitterent, diutius exspectauere zephyri flatu in stationem sancti Gualerici delata est. Ibi quoque precibus, donis, uotis, celesti suffragio se commisit optime confidens princeps quem neque mora siue contrarietas uenti, neque terribilia naufragia, neque pauida fuga multorum, qui fidem spoponderant, frangere preualent. Quin et consilio aduersitatibus obuius, submersorum interitus, quantum poterat, occultauit, latentius tumulando, commeatum in dies augendo, inopiam leniuit. Ad hoc hortamine diuerso retraxit exterritos, animauit pauentes. Sacris supplicationibus adeo  decertauit ut corpus etiam acceptissimi Deo confessoris Gualerici contra prepedientem et pro secundo uento extra basilicam deferret; concurrente in eadem humilitatis arma concione profecturorum cum ipso.

Spirante dein aura exspectata uoces cum manibus in celum gratificantes, ac simul tumultus inuicem incitans tollitur, terra quam properantissime deseritur, dubium iter quam cupientissime initur. Eo namque celeritatis motu impelluntur ut cum armigerum hic, socium inclamet ille, plerique immemores clientum, aut sociorum, aut rerum necessariarum, id solum, ne relinquantur, cogitant ac festinant. Increpat tamen atque urget in puppes ardens uehementia ducis, si quos ullatenus moram  nectere notat. uerum ne prius luce littus, quo intendunt, attingentes, iniqua et minus nota statione periclitentur, dat preconis uoce edictum, ut cum in altum sint deducte, paululum noctis conquiescant non longe a sua rates cuncte in anchoris fluitantes, donec in eius mali summo lampade conspecta, extemplo buccine clangorem cursus accipiant signum. Memorat antiqua Grecia Atridem, Agamennona fraternos thalamos ultum iuisse mille nauibus; protestamur nos Willelmum diadema regium requisisse pluribus. Xerxem fabulatur illa Seston et Abidon ponto disiunctas urbes nauium ponte coniunxisse; Willelmum nos reuera propagamus uno clauo sue potestatis Nortmannici soli et Anglici amplitudinem copulauisse. Willelmum qui a nullo unquam superatus  patriam inclytis ornauit tropeis, clarissimis locupletauit triumphis, superiore hostis manu deuicto Xerxi, et sine classe equandum, ac fortitudine anteponendum censemus.

Solutis noctu post quietem nauibus, uehens ducem, retro ceteras agillime reliquit ardentius ad uictoriam properantis, imperio sue uelocitatis parilitate quasi obtemperans. Iussus mane remex mari ab alto, num que ueniant conseque speculari, preter pelagus et era prospectui suo aliud nichil comparere indicat. Confestim anchora iacta, ne metus atque meror comitem turbam confunderet, abundans prandium nec Baccho pigmentato carens animosissimus dux, ac si in cenaculo domestico memorabili  cum hilaritate accepit, cunctos actutum affore promittens, Deo, cuius eos tutele credidit, adducente. Non indignum duceret Mantuanus petarum princeps laudibus Aenee Troiani, qui prisce Rome ut parens gloria fuit, securitatem atque intentionem huius mense inserere. Inquisitus denuo speculator, naues quatuor aduenire, tertio tantas exclamat ut arborum ueliferarum uberrima densitas nemoris prestet similitudinem. Quo proinde spes ducis gaudio sit mutata, quam ex intimo corde diuinam glorificauerit pietatem, coniiciendum cuiuis relinquimus. Peneuesellum prospero flatu prouectus, libere nauibus egreditur, pugna nulla obstante.  Equidem Heraldus in Eboracensem pagum recesserat, cum fratre suo Tostillo et Heraldo Noricorum rege dimicaturus. Nec mirere quod germanus permotus iniuriis, inuasi honoris emulus arma externa adduxit in Heraldum, quem germana quoque illi moribus absimillima cum armis non ualeret, uotis impugnabat et consilio, luxuria fedum, truculentum homicidam, diuite rapina superbum, aduersarium equi et boni. uoluit autem uirilis prudentie femina, intelligens honesta quelibet, ac uita colens, Willelmum, Anglis dominari, quem Edwardi regis mariti sui adoptio filii loco sibi succedere statuit, sapientem, iustum, fortem.



BELLUM INTER WILLELMUM DUCEM ET HERALDUM REGEM ANGLORUM.


 Gaudentes arrepto littore Northmanni prima munitione Peneuesellum, altera Hastingas occupauere, que sibi receptaculo, nauibus propugnaculo forent. Marius, aut magnus Pompeius, uterque eximius, calliditate atque industria meritus triumphum, hic adducto Romam in uinculis Iugurtha, ille coacto Mithridate ad uenenum, sic in hostium fines delatus formidaret agens militem uniuersum, se in periculum seorsim ab agmine cum legione segniter daret. Fuit illorum, et est ducum consuetudinis dirigere, non ire exploratores, magis ad uitam sibi, quam ut exercitui prouidentiam suam conseruarent. Willelmus uero cum uiginti quinque non amplius militum comitatu promptus ipse loca et incolas explorauit. Inde reuertens ob asperitatem tramitis pedes, re non  absque risu gesta, quanquam lector forte rideat, serie laudi materiam dedit, gestans in humero sociatam sue loricam satellitis, dum nominatissimum ui corporis ut animi Osberni filium Willelmum ferreo fasce leuauit.

Diues quidam finium illorum inquilinus, natione Northmannus, Robertus filius Guimare nobilis mulieris, Hastingas duci domino suo atque consanguineo nuntium destinauit, his uerbis: »Preliatus cum fratre proprio rex Heraldus et cum rege Noricorum quo fortiorem sub celo nullum uiuere opinio fuit, pugna una ambos occidit, ingentes eorum exercitus deleuit. Animatus eo successu, festinus redit in te, numerosissimum populum ducens ac robustisismum, aduersus quem non amplius tuos quam totidem despectabiles  canes estimo ualere. Prudens uir computaris, domi militieque cuncta hactenus prudenter egisti. Nunc tibi consule, prouide, labora, ne per temeritatem in discrimen unde non euadas temetipse precipites. Suadeo intra munitiones mane, manu ad presens confligere noli.«

Dux contra nuntio: »Pro mandato, inquit, quo mihi dominus tuus uult esse cautum, quanquam sine contumelia suadere decuerit, gratias ipsi et hec refer. Non me tutarer ualli aut menium latebris,  sed confligerem quamprimum cum Heraldo, nec diffiderem fortitudine meorum cum suis eum contritum iri, uoluntate diuina non resistente; tametsi decem sola millia uirorum haberem, quales ad sexaginta millia adduxi.«

Quadam uero die, dum custodiam nauium uiseret dux, indicatum est forte spatianti prope naualia monachum Heraldi legatum adesse. Ipse protinus illum conuenit ingeniosa hac elocutione: »Proximus, infit, ego sum Willelmi comitis Northmannorum ac dapifer. Cum alloquendi nisi per me copiam habere non poteris; quod affers mihi narra. Libens ille cognoscet idem per me, quia neminem suorum cariorem habet me. Post opportune uti uoles mea opera, coram locutum uenies.« Legatione percepta,  patefaciente monacho, sine cunctatione, dux legatum hospitio recipi et officiosa humanitate curari precepit. Ipse interim secum et cum suis quid mandatis responderet deliberabat.

In crastino discumbens in medio primatum suorum, cucullato aduocato dixit: »Ego sum Willelmus Dei gratia Northmannorum princeps. Que mihi hesterno die retulisti, in horum nunc presentia refer.« Legatus ita elocutus est: »Hec tibi mandat rex Heraldus: Terram eius ingressus es; qua fiducia, qua temeritate nescit. Meminit quidem quod rex Edwardus te Anglici regni heredem fore pridem decreuerit et quod ipse in Northmannia de hac successione securitatem tibi firmauerit. Nouit autem iure suum esse regnum, idem eiusdem regis  domini sui dono in extremis illius sibi concessum. Etenim ab eo tempore, quo beatus Augustinus in hanc uenit regionem, communem gentis huius fuisse consuetudinem donationem quam in ultimo fine suo quis fecerit, eam ratam haberi. Quapropter de terra iuste sua cum tuis te regredi postulat. Alioquin amicitiam et cuncta pacta per ipsum in Northmannia tibi firmata soluet, penes te omnino relinquens ea.«

Auditis Heraldi mandatis, dux monachum inquisiuit  num legatum suum ad Heraldum cum salute perducere uellet. Ille salutis eius ut proprie curam se habiturum spopondit. Dux illico uerbis his monachum Fiscamnensem quemdam instruxit, que citius Heraldo deferret. »Non temere, neque iniuste, sed consulto et equitatis ductu in hanc terram transuectus sum, cuius me heredem, ut Heraldus ipse fatetur, statuit dominus meus et consanguineus rex Edwardus, ob maximos honores et plurima beneficia que illi atque fratri suo, nec non hominibus eorum ego et maiores mei impendimus; et quoniam omnium, qui genus suum attingerent, me credebat excellentissimum, qui optime ualerem uel ei quandiu uiueret subuenire, uel posteaquam decederet regnum gubernare. Sane neque id absque suorum optimatum  consensu, uerum consilio Stigandi archiepiscopi, Godwini comitis, Leurici comitis, Sigardi comitis, qui etiam iureiurando suis manibus confirmauerunt, quod post Edwardi decessum me reciperent dominum, nec ullatenus peterent in uita illius patriam hanc ullo impedimento contra me occupari. Obsides mihi dedit Godwini filium ac nepotem. Postremo Heraldum ipsum in Northmanniam transmisit, ut quod pater eius atque ceteri supranominati hic mihi iurauere absenti, is ibi presens iuraret presenti. Qui dum pergeret ad me, in periculum captionis incidit, unde mea eum prudentia ac fortitudine eripui. Se mihi per manus suas dedit, sua manu securitatem mihi de regno Anglico firmauit. Presto ego sum ad agendum causam contra illum in iudicio,  siue placet ille iuxta ius Northmannorum, siue potius Anglorum. Si secundum equitatis ueritatem decreuerint Northmanni aut Angli, quod ille regnum hoc iure debeat possidere, cum pace possideat. Si uero mihi iustitie debito reddendum esse consenserint, mihi dimittat. At si conditionem hanc repudiauerit, non duco iustum ut homines mei uel sui concidant preliando, quorum in lite nostra culpa nulla est. Ecce paratus ego sum capite meo contra caput illius asserere quod mihi potius quam illi iure cedat regnum Anglicum.«

Hanc uerborum ducis diligenter compertam sententiam magis quam dictatum nostrum in oculos plurimorum uenire uolumus, quia plurimorum perpetuo fauore eum desideramus laudari. Pulchre  colligetur et ex ea, quod uere prudens, iustus, pius, ac fortis exstiterit. Rationum namque copia, sicut liquet attento, quas infirmare nec ualeret eloquentie Romane maximus auctor Tullius, Heraldi rationem destruxit. Denique iudicium quod iura gentium definirent, accipere presto fuit. Anglos inimicos mori ob litem suam noluit, singulari certamine proprio capite causam determinare uoluit. Ut ergo mandata eadem Heraldo appropinquanti per monachum sunt relata, stupore expalluit, atque diu ut elinguis obticuit. Roganti autem responsum legato semel et iterum, primo respondit: »Pergimus continenter; secundo pergimus ad pretium.« Instabat legatus ut aliud responderetur, repetens non interitum exercituum,  sed singulare certamen Northmanno duci placere. Nam uir strenuus et bonus iustum aliquid ac letum renuntiare, nec multos occumbere uolebat, Heraldi caput, pro quo minor fortitudo, equitas nulla staret, casurum confidens. Tum leuato Heraldus in celum uultu, ait: »Dominus inter me et Willelmum hodie quod iustum est decernat.« Regnandi siquidem cupidine cecatus, simul ob trepidationem oblitus iniurie, conscientiam in ruinam sui rectum iudicem optauit.

Interea exploratum directi ducis iussu probatissimi equites, hostem adesse citi nuntiant. Accelerabat enim eo magis rex furibundus, quod propinqua castris Northmannorum uastari audierat. Nocturno etiam incursu aut repentino minus cautos opprimere  cogitabat. Et ne perfugio abirent, classe armata ad septingentas naues in mari opposuerat insidias. Dux propere quotquot in castris inuenti sunt , omnes iubet armari. Ipse, mysterio misse quam maxima cum deuotione assistens, corporis ac sanguinis Dominici communicatione suum corpus et animam muniuit. Appendit etiam humili collo suo reliquias quarum fauorem Heraldus abalienauerat sibi, uiolata fide quam super eas iurando sanxerat. Aderant comitati e Northmannia duo pontifices, Odo Baiocensis et Goisfredus Constantinus, una multus clerus et monachi nonnulli. Id collegium precibus pugnare disponitur. Terreret alium lorice, dum uestiretur, sinistra conuersio. Hanc conuersionem  risit ille ut casum, non ut mali prodigium expauit.

Exhortationem qua pro tempore breuiter militum uirtuti plurimum alacritatis addidit, egregiam fuisse non dubitamus, et si nobis, non ex tota dignitate sua relatam. Commonuit Northmannos, quod in multis atque magnis periculis uictores tamen se duce semper exstiterint; commonuit omnes patrie sue nobilium gestorum magnique nominis nunc probandum esse manu qua uirtute polleant, quem gerant animus; iam non id agi quis regnans uiuat, sed quis periculum imminens cum uita euadat; si more uirorum pugnent, uictoriam, decus, diuitias habituros; alioquin aut ocius trucidari, aut captos ludibrio fore hostibus crudelissimis; ad hoc ignominia sempiterna infamatum iri; ad effugium nullam uiam  patere, cum hinc arma et inimica ignotaque regio obsistant, illinc pontus et arma; non decere uiros multitudine terreri; sepenumero Anglos hostili ferro deiectos cecidisse, plerumque superatos in hostis uenisse deditionem, nunquam gloria militie laudatos, imperitos bellandi strenua uirtute paucorum facile posse conteri, presertim cum iuste cause presidium celeste non desit. Audeant modo, nequaquam cedant, triumpho citius gauisuros fore.

Hac autem commodissima ordinatione progreditur: uexillo preuio quod apostolicus transmiserat; pedites in fronte locauit, sagittis armatos et balistis, item pedites in ordine secundo firmiores et loricatos, ultimo turmas equitum, quorum ipse fuit in  medio cum firmissimo robore; unde in omnem partem consuleret manu et uoce. Scribens Heraldi agmen illud ueterum aliquis, in eius transitu flumina epotata, siluas in planum reductas fuisse memoraret. Maxime enim ex omnibus undique regionibus copie Anglorum conuenerant. Studium pars Heraldo, cuncti patrie prestabant, quem contra extraneos, tametsi non iuste, defensare uolebant. Copiosa quoque auxilia miserat eis cognata terra Danorum. Non tamen audentes cum Willelmo ex equo confligere, plus eum quam regem Noricorum extimentes, locum editiorem preoccupauere, montem silue per quam aduenere uicinum. Protinus equorum ope relicta, cuncti pedites constitere densius conglobati. Dux cum suis neque loci territus asperitate, ardua cliui  sensim ascendit. Terribilis clangor lituorum pugne signa cecinit, utrinque Northmannorum alacris audacia pugne principium dedit: taliter cum oratores in iudicio litem agunt de rapina, prior ferit dictione qui crimen intendit. Pedites itaque Northmanni propius accedentes prouocant Anglos, missilibus in eos uulnera dirigunt atque necem. Illi contra fortiter quo quisque ualet ingenio resistunt. Iactant cuspides ac diuersorum generum tela, seuissimas quasque secures et lignis imposita saxa. Iis ueluti mole lethifera statim nostros obrui putares. Subueniunt equites et qui posteriores fuere fiunt primi. Pudet eminus pugnare, gladiis rem gerere audent. Altissimus clamor hinc Northmannicus, illinc barbaricus armorum sonitu et gemitu morientium  superatur. Sic aliquandiu summa ui certatur ab utrisque. Angli nimium adiuuantur superioris loci opportunitate, quem sine procursu tenent et maxime conferti, ingenti quoque numerositate sua atque ualidissima corpulentia; preterea pugne instrumentis, que facile per scuta uel alia tegmina uiam inueniunt. Fortissime itaque sustinent uel propellunt ausos in se districtum ensibus impetum facere. uulnerant eos qui eminus in se iacula coniiciunt. Ecce igitur hac seuitia perterriti auertuntur pedites pariter atque equites Britanni et quotquot auxiliares erant in sinistro cornu, cedit fere cuncta ducis acies, quod cum pace dictum sit Northmannorum inuictissime nationis. Romane maiestatis exercitus copias regum continens, uincere solitus terra  marique fugit aliquando, cum ducem suum sciret aut crederet occisum. Credidere Northmanni ducem ac dominum suum cecidisse. Non ergo nimis pudenda fuga cessere, minime uero dolenda, cum plurimum iuuerit.

Princeps namque prospiciens multam partem aduerse stationis prosiluisse et insequi terga suorum, fugientibus occurrit et obstitit, uerberans aut minans hasta. Nudato insuper capite detractaque galea exclamans: »Me, inquit, circumspicite; uiuo et uincam, opitulante Deo. Que uobis dementia fugam suadet? Que uia patebit ad effugiendum? Quos ut pecora mactare potestis, depellunt uos et occidunt. uictoriam deseritis, ac perpetuum honorem; in  exitium curritis ac perpetuum opprobrium. Abeundo, mortem nullus uestrum euadet.« His dictis, receperunt animos. Primus ipse procurrit, fulminans ense, strauit aduersam gentem que sibi regi suo rebellans commeruit mortem. Exardentes Northmanni et circumuenientes aliquot millia insecuta se, momento deleuerunt ea, ut ne quidem unus superesset. Ita confirmati uehementius immanitatem exercitus inuaserunt; qui maximum detrimentum passus non uidebatur minor. Angli confidenter totis uiribus oppugnabant, id maxime laborantes, ne quem aditum irrumpere uolentibus aperirent. Ob nimiam densitatem eorum labi uix potuerunt interemi *. Patuerunt tamen in eos uie incise per diuersas partes fortissimorum militum ferro. Institerunt eis Cenomanici,  Francigene, Britanni, Aquitani, sed cum precipua uirtute Northmanni.

Tiro quidam Northmannus Robertus, Rogerii de Bellomonte filius, Hugonis de Mellento comitis ex Adelina sorore nepos et heres prelium illo die primum experiens egit quod eternandum esset laude, cum legione quam in dextro cornu duxit irruens, ac sternens magna cum audacia. Non est nostre facultatis, nec permittit intentio nostra singulorum fortia facta pro merito narrare. Copia dicendi ualentissimus, qui bellum illud suis oculis didicerit, difficillime singula queque persequeretur. At hoc nos illo properamus, ut finita Willelmi comitis laude, Willelmi regis gloriam scribamus.

Animaduertentes Northmanni, sociaque turba,  non absque nimio sui incommodo hostem tantum simul resistentem superari posse, terga dederunt, fugam ex industria simulantes. Meminerunt quam optate rei paulo ante fugam dederit occasionem. Barbaris cum spe uictorie ingens letitia exorta est. Sese cohortantes exsultante clamore nostros maledictis increpabant et minabantur cunctos illico ruituros esse. Ausa sunt, ut superius, aliquot millia, quasi uolante cursu, quos fugere putabant urgere. Northmanni repente regyratis equis interceptos et inclusos undique mactauerunt, nullum relinquentes. Bis eo dolo simili euentu usi, reliquos maiori cum alacritate aggressi sunt, aciem adhuc horrendam et quam difficillimum erat circumuenire. Fit deinde insoliti generis pugna; quam altera pars incursibus  et diuersis motibus agit; altera, uelut humo affixa tolerat. Languent Angli, et quasi reatum ipso defectu confitentes, uindictam patiuntur. Sagittant, feriunt, perfodiunt Northmanni, mortui plus, dum cadunt, quam uiui moueri uidentur. Leuiter sauciatos non permittit euadere, sed comprimendo necat sociorum densitas. Ita felicitas pro Willelmo triumpho maturando cucurrit.

Interfuerunt huic prelio Eustachius Bolonie comes, Willelmus Richardi Ebroicensis comitis filius, Goisfredus Rotronis Moritonie comitis filius, Willelmus Osberni filius, Haimerius Toarcensis preses, Gualterus Giffardus, Hugo de Monteforti, Rodolphus de Toneia, Hugo de Grentmaisnil, Willelmus de Guarenna, aliique  quamplures militaris prestantie fama celebratissimi et quorum nomina historiarum uoluminibus inter bellicosissimos commendari deceat. Willelmus uero dux eorum adeo prestabat eis fortitudine, quemadmodum prudentia, ut antiquis ducibus Grecorum siue Romanorum qui maxime scriptis laudantur, aliis merito sit preferendus, aliis comparandus. Mobiliter duxit ille cohibens fugam, dans animos periculi socius, sepius clamans ut uenirent, quam iubens ire. Unde liquido intelligitur, uirtutem illi preuiam pariter fecisse militibus iter et audaciam. Cor amisit absque uulnere pars hostium non modica, prospiciens hunc admirandum ac terribilem equitem. Equi tres ceciderunt sub eo confossi. Ter ille desiluit intrepidus, nec diu mors uectoris inulta  remansit. Hic uelocitas eius, hic robur eius uideri potuit corporis et animi. Scuta, galeas, loricas, irato mucrone et moram dedignante penetrauit; clypeo suo nonnullos collisit. Mirantes eum peditem sui milites, plerique confecti uulneribus, corde sunt redintegrati. Et nonnulli, quos iam sanguis ac uires deficiunt, scutis innixi uiriliter depugnant, aliqui uoce et nutibus, cum aliud non ualent, socios instigant, ne timide ducem sequantur, ne uictoriam e manibus dimittant. Auxilio ipse multis atque saluti fuit.

Cum Heraldo tali, qualem pemata dicunt Hectorem uel Turnum, non minus auderet Willelmus congredi singulari certamine, quam Achilles cum Hectore, uel Aeneas cum Turno. Tydeus aduersum  iusidiatos quinquaginta rupis petiuit opem, Willelmus par, haud inferior loco, solus non extimuit mille. Scriptor Thebaidos uel Aeneidos, qui libris in ipsis petica lege de magnis maiora canunt, ex actibus huius uiri eque magnum, plus dignum considerent [f., conficerent] opus uera canendo. Profecto, si quantum dignitas materie suppeditaret carminibus edissererent condecentibus, inter diuos ipsorum styli uenustate transferrent eum. Nostra uero tenuis prosa titulatura ipsius humillime regnantibus pietatem in cultu ueri Dei, qui solus ab eterno in finem seculorum et ultra Deus est, prelium, quo tam fortiter quam iuste uicit, ueraci termino breuique concludat.

Iam inclinato die, haud dubie intellexit exercitus  Anglorum se stare contra Northmannos diutius non ualeri. Nouerunt se diminutos interitu multarum legionum, regem ipsum et fratres eius, regnique primates nonnullos occubuisse, quotquot reliqui sunt prope uiribus exhaustos, subsidium quod exspectent nullum relictum. uiderunt Northmannos non multum decreuisse peremptorum casu, et quasi uirium incrementa pugnando sumerent, acrius quam in principio imminere; ducis eam seuitiam que nulli contra stanti parceret, eam fortitudinem que nisi uictrix non quiesceret. In fugam itaque conuersi quantocius abierunt, alii raptis equis, nonnulli pedites, pars per uias, plerique per auia. Iacuerunt in sanguine qui niterentur, aut surgerent, non ualentes  profugere. ualentes fecit aliquos salutem ualde cupiens animus. Multa siluestribus in abditis remanserunt cadauera, plures obfuerunt sequentibus per itinera collapsi. Northmanni licet ignari regionis, auide insequebantur, cedentes rea terga, imponentes manum ultimam secundo negotio. A mortuis etiam equorum ungule supplicia sumpsere, dum cursus fieret super iacentes. Rediit tamen fugientibus confidentia, nactis ad renouandum certamen maximam opportunitatem prerupti uallis et frequentium fossarum. Gens equidem illa natura semper in ferrum prompta fuit, descendens ab antiqua Saxonum origine, ferocissimorum hominum. Propulsi non fuissent, nisi fortissima ui urgente. Regem Noricorum, magno exercitu fretum et bellicoso,  quam facile nuper uicerunt.

Cernens autem felicium signorum ductor cohortes inopinato collectas, quamuis nouiter aduenire subsidium putaret, non flexit iter neque substitit, terribilior cum parte haste quam grandia spicula uibrantes, Eustachium comitem cum militibus quinquaginta auersum et receptui signa canere uolentem, ne abiret uirili uoce compellauit. Ille contra familiariter in aurem ducis reditum suasit, proximam ei si pergeret mortem predicens. Hec inter uerba percussus Eustachius inter scapulas ictu sonoro, cuius grauitatem statim sanguis demonstrabat naribus et ore, quasi moribundus euasit ope comitum. Dux, fortitudinem omnino dedignans aut dedecus, inuadens protriuit aduersarios. In eo congressu  Northmannorum aliqui nobiliores ceciderunt, aduersitate loci uirtute eorum impedita. Sic uictoria consummata, ad aream belli regressus, reperit stragem quam non absque miseratione conspexit, tametsi factam in impios, tametsi tyrannum occidere iusto bello, sit pulchrum, fama gloriosum, beneficio gratum. Late solum operuit sordidatus in cruore flos Anglice nobilitatis atque iuuentutis. Propius regem fratres eius duo reperti sunt. Ipse carens omni decore quibusdam signis, nequaquam facie, recognitus est et in castra ducis delatus, qui tumulandum eum Willelmo agnomine Maletto coacessit, non matri pro corpore dilecte prolis auri par pondus offerenti. Sciuit enim non decere tali commercio aurum accipi. Aestimauit indignum fore  ad matris libitum sepeliri, cuius ob nimiam cupiditatem insepulti remanerent innumerabiles. Dictum est illudendo oportere situm esse custodem littoris et pelagi, que cum armis ante uesanus insedit. Nos tibi, Heralde, non insultamus, sed cum pio uictore tuam ruinam lacrymato miseramur et plangimus te. uicisti digno te prouentu ad meritum tuum et in cruore iacuisti et in littoreo tumulo iaces, et posthume generationi tam Anglorum quam Northmannorum abominabilis eris. Corruere solent qui summam in mundo potestatem summam beatitudinem putant; et ut maxime beati sint rapiunt eam, raptam ui bellica retinere nituntur. Atqui tu fraterno sanguine maduisti, ne fratris magnitudo te  faceret minus potentem. Ruisti dein furiosus in alterum conflictum, ut adiutus patrie parricidio regale decus non amitteres. Traxit igitur te clades contracta per te. Ecce non fulges in corona, quam perfide inuasisti, non resides in solio, quod superbe ascendisti. Arguunt extrema tua quam recte sublimatus fueris Edwardi dono in ipsius fine. Regum terror cometa, post initium altitudinis tue coruscans, exitium tibi uaticinatus fuit.

uerum, omissa nenia, felicitatem quam eadem stella portendit disseramus. Argiuorum rex Agamemnon, habens in auxilio multos duces atque reges, unicam urbem Priami dolo uix euertit obsidionis anno decimo. Que fuerint eius militum ingenia, que uirtus, carmina testantur. Item Roma sic  adulta opibus, ut orbi terrarum uellet presidere, urbes aliquot deuicit, singulas pluribus annis. Subegit autem urbes Anglorum cunctas dux Willelmus copiis Northmannie uno die ab hora tertia in uesperum, non multo extrinsecus adiutorio. Si tuerentur eas menia Troiana, breui talis uiri manus et consilium excinderent Pergama. Posset illico uictor sedem regiam adire, imponere sibi diadema, terre diuitias in predam suis militibus tribuere, quosque potentes alios iugulare, alios in exsilium eiicere. Sed moderatius ire placuit, atque clementius dominari. Consueuit namque pridem adolescens temperantia decorare triumphos. Par fuisset, Anglorum qui sese per iniuriam tantam pessumdederunt  in mortem, carnes gula uulturis lupique deuorari, ossibus insepultis campos fore sepultos. Ceterum, illi crudele uisum est tale supplicium. uolentibus ad humandum eos colligere liberam concessit potestatem. Humatis autem suis, dispositaque custodia, Hastingas cum strenuo prefecto Romanerium accedens, quam placuit penam exegit pro clade suorum, quos illuc errore appulsos fera gens adorta prelio cum utriusque partis maximo detrimento fuderat.

Hinc Doueram contendit, ubi populum innumerabilem congregatum acceperat, quod locus ille inexpugnabilis uidebatur. At eius propinquitate Angli perculsi, neque nature uel operis munimento, neque multitudini uirorum confidunt. Situm est id castellum  in rupe mari contigua, que naturaliter acuta, undique ad hoc ferramentis elaborate incisa, in speciem muri directissima altitudine, quantum sagitte iactus permetiri potest, consurgit; quo in latere unda marina alluitur. Cum autem Castellani supplices deditionem pararent, armigeri exercitus nostri prede cupidine ignem iniecerunt. Flamma leuitate sua uolitans pleraque corripuit. Dux nolens incommoda eorum, qui secum deditionaliter agere ceperant, pretium dedit restituendarum edium aliaque amissa recompensauit. Seuerius animaduerti precepisset in auctores incendii, ni utilitas et numerositas ipsorum occultauisset eos. Recepto castro, que minus erant per dies octo addidit firmamenta. Milites illic recentibus carnibus et aqua utentes,  multi profluuio uentris exstincti sunt, plurimi in extremum uite debilitati discrimen. Aduersa tamen et hec fortitudinem ducis non fregerunt. Custodiam inibi quoque relinquens et dysenteria languentes, ad perdomandum quos deuicit proficiscitur. Occurrunt ultro Cantuarii haud procul a Douera, iurant fidelitatem, dant obsides. Contremuit etiam potens metropolis metu et, ne funditus caderet, ullatenus resistendo, maturauit impetrare statum obediendo. ueniens postero die ad Fractam Turrim castra metatus est, quo in loco grauissima sui corporis ualetudine animos familiarium pari conturbauit egritudine. uolens autem publicum bonum, ne exercitus egestate rerum necessariarum laboraret, noluit indulgere sibi moras ibi agendo. Quanquam fuerit commune  proficuum ac ualde optandum optimum ducem ad sanitatem conualere.

Interea Stigandus, Cantuariensis archipresul, qui sicut excellebat opibus atque dignitate, ita consultis plurimum apud Anglos poterat, cum filiis Algardi aliisque prepotentibus prelium minatur. Regem statuerant Edgarum Adelinum, ex Edwardi regis nobilitate annis puerum. Erat uidelicet eorum uoti summa non habere dominum quem non habuere compatriotam. uerum, qui dominari debuit eis, intrepide approperans, ubi frequentiorem audiuit eorum conuentum, non longe a Lundonia consedit.

Preterluit eam urbem fluuius Tamesis, peregrinas e portu marino diuitias aduectans. Cum solos ciues habeat, copioso ac prestantia militari famoso incolatu  abundat. Tunc uero confluxerat ad ipsam hospes turba propugnatorum, quam, licet ambitu nimis ampla, non facile capiebat. Premissi illo equites Northmanni quingenti, egressam contra se aciem refugere intra menia impigre compellunt, terga cedentes. Multe stragi addunt incendium, cremantes quidquid edificiorum citra flumen inuenere, ut malo duplici superba ferocia contundatur. Dux progrediens dein quoquo uersum placuit, transmeato flumine Tamesi, uado simul atque ponte ad oppidum Guarengefort [Walengford] peruenit.

Adueniens eodem Stigandus pontifex metropolitanus, manibus ei sese dedit, fidem sacramento confirmauit, abrogans Adelinum quem leuiter elegerat. Hinc procedenti, statim ut Lundonia conspectui  patebat, obuiam exeunt principes ciuitatis, sese cunctamque ciuitatem in obsequium illius, quemadmodum ante Cantuarii tradunt, obsides quos et quot imperat adducunt. Orant post hec ut coronam sumat una pontifices atque ceteri summates; se quidem solitos esse regi seruire, regem dominum habere uelle. Consulens ille comitatos e Northmannia, quorum non minus prudentiam quam fidem spectatam habebat, patefecit eis quid maxime sibi dissuaderet quod Angli orabant; res adhuc turbidas esse, rebellare nonnullos, se potius regni quietem quam coronam cupere; preterea, si Deus ipsi hunc concedit honorem, secum uelle coniugem suam coronari; denique non oportere nimium properari,  dum in altum culmen ascenditur. Profecto non illi dominabatur regnandi libido. Sanctum esse intellexerat, sancteque diligebat coniugii pignus. Familiares contra suasere ut totius exercitus unanimi desiderio optari sciebant. Quanquam rationes eius apprime laudabiles dignoscerent, ex arcano uberrime sapientie manantes.

Aderat huic consilio Haimerius Aquitanus, preses Toarcensis, lingua non ignobilior quam dextra. Is, demirans et urbane extollens modestiam inquirentem animos militum num uellent dominum suum regem fieri, »Ad disceptationem, inquit, huiusmodi milites nunquam aut raro acciti sunt. Non est diu trahendum nostra deliberatione quod desideramus fieri quam ocissime.« At prudentissimi et optimi  uiri nequaquam ita cuperent in alto huius monarchie illum locari, nisi precipue idoneum peruiderent, licet ipsorum commoda et honores per exaltationem eius augeri uolentes. Ipse, iterum omnia secum perpendens, acquieuit tot petentibus totque suadentibus, presertim sperans, ubi regnare ceperit, rebellem quemque minus ausurum in se, facilius conterendum a se. Premisit ergo Lundoniam qui munitionem in ipsa construerent urbe et pleraque competentia regia magnificentia prepararent, moraturus interim per uicina. Aduersitas omnis procul fuit, adeo ut uenatui et auium ludo, si forte libuit, secure uacaret.

Die ordinationi decreto elocutus ad Anglos condecenti sermone Eboracensis archiepiscopus, equitatem  ualde amans, euo maturus, sapiens, bonus, eloquens, an consentirent eum sibi dominum coronari inquisiuit. Protestati sunt hilarem consensum uniuersi minime hesitantes, ac si celitus, una mente data unaque uoce. Anglorum uoluntati quam facillime Northmanni consonuerunt, sermocinato ad eos ac sententiam percunctato Constantini presule. Ceterum, qui circa monasterium in armis et equis presidio dispositi fuerunt, ignote nimio strepitu acceptorem sinistram arbitrati prope ciuitati imprudentia flammam iniecerunt. Sic electum consecrauit idem archiepiscopus eque sancta uita charus et inuiolata fama, imposuit ei regium diadema, ipsumque regio solio, fauente multorum presentia  presulum et abbatum, in basilica Sancti Petri apostoli, que regis Edwardi sepulcro gaudebat, in sacrosancta solemnitate Dominici Natalis, millesimo sexagesimo sexto Incarnationis Dominice anno. Repudiauit enim consecrari a Stigando Cantuariensi, quem per apostolici iustum zelum anathemate reprobatum didicerat. Nec minus insignia regum decuerunt personam eius, quam ad regimen idonee exstiterunt uirtutes eius. Cuius liberi atque nepotes iusta successione presidebunt Anglice terre, quam et hereditaria delegatione sacramentis Anglorum firmata et iure belli ipse possedit, coronatus tali eorumdem consensu, uel potius appetitu eiusdem gentis primatum. Etsi ratio sanguinis poscitur, pernotum est quam proxima consanguinitate  regem Edwardum attigerit filius ducis Roberti, cuius amita Richardi secundi soror, filie primi, Emma, genitrix fuit Edwardi.

Post celebratam ordinationem, non ut solitum est, post honorum augmenta, fieri, remissius laudabilia gerere cepit, sed nouo admirandoque ardore ad honestos et ingentes actus accenditur dignissimus rex, quod nomen, posito ducis nomine, libens acceptat stylus noster. Secularibus namque ac diuinis operam impendebat strenuam utrisque, ad seruitium tamen Regis omnium regum cor propensius habebat, quippe cui suos prouectus reputabat, contra quem potentia aut uita neminem mortalium potiri diu posse sciebat, a quo gloriam interminabilem, ubi temporalem finiret, exspectabat. In huius  ergo imperatoris quasi tributum large erogauit, quod Heraldi regis erarium auare inclusit. Terre illi sua fertilitate opime uberiorem opulentiam comportare soliti sunt negotiatores gaza aduectitia. Maximi numero, genere, artificio thesauri compositi fuerant, aut custodiendi ad uanum gaudium auaritie, aut luxu Anglico turpiter consumendi. Quorum partem ad ministros confecti belli magnifice erogauit, plurima ac pretiosissima egenis et monasteriis diuersarum prouinciarum distribuit. Id munificentie studium adiuuit non modicus census, quem undique ciuitates et locupletes quique obtulerant nouitio domino. Romane ecclesie Sancti Petri pecuniam in auro atque argento ampliorem quam dictu credibile sit, et ornamenta que Bizantium perchara haberet,  in manum Alexandri pape transmisit. Memorabile quoque uexillum Heraldi, hominis armati imaginem intextam habens ex auro purissimo, quo spolio pro munere eiusdem apostolici benignitate sibi misso par redderet; simul et triumphum de tyranno Rome ulteriusque optatum pulchre indicaret. Quanti famulorum Christi cetus tum leti gratiarum hymnos canebant pro uictore antea fautores, illius precum armatura, summatim recitamus. Mille Ecclesiis Francie, Aquitanie, Burgundie, necnon Aruernie, aliarumque regionum perpetuo celebre erit Willelmi regis memoriale. Beneficii magnitudo semper uiuens mori benefactoris memoriam non patietur. Alie cruces aureas admodum grandes insigniter  gemmatas, plereque libras auri uel ex eodem metallo uasa, nonnulla pallia uel pretiosum aliud quid accepere. Splendide adornaret metropolitanam basilicam, quod minimum in his donis cenobiorum aliquod letificauit. Ducibus atque regibus hec et scripta in hoc libello complura innotescere uelim ad exemplum aut incitamentum. Munera quidem gratissima Northmannie aduenerunt a suo dulci nato, pio patre festinante affectu missa, cum seuitia temporis atque maris intrante Ianuario esset acerrima. Nuntium uero euentus, cuius exspectatione intenta fuit et anxia, millies cariorem accepit. Nec enim adeo gratum acciperet quidquid Arabia pulchrum aut suaue donare posset. Nullus unquam illuxit ei dies letior, quam cum certo resciuit principem  suum, auctorem sui quieti status, regem esse. Urbes, castella, uille, monasteria, multum pro uictore, maxime congratulabantur pro regnante. Lux quedam insolite serenitatis toti prouincie subito exorta uidebatur. Que licet destitutam se putaret communi patre, dum eius presentia careret, sic tamen abesse uolebat eum, magis ut summa potentia ipse uteretur quam ut sibi presidio foret aut decori amplius potens. Tantum namque cupiebat Northmannia illius maiestatem, quam ille Northmannie commoda siue honorem. Profecto dubium erat illum patria, an patriam ille plus diligeret, qualiter est olim dubitatum de Cesare Augusto et populo Romano.

Diligeres ac maximi haberes eum et tu, Anglica  terra, totamque te eius pedibus leta prosterneres, si abesset imprudentia atque iniquitas tua, quo meliore consilio diiudicare posses in qualis uiri potestatem deueneris. Preiudicare noli, dignitatem eius diligentius cognosce, et quotquot exegisti dominos parui habebis cum eo comparatos. Eius honestatis pulchritudo optimo te colore decorabit. Didicit per legatum suum ualentissimus uir rex Pyrrhus, tales fere, qualis erat ipse, Romam habere cunctos. Illa ciuitas parens regum orbis, terre caput et domina, hunc qui tibi dominaturus est progenuisse et ipsius manu defensari, sapientia gubernari, imperio parere gauderet. Huius milites Northmanni possident Apuliam, deuicere Siciliam, propugnant Constantinopolim, ingerunt metum Babyloni. Nobilissimos tuorum  filiorum iuuenes ac senes Chunutus Danus trucidauit nimia crudelitate, ut sibi ac liberis suis te subigeret. Hic ne Heraldum uellet occubuisse; imo uoluit patris Goduini potentiam illi ampliare et natam suam imperatoris thalamo dignissimam in matrimonium, uti fuerat pollicitus, tradere. At si hec tibi mecum non conueniunt, profecto sustulit a ceruice tua superbum crudelemque dominatum Heraldi; abominandum tyrannum, qui te seruitute calamitosa simul et ignominiosa premeret, interemit. Quod meritum in omni gente gratum habetur atque preclarum. Benefacta uero saluberrime dominationis, qua eris exaltata, in sequentibus aliqua contra tuam inuidiam testabuntur. uiuet, uiuet in longum rex Willelmus et in paginis nostris quas tenui orationis  figura scribere placet, ut res pulcherrimas dilucide plures intelligant. Presertim cum precipui oratores, quibus dicendi grauiter copia magna fuit, humili sermone, dum historias scribunt, usi reperiantur.

Multa Lundonie, posteaquam coronatus est, prudenter, iuste, clementerque disposuit, quedam ad ipsius ciuitatis commoda siue dignitatem, alia que genti proficerent uniuerse, nonnulla quibus Ecclesiis terre consuleretur. Iura quecunque dictauit, optimis rationibus dictauit. Iudicium rectum nulla persona ab eo nequicquam postulauit. Specie uindicandi reatus auaritiam plerumque uelat regnans iniquitas, supplicio addicit innocentem, ut possessionem addicti  rapiat. Ille neminem damnauit, nisi quem non damnare iniquum foret. Nam uti aduersus libidines alias, ita aduersus auaritiam inuictum animum gerebat. Intellexerat esse regie maiestatis, illustri munificentia prestare, nichil ubi equitas contradicit accipere. Suis quoque primatibus digna se et grauitate precepit et diligentia suasit equitatem. Esse iugiter in oculis habendum, cuius uicerint presidio, eternum imperatorem. Nimium opprimi uictos nequaquam oportere uictoribus professione Christiana pares, ne quos iuste subegerint iniuriis ad rebellandum cogerent. Ad hoc decere, ne quid turpiter in externis agitando, terre ubi natus uel altus est dedecus infligeret. Milites uero medie nobilitatis atque gregarios aptissimis edictis cercuit. Tute  erant a ui mulieres, quam sepe amatores inferunt. Etiam illa delicta que fierent consensu impudicarum, infamie prohibende gratia, uetabantur. Potare militem in tabernis non multum concessit, quoniam ebrietas litem, lis homicidium solet generare. Seditiones interdixit, cedem et omnem rapinam, frenans ut populos armis, ita legibus arma. Iudices, qui uulgo militum essent timori, constituti sunt, simul acerbe pene in eos qui delinquerent decrete sunt; neque liberius Northmanni quam Britanni uel Aquitani agere permittebantur. Scipionem aliosque priscos duces proponunt imitandos qui de disciplina militari scriptis docent. Prorsus eque aut plus laudanda exempla ab exercitu Willelmi regis in promptu est accipere. Sed festinando dicamus alia,  ne diu suspendamur a memorando reditu quem Northmannia intenta exspectabat.

Tributis et cunctis rebus ad regium fiscum reddendis modum qui non grauaret posuit; latrociniis, inuasionibus, maleficiis locum omnem intra suos terminos denegauit. Portus et quelibet itinera negotiatoribus patere et nullam iniuriam fieri iussit. Pontificium Stigandi, quod nouerat non canonicum, minime probabat; sed apostolici sententiam exspectare melius quam properantius deponere existimabat. Suadebant et alie rationes, ut ad tempus pateretur atque honorifice haberet illum cuius inter Anglos auctoritas erat summa.

In sede metropolitana meditabatur sanctum uita, fama charum, eloquentia diuini uerbi potentem, qui  suffraganeis episcopis congruam formam prebere et ouili Dominico preesse sciret cunctisque prodesse cuperet studio uigilanti. Item de ordinationibus aliarum ecclesiarum precogitabat. Omnino proba eius in regnando initia fuere.

Egressus e Lundonia, dies aliquot in propinquo loco morabatur Bercingis, dum firmamenta quedam in urbe contra mobilitatem ingentis ac feri populi perficerentur. uidit enim in primis necessarium magnopere Lundonienses cerceri. Ibi ueniunt ad obsequium eius Eduinus et Morcardus, maximi fere omnium Anglorum genere ac potentia, Algardi illius nominatissimi filii, deprecantur ueniam, si qua in se contra eum senserant, tradunt se cunctaque sua  eius clementie; item alii complures nobiles et opibus ampli.

In his erat comes Coxo, quem singulari et fortitudine et probitate regi, post et optimo cuique Northmanno placuisse audiuimus. Rex eorum sacramenta ut postulauerunt, libens accepit, liberaliter eis donauit gratiam suam, reddidit eis cuncta que possederant, habebat eos magno honore. Inde progrediens diuersas partes regni accessit, ordinando ubique utilia sibi et incolis terre. Quaqua pergebat, in armis nemo manebat. Iter nullum obstruitur, occurrunt passim obsequentes, aut explicantes. Omnes ille clementibus oculis respexit, clementissimis plebem. Sepe uultu miserantem animum prodidit, iussit multoties misericordiam, cum supplices conspiceret  aut egenos, matres animaduerteret uoce et gestibus precari cum liberis.

Adelinum, quem post Heraldi ruinam Angli regem statuere conati fuerant, amplis terris ditauit, atque in karissimis habuit eum, quia regis Edwardi genus contigerat. Ad hoc ne puerilis etas nimium doleret non habere honorem ad quem electus fuerat; eiusdem liberalitatis dono acceperunt Angli complures, quod a parentibus uel prioribus dominis non acceperant. Custodes in castellis strenuos uiros collocauit ex Galliis traductos, quorum fidei pariter ac uirtuti credebat, cum multitudine peditum et equitum. Ipsis opulenta beneficia distribuit, pro quibus labores ac pericula libentibus animis tolerarent.  Nulli tamen Gallo datum est quod Anglo cuiquam iniuste fuerit ablatum.

Guenta urbs est nobilis atque ualens. Ciues ac finitimos habet diuites, infidos et audaces. Danos in auxilium citius recipere potest. A mari quod Anglos a Danis separat, millia passuum quatuordecim distat. Huius quoque urbis intra menia munitionem construxit. Ibidem Guillelmum reliquit Osberni filium, precipuum in exercitu suo, ut in uice sua interim toti regno Aquilonem uersus preesset. Hunc ex omnibus Northmannis paterno more sibi fidissimum domi bellique perspexerat, simul fortitudine egregium et consilio siue rei domestice, siue militaris, necnon Domino celesti multo affectu deuotum. Hunc Northmannis carissimum, Anglis maximo terrori  esse sciebat. Hunc pre ceteris familiaribus a pueritia utriusque dilexerat et exaltauerat in Northmannia.

Castrum uero Doueram Odoni fratri suo commisit, cum adiacente ora australi que, nomine uetusto Cantium dicta, Galliam propius spectat, unde et a minus feris hominibus incolitur. Consueuerant enim merces cum Belgis mutare. Perhibetur, etiam attestante pagina uetustatis, maritimam hanc regionem a Galiis olim fuisse possessam, quibus eo transuectis prede ac belli inferendi causa agri fertiles placuere. Odo ille Baiocarum presul cognitus fuerat talis, qui optime negotia sustinere ualeret ecclesiastica et secularia. Bonitatem eius et prudentiam primo testatur  ecclesia Baiocensis, quam ipse multo studio egregie ordinauit atque ornauit, iuuenis adhuc etate, animi canitie senibus preferendus. Dein omni Northmanie utilis fuit ac decori. In synodis, ubi de Christi cultura, in disceptationibus, ubi de seculi rebus agebatur, intelligentia pariter atque facundia enituit. Liberalitate parem non habuit Gallia, ita opinio publica consensit. Nec minus equitatis amore meruit laudem. Arma neque mouit unquam, neque uoluit moueri; ualde tamen timendus armatis. Bellum namque utilissimo consilio, cum necessitas postularet, iuuabat, quantum potuit religione salua. Regi, cuius frater erat uterinus, quem tanto amplectebatur amore, ut nec inter arma uellet ab illo separari, a quo magnos acceperat, atque sperabat honores,  unice constantissimeque fidelis fuit. Libentes eidem obsequebantur, ut acceptissimo domino, Northmanni atque Britanni. Nec Angli adeo barbari fuerunt, quin facile intelligerent hunc presulem, hunc prefectum merito timendum esse, uenerandum quoque ac diligendum.

Rex ita commissa regni cura Peneuesellum se recepit, quem locum in nominandis ponendum censemus, quoniam ipso portu primo littus illud attigit. Stabant, naues ad transmittendum paratissime, quas uere decuerat albis uelis more ueterum adornatas esse. Erant enim reuecture gloriosissimum triumphum, nuntiature maxime optatum gaudium. Conuenit eodem multus Anglorum equitatus. Ex his abducere secum decreuerat, quorum precipue fidem  suspiciebat ac potentiam: archipresulem Stigandum, Adelinum propinquum regis Edwardi, tres comites, Edwinum, Morcardum et Galleuum; simul alios complures alte nobilitatis, ut ipsis auctoribus nichil sub decessum suum nouaretur, gens uero tota minus ad rebellionem ualeret spoliata principibus. Denique eos potissimum ueluti obsides in potestate sua tali cautela tenendos existimabat, quorum auctoritas uel salus propinquis et compatriotis maximi esset. Sic autem fuere subacti, ut obsequentissime facerent imperata. Nam et si petere quid malebat, precepti uice audierunt. Presertim cum non traherentur ut captiui, sed dominum suum regem proximi comitarentur ampliorem ex hoc gratiam atque honorem habituri. Hanc enim eius animaduertebant  humanitatem unde optima queque exspectanda forent, nichil metuendum crudele uel iniurium. At milites repatriantes, quorum in tantis negotiis fideli opera usus fuerat, larga manu ad eumdem portum donauit, ut optimum fructum uictorie secum omnes percepisse gauderent. Ita solutis nauibus, omnium animis letissimis, in altricem terram prouehitur secundo et uento et estu. Transmissio hec mare diu pacauit, pirata omni procul fugato. Fidelitatem actorum, que qui nouerit merito admiratur, multo magis admirandam celeritas fecit. Siquidem Octobris circiter Kalendas, die quo memoriam archangeli Michelis Ecclesia concelebrat, terram ad hostilem dubius quem consequeretur euentum abiit, mense  Martio in sinum patrie redditus est, melius quam scripta nostra exponant rebus gestis.

Iulius Cesar, bis transuectus in ipsam Britanniam nauibus mille,  non eque magna peregit prima uice, nec a littore longius progredi, nec in littore, tametsi patria consuetudine castra munierit, diutius morari ausus est. Transiit in extremo estatis, rediit ante equinoctium quod prope instabat. Perturbate sunt legiones eius magno metu, cum naues partim fracte estu maritimo aut fluctibus, partim inutiles ad nauigandum essent, armamentis amissis. Alique ciuitates quoniam in otio agitare quam populum Romanum, cuius tremenda erat per mundum opinio, hostem tolerare malebant, obsides ei dederunt. Ceterum,  quos in continentem obsides adducere imperauit, preter duas cuncte neglexerunt, quanquam in Belgio cum immani exercitu hibernare eum nouerint. Secundo pedites Romanos et equites ad millia fere centum transportauit, una ex ciuitatibus Gallie primos quamplures cum eorum equitatu. Quid igitur huius uiri, quem scribimus, conferendum laudibus hac uice patrauit? Equitatus Britannorum et Essedarii cladem illi non paruam intulerunt, equo loco audacissime cum eo confligentes. Angli uero Willelmum pauidi in monte operiebantur. Cesarem prelio sepius adorti sunt Britanni. Anglos adeo Willelmus die uno protriuit ut post secum dimicandi fiduciam nullatenus reciperent. Cum idem imperator ad flumen Tamisim peruenisset, in  fines Cassiuellauni, qui contra se bellum administrabat, exercitum ducens, in aduersa ripa hostes instructi obstabant. Aegerrime milites Romani uada transierunt, ex aqua capite solo exstantes. At cum in eamdem regionem dux Northmannorum aduentaret, obuiam ei clementiam deprecando processerunt ciuitates et municipia. Militibus eius traiectum ultra flumen ponte, si id collibuisset imperare, sine mora parauissent. Cesar, ut agros uastaret, igne ac preda equitatum suum effudit, quos latius uagari Cassiuellaunus prohibebat, ex Essedis pugnare peritos immittendo. Willelmus autem, pacifica iubens incolis, terram quam citius euertere posset, incolas cum terra sibi conseruauit. Defendit Cesar ab iniuria Cassiuellauni Maudrubatium et ciuitatem, cuius imperium reddidit  Maudrubatio. Liberauit in perpetuo Willelmus gentem omnem a tyrannide Heraldi, atque solium obtinuit ipse, unde regionibus que sub multis regibus quondam egerant unus imperitaret. Romani solum ex Britannie maioribus Cingetorigem ceperunt. Mille ex ipsa natione illustres in uincula, si placuisset, coniecissent Northmanni. Quanta partibus in ipsis Romani gesserunt tempore estiuo! quanta Northmanni hiberno! Hiemem ad res bello gerendas minus quam estatem opportunam esse pernotum est. Cesari satis fuerat ad laudem uel utilitatem, prelia cum Britannis, uti cum Gallis, imperando facere. Equidem sua manu raro pugnauit. Hec multa ducum antiquorum consuetudo fuit.  Attestantur Commentarii eloquentia ipsius dictati. At dedecus uisum est Willelmo, ac parum utile, in eo conflictu quo contriuit Anglos, officia prestare imperatoris, nisi prestaret officia quoque militis, uti bellis aliis consueuerat. In omni enim certamine, ubi presens aderat, primus aut in primis gladio suo pugnare solitus erat.

Si Romani illius et nostri principis acta attentius perspexeris, illum temerarium atque fortune nimis confidentem, hunc omnino prouidum hominem qui magis optimo consilio quam casu res bene gesserit, recte dices. Postremo Cesar, ciuitatibus aliquot in deditione et obsidibus a Cassiuellauno acceptis, necnon aliquanto uectigali, quod in annos singulos Britannia populo Romano penderet constituto, exercitum  difficile duobus commeatibus in Belgium reportauit, nauibus quippe refectis et minoris quam adduxerit numeri, ob incommodum quod ex tempestate acciderat. Tali minime Willelmus difficultate angebatur. Pareret ei gens eadem imperanti nauigia noua ad numerum et modum quem uellet, insuper metallo pretioso decorata, uelis purpureis adornata, peritis remigibus, delectis gubernatoribus instructa. En quam gloriose reuectus est non trahens, ut Romani, uulgus captiuum, sed habens in comitatu et obsequio suo totius Britannie episcoporum primatem, atque magnos in transmarinis cenobiis abbates et filios Anglorum tam stemmatis quam opum dignitate reges appellandos. Attulit non aliquantulum uectigal, non rapinas, sed,  quantum ex ditione trium Galliarum uix colligeretur, argentum atque aurum quod rectissimo iure acceperat; quod, ubi honestissime rationes postularent, expendere cogitabat. Chari metalli abundantia multipliciter Gallias terra illa uincit. Ut enim Horreum Cereris dicenda uidetur frumenti copia, sic Aerarium Arabie auri copia. Mentionem super Iulio Cesare que forte notetur quasi derogans, omittamus. Fuit itaque eximius dux lectione doctus Grecorum precepta militaria, militia Romana cum laude ab adolescentia usus, uirtute consecutus Urbis consulatum. Bella multa cum bellicosis gentibus feliciter atque celeriter confecit, nouissime Romam Africe et Europe atque Asie presidentem regnum suum bellando effecit.

 uespasiani filio Tito, qui, dum recta uehementer amaret, orbis Amor dici meruit, nunquam Italia letior quam Northmannia occurrit Willelmo regi principi suo. Dies erant hiberni et qui penitentie quadragesimalis rigori uacant. Ceterum, ubique agebantur tanquam summe festiui temporis ferie; sol estiua serenitate lucidus uidebatur, gratia dierum solita longe maior. Minorum siue remotiorum locorum incole in urbes, aut alio, ubi facultas conspiciendi regem daretur, confluebant. Cum in metropolim suam Rothomagum introiret, senes, pueri, matrone, cunctique ciues spectatum processerant, conclamabant salutantes reducem, adeo ut ciuitas illa uniuersa applaudere putaretur, sicuti  Roma quondam Pompeio suo applaudens tripudiauit. Monasteria certabant monachorum atque cleri quodnam in aduentu sui karissimi tutoris ampliorem officiositatem impenderent. Nihil relinquebatur quod in studio talis honorificentie agi solitum est. Preterea, si quid nouum adinuenire potuit, addebatur. Quam pietatem ipse confestim lucro multiplici recompensauit, donans pallia, libras auri, aliaque magna altaribus ac famulis Christi. Nullius unquam regis aut imperatoris largitatem in oblationibus maiorem comperimus. Item quas ecclesias non presentia sua, muneribus uisitauit iterum. Cadomensi basilice modo specieque admirabili suis impendiis, ad titulum beati Stephani protomartyris a fundamento, ut ante est memoratum, exstructe,  tum diuersa donaria aduexit, materia artificioque pretiosissima, que ad seculi terminum honore permanere ualeant. Singula descriptionibus aut nominibus designare spatiosum foret. uoluptuosum est ea perspectare hospitibus maximis et qui sepe nobilium ecclesiarum thesauros uiderant. Transiret illac hospes Grecus aut Arabs, uoluptate traheretur eadem. Anglice nationis femine multum acu et auri textura, egregie uiri in omni ualent artificio. Ad hoc incolere apud eos Germani solebant talium artium scientissimi. Inferunt et negotiatores qui longinquas regiones nauibus adeunt, doctarum manuum opera.

Potentes nonnulli sanctis inique largiuntur, plerumque  in iisdem donationibus laudem suam in mundo, delicta sua coram Deo adaugentes. Spoliant ecclesias et rapinis ipsis alias ditant. Rex uero Willelmus nunquam, nisi bonitate, sinceram famam sibi comparauit, donans uere sua, mente ad spem intermine mercedis, non ad gloriam que deperibit intentus. Abundantes Ecclesie transmarine, aliqua ei libentes, que in Galliam transferret, dederunt, quoniam ea multuplo redemit rebus aliis. Patriam, non minus regno charam sibi, precipue causa probe gentis, quam principibus terrenis fidam, culture Christi ualde deditam nouerat, in statu quem uolebat inuenit.

Optime quidem egerat in gubernaculo domina nostra Mathildis, iam nomine diuulgato regina, etsi  nondum coronata. Illius prudentiam uiri adiuuere consilio utilissimi, in quibus locum dignitatis primum tenebat Rogerus de Bellomonte, Humfridi hominis generosissimi filius, ob maturitatem eui liberior ad negotia que domi geruntur. Filio adolescenti, super cuius fortitudine in prelio contra Heraldum paucis diximus, officio militari tradito. uerum quod finitimi incursionem nullam ausi fuerant, cum terram fere militibus exhaustam scirent, regi ipsius, cuius reuersionem uerebantur, primo ascribendum arbitramur.

Ad cenobium Sancte Trinitatis Fiscanni Pascha celebrauit Dominicum, Redemptorem resurrectionis sue festo reuerendissime honorans cum frequentia  uenerabilium et presulum et abbatum. Humiliter astans ille choris ordinum religiosorum, ludicra intermittere, concurrere ad diuina militum plebisque turbas cegit. Regis Francorum uitricus intererat huic curie Rodulphus prepotens comes, multaque nobilitas Francie. Curiose hi cum Northmanni, cernebant crinigeros alumnos plage aquilonalis, quorum pulchritudini Gallie comate formosissimi iuuenes inuiderent. Nec enim puellari uenustati cedebant. Regis autem regiorumque satellitum indumenta spectantes intexta atque crustata auro, queque antea uiderant uilia estimauere. Item, uasa argentea siue aurea admirabantur; quorum de numero uel decore uere narrari possint incredibilia. His tantum ex populis cenaculum  ingens bibebat, aut cornibus bubalinis metallo decoratis eodem circa extremitates utrasque. Denique plurima huiuscemodi competentia regali munificentie notabant, que reuersi domum ob nouitatem predicarent. Ceterum, talibus longe insigniorem, atque plus memorandam ipsius regis cognouere honestatem. Aestiua illa et autumnum partemque hiemis circa mare transegit, tempus hoc patrie amori omne donans. Que nec hac mora, neque superioris anni expeditione suas opes attenuatas fuisse dolebat. Ea illius temperantia fuit ac prudentia. Militibus et hospitibus abunde sumptus ministrabatur, nemini rapere quidpiam concedebatur. Prouincialium tuto armenta uel greges pascebantur, seu per campestria, seu per tesqua, segetes  falcem cultoris intacte exspectabant, quas nec attriuit superba equitum effusio, nec demessuit pabulator. Homo imbecillus aut inermis equo cantans qua libuit uectabatur, turmas militum cernens, non exhorrens.

Interea Baiocensis presul Odo et Willelmus Osberni filius, prefecturas in regno uterque suas laudabiliter administrabant, interdum simul agitantes modo diuersi. Si quando necessitudo postulabat, festinam alter alteri ferebat opem. Per amicam qua sincere uoluntatem concordabant, amplius ualuit prudens eorum uigilantia. Mutuo sese, regem equaliter diligebant, affectu ardebant pari ad continendum in pace gentem Christianam, consilio alter alterius equanimiter assentiebantur. Aequitate  utebantur maxima, uti rex premonuerat, qua homines efferi et inimici corrigerentur et beneuoli fierent. Item prefecti minores, ubi quisque in munitionibus locatus fuerat, strenue curabant. uerum Angli, neque beneficio, neque formidine satis cerceri poterant, ut quietem serenam quam res nouas ac turbidas mallent. Consurgere palam in arma non confidunt, sed regionatim de prauis conspirationibus tractant, si quibus forte dolis preualeant ad nocendum. Ad Danos, uel alio, unde auxilium aliquot speratur, legatos missitant. Ultro in exsilium aliqui profugiunt quo extorres uel a potestate Northmannorum sint liberi, uel aucti opibus alienis contra eos reuertantur.

 Regi ea tempestate Eustachius comes Bolonie aduersabatur, qui filium de fide ante bellum in Northmannia obsidem dederat. Ei persuadent hi maxime qui Cantium inhabitant, uti castrum Doueram inuadat, ipsis utens adiutoribus. Equidem fore, si firmissimo loco hoc sit potitus cum portu marino, ut potentia eius latius distendatur, sicque potentiam Northmannorum diminutam iri. Nam, quia Northmannos odere, cum Eustachio pridem sibi inimicissimo concordauere. Eum bellandi peritum, atque in prelio felicem experimentis cognouerant. Si erat seruiendum non compatriote, noto seruire atque uicino satius putabant. Accidit ut occasio temporis euentum rei quam affectabant promitteret. Abierant ultra flumen Tamisim primi  munitionis custodes, presul Baiocensis, atque Hugo de Monteforti, militum parte maiori secum ducta. Eustachius itaque, accepto nuntio Anglorum, cum suis ad eos noctis conticinio transiuit, ut incaute opprimeret Castellanos. Classem duxit militibus delectis oneratam relictis equis preter admodum paucos. uicinia omnis adfuit armata, auctior numerus ex ulterioribus accederet, si mora biduana obsidio traheretur. Ceterum custodiam inuenerunt minus opinione remissam, plus metu ad defensandum ualidam. Eripiunt uelocitas equi, notitia tramitis, nauisque paratior. Nobilissimus autem tiro nepos eius comprehensus est. Angli per diuerticula plura eo facilius euaserunt, quo minus commodum erat paucitati Castellanorum insequi per diuersa.  Iure id Eustachio dedecus atque detrimentum contigit. Equidem si rationes que eius liti controuersantur depromerem, regis eum gratiam atque regis dono accepta beneficia ex equo et bono amisisse  plane conuincerem. Neque sententia errauit dicta consensu Anglorum et Gallorum, qua de reatu multo conuictus est. Sed parcendum sentimus persona multifariam illustri, comiti nominato, qui reconciliatus nunc in proximis regis honoratur.

Eodem fere tempore Coxo comes, quem placuisse Northmannis diximus, morte occidit immerita et quam deceat propagari. Ut igitur uiuat laus eius, atque per exemplum oriatur in posthumis innocentia defuncti litteris efficere iuuat. Prosapia ac potentatu Anglus hic iuxta precelsus, magis animi singularitate prudentis et omnino honesti excelluit. Hic regis causam et ipsum fauore multo probabat. Sui uero satellites ab ipso dissidebant, factionum deterrimi fautores ac socii. Proinde eum ab officio  transuertere tentabant, sepe monentes quasi per amicitiam de priuato honore, ut libertatem a proauis traditam defenderet; nunc obsecrantes atque obtestantes, tanquam gratia rerum publicarum, ut extraneos deserens optimorum hominum sue nationis et consanguinitatis uoluntatem sequeretur. Sane diutina uariaque calliditate hec suggerebant, et huiusmodi alia. Sed ubi mentem firmiter in tenore boni fixam taliter dimouere nequeunt, comprouinciales ad inuidiam concitauere quam necessario placaret ab rege deficiendo. Postremo augescente in dies maleuolentia ipsorum, cum ille popularium odia, omnemque iniuriam perpeti, quam integritatem fidei temerare mallet, per insidias oppressum interfecere. Ita eximius uir suo casu, quod  maiestas domini sui stare deberet asseruit.

Sane pontifices quidam obsequio regio studebant, maxime Adelred primas Eboracensis. . . . . . Reliqua desunt in ms. Codice.



APPENDICES AD GESTA WILLELMI CONQUESTORIS.





APPENDIX PRIMA. GENEALOGIA DUCUM NORTHMANNORUM.
Ex ueteri codice Ms.

 Anno Dominice Incarnationis 896, regnante Francorum rege Carolo, qui Simplex appellatus est, pirate Danorum ex insula Scanzia, que Northuega dicitur, egressi, cum in Francia multa gessissent prelia regnumque deuastassent, Carolus predictus acceptis obsidibus, eis Neustriam tradidit quam ab ipso tempore uocauerunt Northmanniam, eo quod ab ipsis qui ex Northuega uenerant possessa erat. Robertus igitur, Rollo dictus, eorum primus erat dux comesque Northmannie. Robertus iste genuit Willelmum, qui Longa-Spatha cognominatus est, quem Franci dolo occiderunt. Willelmus autem  Longa-Spatha genuit Richardum senem. Hic genuit filiam, nomine Emmam, de qua natus est Eduardus rex Anglorum. Richardus autem senex genuit Richardum. Richardus uero secundus genuit Richardum tertium et Robertum. Richardus autem genuit Nicolaum Sancti Audeni abbatem. Robertus uero genuit Willelmum Nothum, qui post mortem Eduardi transfretauit in Angliam anno Domini 1066, regnumque obtinuit iure hereditario, quia eius atauus Richardus senex fuerat, cuius Emma filia Eduardum regem genuerat. Willelmus iste Nothus tres filios habuit, Robertum uidelicet et Willelmum Rufum  atque Henricum, ex Mathilda filia Balduini comitis Flandrie, qui sepultus est apud Insulanum oppidum. Willelmo Notho defuncto, Willelmus Rufus eius filius rex creatus est et Robertus comes Northmannie. Willelmus ergo Rufus cum esset in silua uenandi causa, quidam eius miles, dum sagitta ceruum appetiit, pro ceruo ipsum regem occidit. Quo interfecto, Robertus regis frater, qui successor eius esse debuit, tum erat Hierosolymis, et Henricus frater eius et homo iniuste regnum eius inuasit. Roberto autem urbe Ierusalem capta regresso, Henricus mare transmeato fratrem in Northmannia expugnauit et dolo cepit, captumque  transmisit in Angliam et Northmanniam cum Anglia obtinuit. Hic accepit filiam Malcolumni regis Scotorum, nomine Mathildam, quam sancta Margareta peperit, neptis Eduardi regis Anglorum, qui fuit rex ante Willelmum Nothum. De qua, uidelicet Mathilda, predictus rex Henricus Willelmum et Mathildam genuit, quam imperatori Henrico Iuniori dedit, anno Domini 1110. Anno uero 1120, dum Willelmus a Northmannia in Angliam transire uellet, patrem secutus cum comitibus et nobilium Anglorum filiis submersis periit, uIII Kal. Decembris.





EPITAPHIUM WILLELMI DUCIS NORTHMANNORUM ET REGIS ANGLORUM.



 Qui rexit rigidos Northmannos atque Britannos
   Audacter uicit, fortiter obtinuit;
Et Cenomanenses uirtute cercuit enses,
   Imperiique sui leges applicuit.
 Rex magnus parua iacet hic Willelmus in urna,
   Sufficit et magno parua domus domino.
Ter septem gradibus se uoluerat atque duobus
   uirginis in gremiis Phebus, et hic abiit.





ALIUD EPITAPHIUM. Ex membrana ueteri semilacera. 



   Flete, uiri, lugete proceres, resolutus est rex in cineres.
Rex editus de magnis regibus, rex Willelmus in bello fortissimus,
Rex Anglorum et dux Northmannie, Cenomannis dominus patrie.

   In omnibus que sibi subdidit et in quibus se cunctis pretulit,
Plus debetur uirtuti proprie, quam millibus sue militie.
Magna uirtus et sapientia, qua regebat tot unus millia.

   Rex Willelme, potens et nobilis, facta probant, quod es laudabilis.
Scribi debet in signum posteris, qua prestabas uirtute ceteris.
Sed quis stylus, aut que facundia, possent ire per tot insignia?

   In feroci monstratur Anglia, preter mille miranda prelia,
Qualis comes in Cenomannia, quantus esset dux in Northmannia.
Rex de duce se fecit postea, dignissimum Romana laurea.

   Gens Anglorum, turbastis principem, qui uirtutis amabat tramitem.
uos sensistis quid posset facere, qui solebat per arma uincere.
Magnum fuit uobis exitium, sed ob uestri regis periurium.

   Postquam suo iunxit imperio, uos tractauit regni iudicio.
Sic deuicit potentes Anglie, quod inclusit superbos Danie.
Magnus honor de tali domino, magnus dolor de uite termino.

   Rex Willelme, te claudit tumulus, sed per orbem te plangit populus.
Plangunt omnes facta mirifica, largitates, bella pacifica,
Quanto magis labuntur tempora, tanto de te suspirant pectora.

   Quisquis iret per tuam patriam, non timebat hostis iniuriam.
Timor eras in multitudine, securitas in solitudine.
Nunc ex lege non est securitas, nunc defendit sua pluralitas.

   Heu! post tanti principis obitum, summus honor tendit ad exitum.
Casus ille plangendus nimium, qui honori prestat exsilium.
Terra suis orbata uiribus, pressa iaces longis meroribus.
   Et merito. Nam nulli similis ille potens, ille mirabilis.





APPENDIX II. COGNOMINA NOBILIUM QUI WILL. NORTHM. DUCEM IN ANGLIAM SECUTI SUNT.
Ex tabula monasterii de Bello in Anglia, uulgo BATTAIL ABBAY, cum hac superscriptione.


Dicitur a bello Bellum locus hic, quia bello
Angligene uicti sunt hic in morte relicti:
Martyris in Christi festo cecidere Calixti.
Sexagenus erat sextus millesimus annus,
Cum pereunt Angli, stella monstrante cometa.


A

    Aumerle.
    Audeley.
    Angilliam.
    Argentoun.
    Arundell.
    Auenant.
    Aabel.
    Awgers.
    Angenoun.
    Archer.
    Asperuile.
    Amonerduile.
    Arey.
    Akeny.
    Albeny.
    Asperemound.

B
    Bertram.
    Buttecourt.
    Brehus.
    Byseg.
    Bardolf.
    Basset.
    Bohun.
    Baylife.
    Bondeuile.
    Barbason.
    Beer.
    Bures.
    Bonylayne.
    Barbayon.
    Berners.
    Braybuf.
    Brand.
    Bonuile.
    Burgh.
    Bossy.
    Blondel.
    Breton.
    Belasyse.
    Bowser.
    Bayons.
    Bulmere.
    Broune.
    Beke.
    Bowlers.
    Banestre.
    Belomy.
    Belknape.
    Beauchamp.
    Bandy.
    Broyleby.
    Burnel.
    Belot.
    Beufort.
    Baudewine.
    Bordon.
    Berteuyley.
    Barte.
    Busseuile.
    Blunt.
    Beawper.
    Bret.
    Barret.
    Barneuale.
    Barry.
    Bodyt.
    Berteuile.
    Bertine.
    Belew.
    Buschell.
    Beleners.
    Buffard.
    Boteler.
    Botuile.
    Brasard.
    Bethelme.
    Braunche.
    Bolesur.
    Blundel.
    Burdet.
    Bigot.
    Beaupont.
    Bools.
    Belefroun.
    Barchampe.

C
    Camos.
    Chanuille.
    Chawent.
    Chancy.
    Couderay.
    Coluile.
    Chamberlaine.
    Chambernoune.
    Cribet.
    Corbine.
    Corbet.
    Coniers.
    Chaundos.
    Coucy.
    Chaworthe.
    Claremaus.
    Clarell.
    Camnine.
    Chaunduyt.
    Claruays.
    Chantilowe.
    Colet.
    Cressy.
    Courtenay.
    Constable.
    Chancer.
    Cholmelay.
    Corleuille.
    Champeney.
    Carew.
    Chawnos.
     Claruaile.
    Champaine.
    Carbonell.
    Charles.
    Chareberge.
    Chawnes.
    Chawmont.
    Cheyne.
    Cursen.
    Conell.
    Chayters.
    Cheynes.
    Cateray.
    Cherecourt.
    Chaunuile.
    Clereney.
    Curly.
    Clyfford.

D
    Deauuile.
    Dercy.
    Dine.
    Dispencer.
    Daniel.
    Denyse.
    Druell.
    Denaus.
    Dauers.
    Doningsels.
    Darell.
    Delabere.
    de la Pole.
    de la Lind.
    de la Hill.
    de la Wate.
    de la Watche.
    Dakeny.
    Dauntre.
    Desuye.
    Dabernoune.
    Damry.
    Daueros.
    de la uere.
    de Liele.
    de la Warde.
    de la Planch.
    Danway.
    de Hewse.
    Disard.
    Durant.
    Diury.

E
    Estrange.
    Estouteuille.
    Escriols.
    Engayne.
    Euers.
    Esturney.

F
    Foluile.
     Fitz Water.
    Fitz Marmaduk.
    Fibert.
    Fitz Roger.
    Fitz Robert.
    Fanecourt.
    Fitz Philip.
    Fitz William.
    Fitz Paine.
    Fitz Alyne.
    Fitz Raulfe.
    Fitz Browne.
    Foke.
    Freuile.
    Facombrige.
    Frissel.
    Filioll.
    Fitz Thomas.
    Fitz Morice.
    Fitz Hughe.
    Fitz Warren.
    Faunuile.
    Formay.
    Formiband.
    Frison.
    Finer.
    Fitz Urcy.
    Furniuall.
    Fitz Herbert.
    Fitz Iohn.

G
    Gargraue.
    Graunson.
    Gracy.
    Glaunuile.
    Gouer.
    Gascoyne.
    Gray.
    Golofer.
    Grauns.
    Gurly.
    Gurdon.
    Gamages.
    Gaunt.

H
    Hansard.
    Hastings.
    Haulay.
    Husie.
    Herne.
    Hamelyn.
    Harewell.
    Hardel.
    Hecket.
    Hamound.
    Harecord.

I
    Iarden.
    Iay.
     Ianuile.
    Iasparuile.

K
    Karse.
    Karson.
    Kyriell.

L
    Lestrange.
    Leuony.
    Latomere.
    Loueday.
    Logenton.
    Leuel.
    Lescrope.
    Lemare.
    Litterile.
    Lucy.
    Lislay, or Liele.
    Longspes.
    Lonschampe.
    Lastels.
    Lindsey.
    Loterel.
    Longuaile.
    Lewawse.
    Loy.
    Lancie.
    le Despenser.

M
    Marmilon.
    Moribray.
    Moruile.
    Manley.
    Malebranche.
    Malemaine.
    Muschampe.
    Musgraue.
    Mesni-le-uillers.
    Mortmaine.
    Muse.
    Marteine.
    Mountbocher.
    Maleuile.
    Mountney.
    Maleherbe
    Musgros.
    Musard.
    Mautrauers.
    Merke.
    Murres.
    Montagu.
    Montalent.
    Mandute.
    Manle.
    Malory
    Merny.
    Muffet.
    Menpincoy.
    Mainard.
    Morell.
    Morley.
    Mountmartinyners.
    Mauley.
    Mainwaring.
    Mantell.
    Mayel.
    Morton.

N
    Neuile.
    Neumarche.
    Norton.
    Norbet.
    Norece.
    Newborough.
    Necle.
    Normanuile.

O
    Otenel.
    Olibel.
    Olifaunt.
    Oysell.
    Oliford.
    Oryoll.

P
    Pigot.
    Pocy.
    Perecount
    Pershale.
    Power.
    Paynel.
    Peche.
    Peuerell.
    Perot.
    Picard.
     Pudsey.
    Pimeray.
    Pounsey.
    Punchardon.
    Pynchard.
    Placy.
    Patine.
    Pampilion.
    Poterell.
    Pekeney.
    Peruinke.
    Penicord.

Q
    Quincy.
    Quintine.

R
    Rose.
    Ridle.
    Rynel.
    Rous.
    Russel.
    Rond.
    Richemond.
    Rocheford.
    Reymond.

S
    Seuche.
    Seint Quintine.
    Seint Omer.
    Seint Amand.
    Seint Leger.
    Soueruile.
    Sanford.
    Somery.
    Seint George.
    Seint Les.
    Sauine.
    Seint Elo.
    Seint Albine.
    Seinte Barbe.
    Sandeuile.
    Seint More.
    Seint Scudomor.

T.
    Tows.
    Talybois.
    Tucher.
     Truslot.
    Trusbut.
    Traynel.
    Taket.
    Talbot.
    Tanny.
    Tibtote.
    Trussell.
    Turbenile.
    Turuile.
    Torel.
    Tauers.
    Torel.
    Tirell.
    Totels.
    Tauerner.

u
    ualence.
    uancord.
    uanasour.
    uender.
    uerder.
    uerdon.
    Aubrie de uere.
    uernoune.
    uerland.
    uerlay.
    uernois.
    uerny.
    uilan.
    umframuile.
    unket.
    urnall.

W
    Wake.
    Waredger.
    Warde.
    Wardebus.
    Waren.
    Wate.
    Wateuile.
    Woly.
    Wynell.







COGNOMINA EORUM QUI CUM WILLELMO CONQUESTORE ANGLIAM INGRESSI SUNT.
Ex Historia ms. Iorualensi auctore Ioanne Bramptono abbate Iorualensi, qui floruit anno 1199.

    Maundeuille et Daundeuille,
    Oumfrauille et Doumfreuille.
    Boleuile et Baskeruile
    Euile et Cleuile.
    Moreuile et Coleuile.
    Warbeuille et Cawile,
    Boteuile et Stoteuile,
    Deucrous et Canuile.
    Mooun et Bohun.
    uipoun et uinoun.
    Baylon et Bayloun.
    Maris et Marmioun.
    Agulis et Aguloun,
    Chamberlain et Chambersoun.
    uer et uernoun.
    uerdeis et uerdoun.
    Criel et Cardoun.
    Dauuer et Dauernoun.
    Hasting et Camois;
    Bardolph Botes et Boys
    Waren et Wardeboys.
    Rodes et Denuerois.
    Auris et Argenton.
    Botetour et Boteuillein.
    Malebouch et Malemein.
    Hauteuile et Hautein.
    Dauney et Deueyn.
    Malins et Maluesine.
    Morton et Mortemer.
    Brauuz et Columber.
    Seint Dennis et seint Cler.
    Seint Aubin et seint Omer.
     Seint Philbert, Fyens et Gome.
    Turbeuile et Turbemer.
    Gorges et Spenser.
    Brus et Botteler.
    Crenawel et seint Quintin.
    Deueroug et seint Martin.
    Seint Mor et seint Leger.
    Seint uigor et seint Per.
    Auenel et Paynel.
    Payuer et Perdel.
    Riuers et Riuell.
    Beauchamp et Beauapel.
    Lou et Lowel.
    Ros et Druell.
    Mountabouns et Mountsorell.
    Trussebot et Trassel.
     Burgas et Burnell.
    Bray et Botterell.
    Biset et Basset.
    Maleuile et Mallet.
    Boneuil et Bouet.
    Neruil et Narbet.
    Coinel et Corbet.
    Mountain et Mount-Ficher.
    Geneuile et Giffard.
    Say et Seward.
    Cari et Chaward.
    Periton et Pipard.
    Harecourt et Hansard.
    Musgraue et Musard.
    Mare et Mautrauers.
    Fernz et Ferrern.
    Barneuil et Berners.
    Cheyne et Chalers.
    Danudon et Daungers.
    uescy, Gray et Graungern.
    Bertran et Bigod.
    Trayly et Traygod.
    Penbert et Pigot
    Freyn et Foliot.
    Dapisoun et Talbot.
    Saurauer et Saunford.
    uagu et uautort.
    Montagu et Moundford.
    Forneus et Forneuous.
    ualens, Yle et uaus.
    Clarel et Claraus.
    Aubeuil et seint Amous.
    Agos et Dragous.
    Malherbe et Maudut.
    Brewes et Chaudut.
    Fitz Aures et Fitz de Lou.
    Cantenor et Cantelou
    Brayfuf et Hulbins.
    Bolebek et Molyns.
    Moleton et Besil.
    Rochford et Doseuil.
    Wateruil et Dauil.
    Neuers et Neuil.
    Heynoys, Burs, Burdeuon.
    Ylebon, Hyldebrond et Helion.
    Loges et seint Lou.
    Mouban et seint Malou.
    Wake et Waheuil.
     Coudray et Kneuil.
    Scaliers et Cleremount.
    Beaumis et Beaumount.
    Mouns et Mounchamp.
    Percy, Cruce et Lacy.
    Quincy et Tracy.
    Stoker et Somery.
    Seint Iohn et seint Iay.
    Greyly et seint ualery.
    Nowers et Nowchamp.
    Pinkeny et Pauely,
    Monhaut et Monchensy
    Louein et Lucy,
    Artos et Arcy,
    Greuil et Courcy,
    Arras et Cressy,
    Merle et Moubray,
    Gornay et Courtenay
    Haustlaing et Turnay,
    Husee et Husay,
    Pounchardon et Pomeray,
    Longeuil et Longespay,
    Payns et Pontelarge
    Straunge et Sauuage.







MAGNATES SUPERSTITES ANNO XX REGNI WILLELMI CONQUESTORIS,
Et quibus in comitatibus terras tenuerunt.

    Comes Eustachius Kent, Surrey, Hauischire, Somerset, Herford, Oxon. Cant, Hunt. Bedf. Essex, Norff. Suff.
    Comes Moritoniensis. Sussex, Surrey, Bork. Wiltz, Dorset, Somerset, Deuon. Cornubia, Mid. Hertford, Buck. Oxon. Gloc. Cant. Northamp. Nott. Ebor. Norff.
    Comes de Ow. Suffex, Hunt.
    Comes Rogerus. Sussex, Surrey, Hampscire, Wilt. Mid. Hertford. Gloc. Wigen. Cant. Wariwich, Staff. Salop.
    Comes Alanus. Hamteschire Dorset, Hertford. Cant. Nothampt. Derb. Nott. Ebor. Lincoln. Essex, Norff. Suff.
    Comes Hugo. Hamschire, Berk. Dorcet, Somerset, Deuon. Buck. Oxon. Gloc. Hunt. Northampt. Warwic. Salop. Cestr. Derb. Nott, Roteland, Ebor. Linoln. Norff. Suff.
    Comes Ebroicensis. Berk.
    Comes Albericus. Wilt. Northampt, Lecestr. Warwic. Oxon.
    Comes Iuo Taylebois Lincoln.
    Willelmus filius Asberni comes Herefordie, mortuus antea.
    Ado comes Albemarle, mortuus antea.
    Radulfus comes Estanglie, mortuus antea.
    Siwardus comes, mortuus antea.
    Hugo de Montfort. Kent.
    Richardus filius Gisleberti comitis Kent. Surr. Wilt. Deuon. Mid.
    Hamo uice comes Kancie. Kent. Surr.
    Willelmus de Warenne. Sussex, Hamt.
    Willelmus de Braiosa. Sussex,  Surr. Hamt. Berk. Wilt. Dorset.
    Willelmus filius Ausculfi. Surr. Berk. Mid.
    Walterus filius Otheri. Surr. Hamt. Berk. Mid.
    Walterus du Duuay. Surr. Somerset, Deuon.
    Gislebertus filius Ricerii de Aigle. Surr.
    Goisfredus de Manneuile. Surr. Berk. Mid. Hertf.
    Goisfredus Orlatele. Surr.
    Robertus Malet. Surr.
    Hunfridus Camerarius. Surr. Hamt. Berk. Wilt. Dorset, Somerset.
    Radulfus de Filgeres. Surr.
    Aluredus de Merleber. Surr. Hamt. Wilt. Somerset.
    Hugo de Port. Hamt. Berk.
    Hubertus de Port. Hamt.
    Willelmus de Percy.







CATALOGUS NOBILIUM QUI IMMEDIATE PRAEDIA A REGE CONQUESTORE TENUERUNT.
Ex Censuali Anglie libro, quem ipse Conquestor anno regni sui 20 confici iussit.



A
    Willelmus filius Ansculfi.
    Willelmus Alisius.
    Willelmus arcuarius.
    Osbernus accipitrarius.
    Willelmus filius Azor.
    Goscelinus filius Azor.
    Gilo frater Asculfi.
    Aiulfus uicecomes.
    Albertus.
    Theodricus aurifaber.
    Stephanus filius Airardi.
    Rogerius Arundel.
    Robertus de Albemarle.
    Ruald. Adobed.
    Aiulphus.
    Edgarus Adeling.
    Nigellus de Albigni.
    Milo frater Ansculfi.
    Urso de Abetost.
    Hugo Asinus.
    Dauid de Argentomago [Augentomo].
    Henricus filius Azor.
    Robertus Albus.
    Walterus de Aincurt.
    Goiffredus Alselin.
    Osbernus de Arcis.
    Odo Arbalistarius.
    Norman de Adreci.
    Ansgotus.
    Edmundus filius Algoti.
    Hunfredus filius Alberici.
    Aluredus.
    Aldid.
    Frodis frater abbatis.
    Willelmus de Arcis.
    Alsi.
    Rabellus artifex.
    Gislebertus arbalistarius.
    Bernardus arbalistarius.
    Radulfus arbalistarius.
    Robertus arbalistarius.
    Gislebertus filius Richerii de Algle.

B
    Willelmus de Braiose.
    Willelmus Bertram.
    Gislebertus de Breteuile.
    Hugo filius [Baldrici].
    Willelmus filius Baderon.
    Willelmus Belet.
    Hugo Barbatus.
    Rogerus de Berchelai.
    Rogerus de Belmont.
    Serlo de Busci.
    Hugo de Bosch-Herberti.
    Rogerus de Busli.
    Robertus Bastard.
    Aluredus Brito.
    Nicolaus balistarius.
    Robertus Blundus.
    Radulphus Baignard.
    Hugo de Belcamp.
    Goiffredus de Bech.
    Goiffredus de Beluaco.
    Maino Brito.
    Hugo de Bolebech.
    Nigellus de Bereuile.
    Gozelinus Brito.
    Urso de Berseres.
    Radulfus de Berchelei.
    Walterus balistarius.
    Balduinus.
    Hunfridus de Buiuile.
    Hugo de Berneres.
    Uxor Boselini.
    Robertus de Buci.
    Drogo de Beurere.
    Willelmus Buenualet.
    Ogerus Brito.
    Rainaldus de Balgiole.
    Baldricus.
    Radulfus de Burun.
    Erneis de Burun.
    Rainerius de Brimow.
    Waldinus Brito.
    Odo balistarius.
    Willelmus blundus.
    Heppo balistarius.
    Thihellus Brito.
    Rogerus Bigotus.
    Radulfus de Belfago.
    Hunfridus de Bohun.
    Bernardus balistarius.
    Herueus Bituricensis.
    Oislebertus balistarius.
    Radulfus balistarius.
    Rainaldus Brito.
    Bigot.
    Bezelinus.
    Tetbaldus filius Bernerii.

C
    Comes Eustachius.
     Comes de Ow.
    Comes Moritoniensis.
    Comes Alanus
    Comes Rogerus.
    Comes Hugo.
    Comes Ebroicensis.
    Comes Albericus.
    Comes de Mellend.
    Comes Iuo Taillebois.
    Comes Albericus, mortuus.
    Ida comitissa Boloniensis.
    Iuditha comitissa.
    Godeua comitissa.
    Comitissa de Albemarla.
    Albertus capellanus.
    Milo Crispin.
    Humfridus camerarius.
    Albertus clericus.
    Turstinus camerarius.
    Herbertus camerarius.
    Rainaldus filius Croc.
    Gozelinus de Cormelies.
    Goiffridus camerarius filie regis.
    Albericus camerarius.
    Willelmus filius Corbucion.
    Robertus filius Corbucionis.
    Willelmus de Calgi.
    Radulphus filius comitis.
    Reimbaldus de Cicestre, uel Cirecestre.
    Rogerus de Curcelles.
    Rainaldus Canutus.
    Walterus de Clauile.
    Aiulfus camerarius.
    Willelmus Chieure.
    Girardus capellanus.
    Sigar de Cioches.
    Willelmus camerarius.
    Willelmus filius Constantini.
    Albericus de Coci.
    Albericus Cocus.
    Richardus de Curcy.
    Cristina.
    Ansfridus de Cormeliis.
    Hunfridus Cocus.
    Willelmus de Cahaignes.
    Hunfridus de Cioches.
    Gislebertus Cocus.
    Wido de Credun.
    Godefridus de Cambray.
    Rogerus filius Corbet.
    Robertus filius Corbet.
     Radulfus Cocus.
    Colsuain.
    Northmannus Crassus.
    Goiffredus de Cambrai.
    Colgrim.
    Walterus Cocus.
    Ansgerus Cocus.
    Hubertus de Canesio.
    Gundwinus camerarius.

D
    Walterus de Duay.
    Walscinus de Duay.
    Robertus dispensator.
    Walterus diaconus.
    Herman de Drewes.
    Eudo dapifer.
    Dauid.
    Haimo dapifer.
    Adam filius Durandi Malaopera.
    Godricus dapifer.
    Rogerus Deus-saluet-dominas.

E
    Edredus.
    Richardus Esturmi.
    Eddeua.
    Swainus de Essexa.
    Richardus filius Erfasti.
    Eudo filius Erfasti.
    Eudo filius Espirewic.
    Edricus accipitrarius.
    Erchengerus pistor.

F
    Radulfus de Felgeres.
    Henricus de Ferrers.
    Willelmus de Faleise.
    Fulcherus.
    Robertus Fafiton.
    Walterus Flandrensis.
    uinemarus Flandrensis.
    Willelmus Froisselew.
    Hugo Flandrensis.
    Richardus Forestarius.
    Furstinus.
    Baldewinus Flandrensis.
    Ranulfus Flamme.

G
    Richardus filius Gisleberti comitis.
    Robertus filius Geroldi.
    Durandus de Glowcestr.
    Walterus Giffard.
    Gislebertus de Gand.
    Osbernus Giffard.
    Grimbaldus.
    Beringarius Giffard.
    Godescallus.
    Odo filius Gamelini.
    Godeboldus.
    Gotscelinus.
    Girardus.
    Robertus Gernon.
    Hugo de Grentemaisnil.
    Willelmus Gozinboded.
    Picotus de Grantebrige.
    Girbertus.
    Gerinus.
    Gospatric.
    Hugo de Gurnay.
    Robertus filius Goberti.
    Godwinus.
    Hugo filius Grip.
    Grim prepositus.

H
    Hamo uicecomes.
    Ernulfus de Hesding.
    Eudo filius Huberti.
    Hascoit.
    Hernulfus de Hastinges.
    Aluredus Hispaniensis, seu de Hispania.
    Herueus de Helion.
    Hainricus.
    Robertus hostiarius.
    Radulfus filius Huberti.
    Robertus filius Willelmi hostiarii.
    Helgot.
    Hamo.
    Willelmus hostiarius.
    Hermerus.
    Hago.
    Tihellus de Herion.
    Hachebernus.
    Robertus filius Hugonis.

I
    Rogerus de Iueri.
    Hunfridus de Insula.
    Aluredus de Hispania, u. sup.
    Iseldis.
    Ranulfus frater Ilgerii.
    Richardus de Ingania.
    Hugo de Iueri.
    Willelmus Ingania.
    Radulfus de Insula.
    Ilbertus.
    Ilbodus, uel Ilbodo.
    Iudichel, siue Iuikel, presbyter.
    Isaac.
    Waldinus Inganiator.
    Rainaldus filius Iuonis.

L
    Willelmus Louet, uel Loueth.
    Rogerus de Laci.
    Hugo Lasne.
    Radulphus de Linesi.
    Dermannus Lundon.
    Rogerus de Luri.
    Willelmus Leuric.
    Richardus Legatus.
    Geri de Loges.
     Albertus Lothariensis.
    Aluredus de Lincolnia.
    Hugo de Luri.
    Ilbertus de Laci.
    Gozelinus filius Lamberti.
    Gozelinus Loremarius.

M
    Hugo de Montford.
    Goisfridus de Manneuille.
    Robertus Malet.
    Aluredus de Merleberg.
    Radulfus de Mortemer.
    Willelmus Maudoit.
    Willelmus filius Manne.
    Goisfridus Marescal.
    Nigellus medicus.
    Robertus filius Murdac.
    Mathiu [Mattheus Mauritaniensis] uel Maci de Mauretania.
    Willelmus de Moion.
    Humfridus Mauldoit.
    Robertus Marescal.
    Ausgerus de Montagud.
    Turstinus Mantel.
    Martinus.
    Hasculfus, uel Hascoit Musard.
    Humfridus de Madehalle.
    Rogerus de Mucelgros.
    Griffinus filius Mariadoc.
    Maino.
    Durandus Malet.
    Hugo de Montgomeri.
    Willelmus Malbedeng.
    Hugo de Mara.
    Rogerus marescalcus.
    Modwinus
    Giraldus marescalcus.
    Adam filius Durandi Mata opera.

N
    Lewinus de Newham.
    Willelmus filius Northmanni.
    Nigellus.
    Northmannus.
    Willelmus filius Nigelli.

O
    Odo de Wincestria Taynus regis.
    Walterus filius Otheri.
    Guisfridus Ortale, uel Orleteile.
    Oswaldus.
    Willelmus de Ow.
    Hugo filius Osmundi.
    Anschetillus filius Osmundi.
    Robertus de Olgi.
    Osbernus presbyter.
    Willelmus de Odburuilla frater
    Rogeri.

P
    Hugo de Port.
    Hubertus de Port.
     Willelmus de Perci.
    Bernardus Panceuolt.
    Richardus Puingiant, uel Puniant.
    Milo Portarius.
    Willelmus Peurel.
    Walterus filius Ponz.
    Drogo filius Ponz.
    Radulfus de Pomerei.
    Radulfus Paganel.
    Willelmus de Poilgi.
    Ranulfus Perrel.
    Hugo pincerna.
    Osbernus piscator.
    Robertus pincerna.
    Willelmus Pantulf.
    Picot.
    Richardus pincerna.
    Rogerus Pictauiensis.
    Theodoricus Pointel.
    Radulfus Pinel.
    Aluena uxor Phin.
    Herbrandus de Ponte-Adomari.

R
    Gilbertus filius Richerii de Aigle.
    Turstinus filius Rolf.
    Walterus filius Rogeri.
    Herbertus filius Remigii.
    Willelmus filius Richardi.
    Reinbaldus presbyter.
    Robertus filius Rolf.
    Gozelinus de Riuere.
    Wido de Reinbodcourt.
    Reinbaldus.
    Willelmus filius Rogeri.
    Heraldus filius Radulfi comitis.
    Rogerus filius Radulfi.
    Osbernus filius Richardi.
    Richardus.
    Rainaldus uicecomes.
    Robertus de Rodelont.
    Rainaldus.
    Restoldus.
    Robertus filius Rotscelini.
    Rogerus filius Reinardi.
    Radulfus arbalistarius.
    Rabellus.

S
    Edwardus Saresberiensis.
    Willelmus filius Stur.
    Robertus de Stadfort.
    Radulfus filius Seifridi.
    Hugo Stireman.
    Richardus Sturmid.
    Willelmus de Scoies, uel Scochies.
    Osbernus de Salceid.
    Walterus de Sancto Walerico.
    Robertus de seint Legire.
    Harduinus de Scalers.
    Gislebertus filius Solomonis.
    Swain uicecomes.
    Osbernus filius Ric. Scrupe.
    Swainus de Essex.
    Willelmus Specs.
    Walterus filius Secheri.
    Siboldus.
    Stephanus.
    Nigellus de Stadford.
    Eudo filius Spirewic.
    Ranulfus de sancto Walerico.
    Saisselinus.
    Hugo de sancto Quintino.
    Stainardus.
    Starcolfus.
    Robertus de Stratford.
    Swain.

T
    Henricus thesaurarius.
    Durandus tonsor.
    Radulfus de Todeni.
    Gislebertus filius Turoldi.
    Iudhel de Totenais.
    Richardus filius Turoldi.
    Robertus de Todeni
    Radulfus Tailgebosch.
    Berengarius de Todeni.
    Turchillus.
    Ilbertus filius Turoldi.
    Turstinus.
    Robertus filius Tetbaldi.
    Turoldus.
    Hugo filius Turgisi.
    Osbernus filius Tezzonis.
     Gislebertus Tisun.
    Willelmus Tailebosc.
    Turchillus prepositus.
    Iuo Tailebois.
    Tihellus.
    Toui.
    Turchil de Warwik.

u
    Hamo uicecomes.
    Walorannus uenator.
    Croc uenator.
    Aiulfus uicecomes.
    Humfredus uis de Lew.
    Baldewinus uicecomes.
    Albericus de uer.
    Petrus de ualoignes.
    Bertran de uerdon.
    Swain uicecomes.
    Durandus uicecomes.
    Robertus de uesci.
    Rogerus uenator.
    Richardus uernon.
    Walterus uernon.
    Radulfus uenator.
    Robertus de uerli.
    Ulketel.
    uauasores regis.
    Rainaldus uicecomes.
    Ogerus filius Ungemar.
    Willelmus de Warenne.
    Willelmus filius Widonis.
    Walterus de sancto Walerico.
    Aluredus nepos Wigoti.
    Urso de uircestria.
    Wlmarus.
    Ioannes filius ualeranni.
    Willelmus.
    Osbernus filius Walteri.
    Winemarus.
    Goiffredus de Wirce.
    Turchil de Warwike.
    Walchelinus.
    Robertus filius Willelmi.
    Willelmus hostiarius.
    Ioannes nepos Waleranni.
    Willelmus de Wateuilla.







uERBA WILLELMI CONQUESTORIS IN EXTREMIS POSITI.


 Multis, inquit, o amici, grauibusque peccatis onustus contremisco, et mox ad tremendum Dei examen rapiendus, quid faciam ignoro. In armis enim  ab infantia nutritus sum et multi sanguinis effusione admodum pollutus sum. Nullatenus enumerare possum mala que feci per 64 annos, quibus in hac  erumnosa uita uixi, pro quibus absque mora rationem reddere nunc cogor equissimo Iudici. Dum pater meus, sponte proficiens in exsilium, commisit mihi Northmannie ducatum, tenellus eram puer, utpote octo annorum; ex quo tempore usque nunc semper subii pondus armorum. Ipsumque iam ducatum fere 56 annis gessi in discrimine bellorum. Mei quibus preeram, mihi sepe insidiati sunt et damna grauesque iniurias mihi nequiter intulerunt. Turchetillum nutritium meum et Osbernum, Herfasti filium, Northmannie dapiferum comitemque Gislebertum patrem patrie, cum multis aliis reipublice necessariis fraudulenter interfecerunt. His itaque rebus gentis mee fidem expertus sum. Noctibus multoties, cognatorum timore meorum, a Gualterio  auunculo meo de camera principali furtim exportatus sum, ac ad domicilia latebrasque pauperum, ne a perfidis qui ad mortem me querebant inuenirer, translatus sum.

Northmanni, si bono rigidoque dominatu reguntur, strenuissimi sunt, et in arduis rebus inuicti omnes excellunt et cunctis hostibus fortiores superare contendunt. Alioquin sese uicissim dilaniant atque consumunt. Rebelliones enim cupiunt; seditiones enim appetunt et ad omne nefas prompti sunt. Rectitudinis ergo forti censura cerceantur et freno discipline per tramitem iustitie gradiri compellantur. Si uero ad libitum suum sine iugo, ut indomitus onager, ire permittuntur, ipsi et principes eorum  penuria et confusione probrosa operientur. Pluribus hoc experimentis iamdudum edidici. Proximi consanguineique mei, qui debuissent contra omnes mortales me omnimodis tutari, frequenti conspiratione facta in me surrexerunt et pene omnem patris mei hereditatem mihi abstulerunt.

Guido, Rainaldi, Burgundionum ducis, ex Adelisa amita mea filius, malum mihi pro bono reddidit. Nam ego eum de alia regione aduentantem benigniter susceperam, ac ut unicum fratrem honoraueram, atque uernonum et Brioniam partemque Northmannie non modicam donaueram. Ille uero uerbis et actibus mihi derogauit, me nothum degeneremque et principatu indignum detestatus indicauit et hostiliter diffamauit. Quid plura referam? Fidem suam  mihi mentitus in me rebellauit, proceresque meos Ranulfum Baiocensem, ac Haimonem Dentatum, et Nigellum de Constantino, aliosque multos mihi subtraxit, secumque periuros esse nefario monitu cegit. Immemor itaque hominii et fidelitatis quam mihi iurauerat, totam Northmanniam auferre sategit. Sic igitur adhuc imberbis in illum coactus sum arma leuare et in planitie apud Walesdunas contra consobrinum hominemque meum dimicare. Tunc, auxiliante Deo qui iustus iudex est, inter Padomum et Argentias [Argentonium; et in al. cod., Baiocas] hostes uici, quibus nutu Dei subrutis, patrium ius libere possedi. Deinde munitionem Brionie obsedi. Guidonem uulneratum et de bello fuga elapsum inclusi, nec inde discessi, donec hostem publicum de  Neustria expulerim et cuncta eius munimenta obtinuerim.

Non multo post alia mihi grauissima aduersitas oborta est. Patrui namque mei Malgerius, Rothomagensis archiepiscopus. et Willelmus frater eius, cui Archas et comitatum Calogii gratis dederam, me uelut nothum contempserunt, et Henricum regem et Engelrannum, comitem Pontiui, contra me accerserunt. Mox ego ut in Constantino huiusmodi rumores auditui, multis dissuadentibus iter iniui. Aliquantos milites qui feruentiores ad ictus dandos erant Archas premisi, et ipse cum exercitu non grandi subsecutus arduam munitionem obsedi. Sed antequam rura que inter duo flumina sunt, Sedam et Garumnam attigissem, precursores mei preoccupauerunt  Engelrannum comitem in castrum intrare festinantem, ipsumque fortiter pugnantem, quia miles erat asperrimus, occiderunt et agmina eius fugauerunt. Obsidione graui castrenses cercui et periurum comitem exsulare cegi; nec in omni uita sua redire ad id quod amiserat permisi. Proteruum quoque presulem qui nec Deo deuotus, nec mihi fidus erat, de pontificali sede per decretum pape deposui et Maurilium uenerabilem cenobitam, quem mihi Deus de Florentia, ciuitate Italie, transmiserat, in loco eius subrogaui.

Henricus, regali potentia fretus et militari audacia feruidus, hostiumque meorum derogationibus admodum stimulatus, sepe uisus est me, uelut inermem, conculcare, multisque modis proterere  et indebita mihi iura imponere. Sepe cum ingenti armatorum manu terram meam ingressus est; sed nunquam de preda spoliisque meis, hominumque meorum captura gauisus est. Cum grandi pompa minisque terribilibus plerumque fines meos intrauit; sed nunquam letus, nec sine dedecore ad sua repedauit. Plures secum probitate ualentes huc adduxit, quos quia meo meorumque gladio, proh dolor! perierunt, non reduxit.

Quondam nimis contra me inflammatus ingentem exercitum Gallia in duas partes dimisit rex Henricus, ut nostros opprimeret fundos geminis irruptionibus. Ipse unam phalangem in Ebroicensem diecesim, ut usque ad Sequanam omnia deuastaret,  introduxit; aliamque Odoni fratri suo ac Rainaldo de Claromonte, et duobus consulibus, Radulfo de Monte Desiderii atque Widoni de Pontiuo, commendauit, ut per uada Epte Neustriam cito introirent, Braium et Calcegium, totumque Rothomagensem [Calogium atque Rot.] pagum inuaderent, ferro et flamma, necne rapinis usque ad mare penitus deuastarent. Hec itaque comperiens ego econtra non segnis processi, contra regis mapalia per littus Sequane cum meis me semper opposui et ubicunque conaretur cespitem meum depopulari, armis et ferro calumniam paraui. Robertum uero Aucesium comitem et Rogerium de Mortuomari, aliosque milites probatissimos misi contra Odonem eiusque legiones. Qui dum penes castrum quod Mortuum  mare dicitur occurrissent Francis, utriusque partis agminibus paratis, terribile prelium commissum est, et ex utraque parte multum sanguinis effusum est. Utrobique enim bellatores erant strenui et usque ad mortem cedere nescii. Hinc seuiunt Galli pro cupidine acquirendi; illinc feriunt Northmanni spe feruentes euadendi et se suosque lares defendendi. Tandem, iuuante Deo, uicere Northmanni, et fugere Franci. Hoc itaque bellum trans Sequanam in hieme ante Quadragesimam fecere, octauo anno post bellum Walesdunense. Tunc Wido Pontiui comes captus est et Odo cum Rainaldo aliisque qui uelocitate pedum uiguerunt fugatus est. Rodulphus quoque comes pariter caperetur, nisi Rogerius princeps militie mee illi suffragaretur; hominium  enim iamdudum illi fecerat. In tali ergo necessitate pulchrum illi et competens seruitium impendet, dum in castro suo illum triduo protexit et postea saluum ad sua perduxit. Pro hac offensa Rogerium de Northmannia eieci, sed paulo post reconciliatus illi ceterum honorem reddidi. Castrum tamen Mortui maris in quo inimicum meum saluauit, illi iure, ut reor, abstuli; sed Willelmo de Guarenna consanguineo eius, tironi legitimo dedi. Widonem uero comitem Baiocis, quandiu placuit, in carcere habui et post duos annos hominium ab eo tali tenore recepi, ut exinde mihi semper fidelis existeret et militare seruitium, ubi iussissem, cum centum militibus mihi singulis annis exhiberet. Deinde muneribus illum magnis donaui et honoratum cum pace  dimisi.

Peracto certamine, mox ut certos rumores comperi, per Radulphum de Tenia que trans Sequanam contigerat regi Francorum mandaui. Quibus auditis ille protinus noctu surrexit et cum exercitu suo uelociter aufugit, nec unquam postea, securus in terra mea pernoctauit. Sic a pueritia mea innumeris pressuris undique impeditus sum, sed per gratiam Dei de omnibus honorifice ereptus sum. Inuidiosus igitur omnibus uicinis meis factus sum, sed auxiliante Deo, in quo semper spem meam posui, a nullo superatus sum. Hoc sepe senserunt Britones et Andegauenses. Hoc astipulantur Franci atque Flandrenses. Hoc grauiter experti sunt Angli et Cenomanenses.

 Goisfredus Martellus comes Andegauorum et Conanus princeps Britonum atque Robertus Fresio satrapa Morinorum mihi multis machinationibus insidiati sunt. Sed, custodiente Deo, licet multum optassent et plures insidias perstruxissent, nunquam uoti compotes effecti sunt. Diadema regale, quod nullus antecessorum meorum gessit, adeptus sum, quod diuina solummodo gratia non ius contulit hereditarium. Quantos ultra mare labores et periculosus conflictus pertulerim contra Exonios, Cestrenses et Nordanhumbros, contra Scotos et Guallos, Northwigenas et Dacos et contra ceteros aduersarios, qui conabantur me regno Anglie spoliare, difficile est enarrare, in quibus omnibus prouenit mihi sors  uictorie. Sed quamuis super huiusmodi triumphis humana gaudeat auiditas, me tamen intrinsecus pungit et mordet formidinis anxietas, dum perpendo quod in omnibus his grassata est seua temeritas. Unde uos, o sacerdotes et ministri Christi, suppliciter obsecro, ut orationibus uestris me commendetis omnipotenti Deo, ut peccata quibus admodum premor ipse remittat, et per suam infatigabilem clementiam inter suos me saluum faciat. Thesauros quoque meos iubeo dari ecclesiis et pauperibus, ut que congesta sunt ex facinoribus, dispergantur in sanctis sanctorum usibus. Debetis enim recolere quam dulciter uos amaui et quam fortiter contra omnes emulos defensaui.

Ecclesiam Dei, matrem scilicet nostram, nunquam  uiolaui; sed ubique, ut ratio exegit, desideranter honoraui. Ecclesiasticas dignitates nunquam uenundedi. Simoniam detestatus semper refutaui. In electione personarum uite meritum et sapientie doctrinam inuestigaui, et, quantum in me fuit, omnium dignissimo Ecclesie regimen commendaui. Hoc nimirum probari potest ueraciter in Lanfranco Cantuariensium archipresule, hoc in Anselmo Beccensium abbate, hoc in Gerberto Fontanellense et Durando Troarnense, et in aliis multis regni mei doctoribus, quorum celebris laus personat in ultimis, ut credo, terre finibus. Tales socios ad colloquium elegi, in horum contubernio ueritatem et sapientiam inueni; ideoque semper gaudens optabam  eorum consiliis perfrui.

Nouem abbatie monachorum et una sanctimonialium que a patribus meis in Northmannia fundate sunt, me adiuuante, cum auxilio Dei creuerunt, et gloriose multarum augmentis rerum quas dedi magnificate sunt. Deinde ducatus mei tempore, decem et septem monachorum atque sanctimonialium sex cenobia constructa sunt, ubi magnum seruitium et plures eleemosyne pro summi Regis amore quotidie fiunt. Huiusmodi castris munita est Northmannia, et in his discunt terrigene preliari contra demones et carnis uitia. Horum quippe aut ego, inspirante Deo, fui conditor aut fundator, feruidus adiutor, beneuolus incentor. Omnes quoque res quas in terris uel aliis redditibus proceres mei Deo et  sanctis eius dederunt pro salute spirituali in Neustria et Anglia benigniter concessi, et chartas largitionum contra omnes emulos et infestatores principali auctoritate gratis confirmaui.

Hec studia sectatus sum a primeuo tempore, hec heredibus meis relinquo tenenda omni tempore, In his, filii mei, me iugiter sequimini, ut hic et in euum coram Deo et hominibus honoremini. Hoc precipue uos, uiscera mea, commoneo, ut bonorum et sapientum indesinenter inhereatis sodalitio et eorum in omnibus, si diu gloriosi uultis persistere, obediatis imperio. Piorum sophistarum doctrina est bonum a malo discernere, iustitiam omnimodis tenere, nequitiamque omni molimine cauere, infirmis et pauperibus ac iustis parcere et subuenire, superbos  et iniquos comprimere ac debellare, et ab infestatione simplicium refrenare, ecclesiam sanctam deuote frequentare, diuinitatis cultum super omnes diuitias amare et diuine legi nocte dieque, et in aduersis et prosperis, infatigabiliter obtemperare.

Ducatum Northmannie, antequam in Epitumo Senlac contra Heraldum certassem, Roberto filio meo concessi, quia primogenitus est. Hominium pene omnium huius patrie baronum iam recepit. Concessus honor nequit abstrahi. Sed indubitanter scio quod uere misera erit regio que subiecta fuerit eius dominio. Superbus enim est, et insipiens nebulo trucique diu plectendus infortunio. Neminem Anglici regni constituo heredem, sed eterno Conditori, cuius sum et in cuius manu sunt omnia, illud  commendo. Non enim tantum decus hereditario iure possedi, sed diro conflictu et multa effusione humani cruoris periuro regi Heraldo abstuli, et interfectis uel effugatis fautoribus, eius dominatui meo subegi. Naturales regni filios plus equo exosos habui. Nobiles et uulgares crudeliter uexaui. Iniuste multos exhereditaui, innumeros maxime in pago  Eboracensi, fame seu ferro mortificaui. Deiri enim et trans Humbrane gentes exercitum Sueni Danorum regis contra me susceperunt et Robertum de Cuminis cum mille militibus intra Dunelmum, aliosque proceres meos et tirones probatissimos in diuersis locis peremerunt. Unde immoderato furore commotus in boreales Anglos ut uesanus leo properaui. Domos eorum iussi, segetesque et omnem apparatum atque supellectilem confestim incendi et copiosos armentorum pecudumque greges passim mactari. Multitudinem itaque utriusque sexus tam dire famis mucrone mulctaui. Et sic multa millia pulcherrime gentis senum iuuenumque, proh dolor! funestus trucidaui. Fasces igitur huius regni, quos cum tot peccatis obtinui, nulli audeo tradere,  nisi Deo soli; ne post funus meum adhuc deteriora fiant occasione mei. Willelmum filium meum, qui mihi a primis annis semper inhesit et mihi pro posse suo per omnia libenter obediuit, opto in Spiritu Dei diu ualere et in regni solio, si Dei uoluntas est, feliciter fulgere.





WILLELMI CONQUESTORIS EPISTOLAE.



EPISTOLA PRIMA. AD GREGORIUM uII PONTIFICEM ROMANUM.






EPISTOLA II. AD IOANNEM ABBATEM FISCAMNENSEM.





EPISTOLA III. AD CLERICOS ET LAICOS PER ANGLIAM CONSTITUTOS. 

WILLELMUS, Dei gratia rex Anglorum, tam clericis quam laicis per Angliam constitutis, salutem.

Notum sit uobis me concessisse et confirmasse, assensu Lanfranci archiepiscopi Cantuariensis, et  Stigandi episcopi Cicestrensis, et consilio etiam episcoporum ac baronum meorum, ut ecclesia sancti Martini de Bello, quam fundaui ex uoto ob uictoriam quam mihi Deus in eodem loco contulit, libera sit et quieta in perpetuum ab omni seruitute et omnibus quecunque humana mens excogitare potest, cum omnibus dignitatibus et consuetudinibus regalibus quas ei regali auctoritate concessi, sicut charte mee testantur. uolo itaque, et firmiter precipio, quatenus ecclesia illa, cum leuga circumquaque adiacente, libera sit ab omni dominatione et oppressione episcoporum, sicut illa que mihi coronam tribuit, et per quam uiget decus nostri regiminis. Non liceat episcopo Cicestrensi, quamuis  in illius diecesi sit, in ecclesia illa, uelim maneriis ad eam pertinentibus ex consuetudine hospitari, contra uoluntatem abbatis; nec ordinationes aliquas ibidem facere, nec abbatiam in aliquo grauare. Sed neque super illam dominationem aliquam, aut uim, uel potestatem exerceat; sed, sicut mea dominica capella, libera sit omnino ab omni eius exactione. Ad synodum uero abbas ire non summoneatur nec compellatur, nisi propria uoluntate pro aliquo negotio ire uoluerit. Nec monachos suos ubi sibi opportunius uiderit, ad sacros ordines promoueri facere prohibeatur. Nec altarium sacrationes, confirmationes, uel quaslibet episcopales benedictiones, abbatis uel monachorum requisitione a quolibet episcopo ibidem libere fieri, ab aliquo contradicatur.  Hoc etiam regali auctoritate et episcoporum ac baronum meorum attestatione constituo, quatenus abbas ecclesie sue et leuge circumiacentis per omnia iudex sit et dominus. Defuncto abbate, de eadem ecclesia abbas eligatur, nisi forte  ibidem idonea persona reperiri non possit. Hanc constitutionem meam, sic uoto et regali auctoritate confirmatam nullus successorum meorum uiolare uel imminuere presumat. Quicunque igitur contra libertates uel dignitates eiusdem ecclesie fecerit, forisfacture regie corone subiaceat. Huius rei testes sunt Lanfrancus archiepiscopus Cantuariensis, Stigandus Cicestrensis episcopus, Walkeiinus episcopus Winton., Wulstanus Wigorn. episcopus.  Qui omnes, me presente et audiente, horum preceptorum meorum et constitutionum uiolatores perpetuo anathemate damnauerunt.

Apud Winton.


Locus sigilli.



EPISTOLA Iu. AD REMIGIUM ANTISTITEM LINCOLNIENSEM. 

WILLELMUS, gratia Dei rex Anglorum, comitibus, uicecomitibus, et omnibus Francigenis et Anglis qui in episcopatu Remigii episcopi terras habent, salutem.

Sciatis uos omnes et ceteri mei fideles qui in Anglia manent, quod episcopales leges que non bene nec secundum sanctorum canonum precepta, usque  ad mea tempora, in regno Anglorum fuerunt, communi concilio, et consilio archiepiscoporum meorum, et ceterorum episcoporum, et abbatum, et omnium principum regni mei, emendandas iudicaui. Propterea mando, et regia auctoritate precipio, ut nullus episcopus uel archidiaconus de legibus episcopalibus amplius in Hundret placita teneant; nec causam que ad regimen animarum pertinet, ad iudicium secularium hominum adducant, sed quicunque secundum episcopales leges de quacunque causa uel culpa interpellatus fuerit, ad locum quem ad hoc episcopus elegerit et nominauerit, ueniat; ibique de causa sua respondeat; et non secundum Hundret, sed secundum canones, et episcopales leges, rectum Deo et episcopo suo faciat.





WILLELMI CONQUESTORIS LEGES



I.






MONITUM.

uetusti Ecclesie Lichfeldiensis Chronici ms. auctor: »Anno, inquit, Willelmus regni sui quarto apud Londonias consilio baronum suorum fecit summoniri per uniuersos Anglie comitatus, omnes nobiles, sapientes, et sua lege eruditos, ut eorum leges et consuetudines audiret. Et licet idem rex Willelmus leges Northfolkie et Suffolkie, Grantbrigie et Deire  prius magis approbauerat, et eas per totum regnum obseruari preceperat, pro eo quod omnes antecessores eius et fere omnes barones Normannie, Norwegenses exstitissent, et quod de Norwegia olim uenissent: sed postea, ad preces communitatis Anglorum, rex acquieuit, qui deprecati sunt quatenus permitteret sibi leges proprias et consuetudines antiquas habere in quibus uixerant patres eorum et ipsi in eis nati et nutriti sunt, scilicet leges sancti regis Edwardi. Et ex illo die magna auctoritate uenerate, et per uniuersum regnum corroborate et conseruate sunt, pre ceteris regni legibus, leges regis Edwardi. Que quidem prius inuente et constitute fuerant tempore regis Edgari aui sui. uerumtamen post mortem ipsius regis Edgari usque ad coronationem sancti regis Edwardi, quod tempus continet annos LXuII, predicte leges sopite sunt et penitus pretermisse; sed postquam rex Edwardus in regno fuit sublimatus, consilio baronum Anglie, legem LXuII annis sopitam excitauit, excitatam reparauit, reparatam decorauit, decoratam confirmauit, et confirmata uocata est lex sancti regis Edwardi, non quod ipse prius adinuenisset eam, sed cum pretermissa fuisset et obliuioni penitus dedita a morte aui sui regis Edgari, qui prius inuentor eius fuisse dicitur, usque ad sua tempora, uidelicet LXuII annis. Unde, per preceptum regis Willelmi electi sunt de singulis totius Anglie comitatibus XII uiri sapientiores, quibus iureiurando iniunctum fuit coram rege Willelmo ut quoad possent, recto tramite neque ad dexteram neque ad sinistram declinantes, legum suarum et consuetudinum sancita patefacerent, nichil pretermittentes, nichil addentes, nichil preuaricando mittentes [al., mutantes]. Aldredus autem Eboracensis archiepiscopus qui regem Willelmum coronauerat, et Hugo Londoniensis episcopus, per preceptum regis, scripserunt propriis manibus omnia que predicti iurati dixerunt. A legibus namque sancte matris Ecclesie sumentes exordium, qui [al., quia] per eam rex et regnum solidum subsistendi habent fundamentum, leges et libertates et pacem ipsius concionati sunt dicentes: Omnis clericus,« etc., uti legimus apud Rogerum Houedenum in Annalibus Henrici secundi, ubi digressio est de Norwegie regibus. Et totidem ferme uerbis eadem que hic transcripsimus, occurrunt apud eumdem Rogerum.

Atqui auctoris Lichfeldiensis et Houedeni in hisce discrimen haud adeo contemnendum erat, ut ideo negligenda essent que habet ille nondum editus, quod eadem eisdem pene syllabis hic, qui publici iuris factus est, narrauerit. Qui utrumque perpenderit, id fateatur necesse est. Sequitur uero in auctore Lichfeldiensi pars aliqua duntaxat earumdem legum quas interserit Houedenus. Atque eiusmodi pars etiam apud Henricum Knightonium, canonicum Leycestrensem, scriptorem non indiligentem, qui nondum in lucem prodiit, reperitur. Triplo autem plures sunt quas Houedenus habet quam aut Leycestrensis aut Lichfeldiensis. Apud hosce uero nulla est que in Houedeno non comperta. uetusti sane, fateor, sunt et Lichfeldiensis et Leycestrensis et Houedenus auctores. Atque de aliis nonnullis qui eadem de hac re tradidere, idem dicendum. Sed eorum neminem, ante aliquot a Willelmo secula elapsa scripsisse palam est, neque interpolationem euasisse leges illas apud Houedenum. Nam in capite de tributo Danico, Willelmi regis iunioris fit mentio. Et qualisnam fides  scriptoribus huiusmodi recentioribus adhibenda sit, etsi statuere minime ausim, diligentius tamen inquiri uelim. Recentiores uoco dum Ingulpho abbati Crowlandiensi  eos compono, qui in hac re testium non tam facile princeps merito dicendus est, quam solus forsan cui par sit ut credamus. Etenim non solum oculatus ille Normannici in Anglia imperii initiorum testis erat, uerum etiam in aula apud Willelmum regem ad iura cenobii sui stabilienda, assiduam nauauit operam, in qua per uirorum, qui rebus tum ciuilibus, tum forensibus exercitari, consuetudinem legum Willelmi, hoc est Edwardi regis a Willelmo firmatarum, Normannico idiomate conscriptarum, atque ab iis, quas recentiores illi habent, multum discrepantium, exemplar nactus, Crowlandiam secum detulit, atque ad Historie sue calcem adiecit. Quo Willelmi anno hoc fecerit, diserte non explicat ipse. Sed liquido constat tempus fuisse post annum eiusce Xu aut circiter; quod ideo obseruatu dignum est, quoniam legum illarum apud recentiores quos diximus et recensitio et confirmatio anno Willelmi Iu tribuuntur, cum tamen alias, easque plurimum dissidentes, decennio et amplius postea, eodem lemmate eodemque nomine insignes, circumlatas et pro genuinis ac solis quibus regis et ordinum auctoritas antea accesserat, habitas fuisse  sit exploratissimum.

Unde forsan eleuanda fides eorum qui preter hasce, alias nobis temere obtrudunt. Tametsi enim singularia plurium annorum sancita Willelmum auctorem agnoscere potuissent, haud tamen ita uerisimile est nec a quoquam narratur, aut iteratam esse legum Edwardi sub Willelmo recensitionem, aut plusquam unam fuisse eorum siue recognitionem siue confirmationem. Quod si plures forte essent, id interim plane statuendum foret, postreme maximam, ne dicam solius, rationem habendam esse. Annum autem regis Xu preteriisse cum Ingulphus exemplar suum in aula Londiniis nactus est, inde satis nouimus, quod diplomati Crowlandensi cenobio tunc temporis impetrato atque edita eius historia reperto, testis sit Willelmus episcopus Dunelmensis, qui ante annum salutis 1081 seu Xu Willelmi regis minime suffectus erat et earum forte erat genuinum exemplar legum que Iu anno auctoritate publica et recensite et firmate fuerant. Nam fieri potest, nec ueri est dissimile, recentiores illos, tametsi notho legum exemplari, saltem interpolato, decepti fuerint, uerum nichilominus recensionis et confirmationis annum, utpote forsan decantatum, fideliter et didicisse et narrasse. Sed uero ipsum Ingulphum audiamus. »Attuli, inquit, eadem uice mecum Lundoniis in meum monasterium leges equissimi regis Edwardi, quas dominus meus inclytus rex Willelmus authenticas esse, et perpetuas per totum regnum Anglie  inuiolabiliterque tenendas sub penis grauissimis proclamarat et suis iustitiariis commendarat eodem idiomate quo edite sunt, ne per ignorantiam contingat nos uel nostros aliquando, in nostrum graue periculum, contraire et offendere ausu temerario regiam maiestatem, ac in eius censuras rigidissimas improuidum pedem ferre contentas sepius in eisdem, hoc modo.« Que uerba finiunt editam eius Historiam, adiectis tantummodo a u. C. Henrico Sauilio editore: uidetur hic leges Edwardi inseruisse que desunt. Atqui certo scimus nos eum ibi eas inseruisse; quod non solum ex ipso Historie autographo, Crowlandie in agro Lincolniensis etiamnum seruato, constat, sed etiam ex recentiori quo usi sumus exemplari ante annos CC aut circiter exarato. Inde, quatenus tum per librarii et incuriam et inscitiam, tum per mucidam sermonis et obsoleti et deprauatissimi scabritiem licuit, eas statim exhibemus, eiusmodi Latinitate quam usurparunt ueteres apud nos iurisconsulti, calente prelo, festinanter donatas, uerbum scilicet uerbo plerumque reddidimus, et barbara phrasi, sed materiei maxime idonea, quidquid intelligebamus potius interpretari uoluimus quam in puriorem sermonem transferre, qui obscuritati huiusmodi non tam lucem afferret quam ut sepius fit tenebras offunderet. Neque fere reperitur quispiam, nisi a foro et medii temporis historia nimium sit alienus, cui barbara hec Latinitas non sit intellecta. Nitidiora uero Cesarei iuris uocabula hisce aptare, interpretem, Iustinianum potius legisse ostenderet, quam propriam Normannici idiomatis uim aperiret. Neque tamen omnia que transferre hic ausus sum, me satis assecutum esse omnino persuasum habui, et perspicacioribus libenter compluria reliqui. Nam autographo destitutus quod interea nancisci impense et uolebam et nitebar; sed frustra nolui me coniecturarum nugis ultra torquere, sed ubi prorsus fugiebat  Normannice dictionis significatio, in ipsa uersione eam, uariato charactere, retinui. Mallem enim me palam inscientie reum confiteri, quam in crassissimis tenebris oculorum aciem incassum obtendere. Et apud peritiores coniectores, qui huiusmodi rebus, otio abundantes, delectantur, uicem, dum festino, cotis forsan obtinebo exsors licet ipse secandi.



[WILLELMI CONQUESTORIS LEGES]
[1Kb]


Ces sont les Leis et les Coustumes que li Reis uilliam grantut [al., grantat] a tut le Peuple de Engleterre, après le Conquest de la Terre. Ice les meismes que les Reis Edward sun Cosin tint deuant lui.



I.

Co est a saueis, Pais a Saint Yglise. De quel forfait que home out fait en cel tens, et il pout uenir a Saint Yglise; out pais de uie et de membre. E se alquons meist main en celui qui la Mere Yglise requirit, se ceo fust u Abbeie [al., u Euesque], u Yglise de Religion, rendist ce [al., ceo] que il i auereit pris, e cent sols de forfait: et de Mer Yglise de Paroisse xx. sols: et de Chappele  x. sols. E que ensy aint [al., enfraiant] la pais le Rei en Merchenele cent sols les amendes, altresi de Heinfare et de auueit purpensé.



II.

Icee plaiz afierent a la Coroune le Rei. Et se alquens, u quens, uxuost [al., u Preuost], meffeist as homes de sa baillie, e de ço fuist atint de la Iustice li Roi, forfait fuist a double de ce comme altre fust forfait.



III.

E que en Danele fruisse la pais le Roi, uii uinz liurerez e iu. les amendes: e les forfais le Roi qui afierent al uescunte xl. sols en Merchenele, e l. sols en uuest. Sexenele. E al frans home qui aueit Sac, e Soc, e Tol, e Tem, e Infangenetheof, se il est emplaidé, et seit mis en forfait en le Countè afiere il forfait a es le uescunte xl. ores en Denele, e de altre home, qui cest franchise non ad, xxxii. ores. De ces xxxii ores arat li uescunte a es le Roi x. ores: e cil qui li plait aurat de remied [al., derepied] uers lui xii. ores: e le Seignur en ki fin il maindra, x. ores: ço est en Denele.



Iu.

Co est la custume en Merchenele: se alquens est apeled de larcim, u de roberie, e seit pleui deuenir à iustice, e il seit fuie dedenz, son plege si auera de iu. meis e i. iour de quer le: e se il le put truuer, si iurad seidodzime de main, que al ure que il le pleui, Laren nel sot, ne per lui ne seut [al., fust] est fui, ne aueir nel pot, dunc rendra le chatel, e xx. sols pur la test, e iu. den. al ceper, e une maille pur la besche, e xl. sols al Rei. En uest-Sexenele cent solz al clamur pur la test e iu liureres al Rei. E en Denele le forfait uiii. Liureres, les  xx. solz pur la test, et les uii. liures al Rei. E s'il pot dedens un an iu [al., i] iurs trouer le larun e amener a la iustice, si li rendra les xx. sols, k'is aurad ont, e smert [al., e si ert] fainte la iustice de larun.



u.

Cil ky prendra Larum sanz suite e sans cri, que cil en leist a qui il aurad le damage fait, et uienge poit apres, si est raisun que il dange X. solz de Henguuite, efin face la iustice a la primereine deuise sans le congé a la iustice, si est forfait de XL. solz.



uI.

Cil qui aueir escut, u Chiualz, u Buefs, u uaches, u Porcs, u Berbz, que est Forfengend [ auera de forfature XL. sols en Merchenele, è lui Euestres [al., li Eueskes] XX. sols, e li Quenz XX. sols, e li Baron X. solz, è li uilain XL. deniers [al., denir].



XuIII.

Franc home qui ad auer champester trente deniers uailaunt, deit doner le dener saint Pere. Le Seignur pur Iu. den. que il dourad, si erunt quites ses Bordiers, e ses Boner e ses Serianz. Li Burgeis qui ad en sonn propre chatel demi marc uailant, deit dener seint Pere [al., donner le dener S. Pere]. Qui en Denale Franc home est; e il auera demi marc en argent uailant de auer champestre, si deuera doner le dinier Seint Pere [al., durad daner le dener saint Pere], E per le dener qui li Seignur durrat, si erent quietes çeals qui meinent en son demainer [al., demain].



XIX.

Ki purgist femme per forze, forfait ad les membres. Ki abate femme a terre, pur faire lui force, la multe al Seignur X. solz. S'il la purgiste, forfait est de membres.



XX.

Ki renent le dener Seint Pere, le dener prendra [al., rendra] per la iustice de seint Eglise, è XXX. den. forfait. E se il en est plaide de la iustise le Rei, le forfait à l'Euesque XXX. den. e al Rei XL. solz.



XXI.

Si elquuns creue l'oil al altre per auenture quelque seit, si amendrad LXX. solz del solz Engleis. E si la puruele [al., purnelle] i est remis [al., remes], si ne rendra lui que la meité.



XXII.

 De releife al Cunte, que al Rei  afiert uIII. chiuats selez e enfrenez, les Iu. habers, e Iu. hommes [al., haume, ut inf. n. 24], e Iu. Esens, e Iu. Launces, e Iu. Espes; les altres Iu. Chaceurs, e Palfreis a freins et a cheuestres.



XXIII.

De relief a Barun, Iu. Chiuals enselez è enfrenès, e II. Halbers, e II. Hammes, e II. Escus, e II. Launces, e II. Espes: e les altres II. un Chaceur, e un Palefrei a freins e a cheuestres.



XXIu.

De relief a uauasour a son lige Signur, deite [al., deit] estre quite per le cheual son peipe [al., pere, uel peiré] tel qu'il aueit a iour de sa mort, e per son Halbert, e per son Haume, e per son Escud, e per sa Lance, e per s'espe, s'il fust desapeilé [al., de sa pareille], qu'il ne out ne Chiual ne les armes per c. solz.



XXu.

De eiuers deins aueir kil uoldra clamer emblet, e il uolge douer uuage e trouer plege a porsuir son apel, dunt li scuuerad a celui qu'i auuerad entremeins nomer son guarant s'ul [al., s'il] l'ad; e s'il ne l'ad dunt nomerad son Heuuelborh, è ses testimonies, è ait les a iur è a terme, s'il les ad, u s'il les pot auer: è li enterceur liueriad en guage sei siste main, è li altre le metirad en la main son warant, u a son Heuuelborh, è il ait testimonies que il l'eharad [al., acharad] al marthied [al., marchied] in [al., li] Rei, è qu'il ne set son warant, en [al., ne] le plege uif ne mort: çoo iurad od ses testimonies per plein serment: si perdra son Chatel, si il testimonient qui il Huuelborh enpust [al., enprist]: è s'il ne pot aueir guarant ne testimonie, si perdrad, e pur soldrad pert sa werre uers son Seigneur, ço est en Merchenele è en Denele, è en uuest-Sexenele. Ne uochere mie son Seignor warrant iceo qui seit mis en guage, è on Denele meitre en uele; dissi la qui il seit derained: è s'il pot prouer  qui ceo soit de sa nurture per treis parts son uigued [al., uicined], se il auer ad deregned. Kar puis lei serment li est iugied, ne l'en pot pas puis leuer par lo iugement de Engleterre.



XXuI.

De murdre freceis [al., se cis] occist, è les homes del hundred nel prengent è amenent a la iustice dedenz les oit iours, per mustrer pur qui il la fait, sin rendront le murdre XLuII. Marcs.



XXuII.

Si home uolt derainer couenant de terre uers son Seignor, per ses Pers de la tenure meismes, qui il apelerad a testimonies, les cuuerad  derainer. Kar per estranges nel purra pas derainer.



XXuIII

Home qui plaide en Curt, a qui Curt qui co [al., quicon] seit, fors là où le cors le est esti [al, f. la Rei est], è home li mettid sur qu'il ait dit chose, qui il ne uoille coinistre, se il ne pot derainer per II. entendable homme del plaidant el ueant qui il ne l'aura dit, recouered a sa parole  .



XXIX.

De relief a uilain, le meillur aueir qu'il auera, u Chiual, u Buf, u uache, donrad a son Seignor de Releïf, et puis si serait euz les uilains en franc plege.



XXX.

De iii chemins, ço est a saueir, uuatlingstrete, et Ermingstrete, et Fos: Ki en alcun de ces chemins occit home qui seit errant per le pais, u asalt, si enfreint le pais le Roi.



XXXI.


Si larecin est troued, en qui terre qui ceo seit, et le Laron ouesque, le Seignor de la terre et la feme auerunt la meited del aueir a Laron, e les chaleiurs [al., chalengeurs] lor chatel, se il le trouent, e la bor merted [al., et la foi, meitted], s'il est troué dedanz Sache et Soche, s'il perdra la feme, et le Seignor l'auered.



XXXII.

De Streuuarde de chescon des hides de Hundred un home dedenz la feste de seint Michell, et le seint Martin, et uuardireue, si aura xxx. hides quites per son trauaile et si auers trespassent, perilot, uel denient uuatter [al., deuientent wattez], e il ne pussent mustrer ne cri ne force qui l'on fust faite, si rendisent l'aueir.



XXXIII.

Cil qui custiuent [al., cultiuent] la terre ne deit l'um trauailer, se de louer diotre [al., dreit.] cense, non ne leist a seignurage de partir les cultiuurs de leur terre, pur tant cum il pussent le dreit seiruise faire. Les naïfs ki departet de sa terre, ne deuient, cartre faut naïuerie querre [al., et denient naïuere, les faut querre], qui il ne facent leur droit seruice, que apend à leur terre. Li naïfs ki departet de sa terre, dunt il est nez, e uent a autrui terre, nuls nel retenget, ne li, ne ses chatels; enz le facent uenir arer a faire son seruise, tel cum a li apend. Si les seinurages ne facent altri gainnys uenis a lor terre, la iustice le facet.



XXXIu.

Nullui ne toille a son senior son dreit seruise, pur nul relais qui il li ait fait en arere.



XXXu.

Si feme est iugée à mort, u a defacum [al., defaction] des membres, ki seit enceintée, ne faced l'um iustice desquele seit déliurée.



XXXuI.


Si home mort sans deuise, si departent les enfans l'érite entre sei per yuuel.



XXXuII.

Si le pere truitet sa file en auulterie en sa maison, u en la maison de son gendre, ben li laust oure [al., ocire] l'auultere.



XXXuIII.

Si home enpuissuned attre, seit occis, u permanablement eissillé. Lo iettài uos chosez por cause de mort, et de eo [al., ceo] ne me pez emplaider: kar leist a faire damage a altre pur pour de mort, quant parele ne pot eschaper. E si de ço me mescez qui pur pour de mort nel feisse de ço mespriorai, e les choses qui sunt remises en le nef, seient departis en comune, sulun les chatels. E si alcun iothed les chatels fors de la nef senz busun, s'il rendet.



XXXIX.

Dous sunt parceners d'un crichet, e est l'un emplaidé sanz l'altre, et per sa folie si pert, ne dit [al., deit] per ço l'altre estre perdant, ki present ne fud [al., fust]: Kar iose iuge entre eus, ne fors iuge pas les altres ki ne sunt a present.



XL.

Cil qui tenent lur terre a cense, soit lur droit releif a tant cum a cense est d'un an.



XLI.

Ententiuement se purpensent cil qui les iugementz unt à faire, qut si iugent, cum desirent, quant il dient: Dimitte nobis peccata nostra, et nous dsendum [al., desendons uel desendun] qui l'um Christien fors de la terre ne uende  , n'en surchetut en pais um ne uuart l'um, qui l'um l'amne ne perde, qui Du rachatat de sa uie. Ki tort eleuera, u faus iugement fra per curruz ne per hange,  u per aueir, seit en forsaunre [al., forfactur] le Rei de xl. solz, s'il ne pot aleier qui plus dreit fait [al., faire] nel sont [al., sout] si perde sa franchise, si al Rei nel pot rachater a son plaisir. E s'il est en Denele, seit forfait de Laxlite, si alaier ne se pot, qui il melz faire ne solt. E qui dreite lei, et dreite iugement refuserad, seit forfait enuers celi ki dreit ço est a aueir, si ço est enuers li Rei, ui. liures; si ço est enuers cunte, xl. sols: si ço est en Hundred, xxx. solz. E enuers tous icons [al., iceus] ki curt unt en Engleterre, ço est al solz Engleis. E en Denele qui dreit iugement refuserad, sait en la mercie de Laxlite; e ne face bon [al., l'un] plainte a Rei d'ici qui l'un li seit de faili el Hundred, u el Conté.



XLII.

Ne prenge hum nam mil [al., n'il uel nul] en Conté ne de fors, d'ici qu'il ait tres fois demand dreit el Hundred uel Conté: e s'il a la tiers fiée ne pot dreit aueir, alt al Conté, e le Conté l'en a sete [al., eséne] le quart iura: e se cili de fait [al., defaut] de ki il se claime, duut prenge congé qui il pusse nam prendre pur le son lum e pref.



XLIII.

Ne nul achat le uailiant de iu. den. de mort, uif, sans testimonie ad iu. hommes, u de burt [al., burg] u de uile: e le [al., se] l'um le chalange, e il uent, ait testimonie; si n'ad nul uuarant, rende l'um al un [al., um] son chatel, e le forfait ait Ki auer le deit: e si testimonie ad, si cum nous euis [al., deuiz] desunes [al., desures], uest [al., ço est] les treis foiz, et a la quart feiz le derainet, u il le rende.



XLIu.

Aus ne semble pas raison, qui l'um face pruuance sur testimonie ki conussent ço que entre [al., emble] est, e qui nul nel prust deuant  le terme de ui. meis, apres ço qui l'aueir fu emblé.



XLu.

E al [al., cil] qui est redte, e testimoniet de leautè, et le plait trez foiz eschuit, e al quart mustrent li sumenour de ses treis defautes, uncore le mande l'um qui il plege truse [al., truue], e uienge a a dreit: e s'il ne uolt, si ne uit l'um uif u mort, si prenge l'um quanque il ad, e si rende l'um al chalangeur sun chatel, e li Sire ait la meité, del remanant, et le Hundred la meité Et si nul parent n'ami cette iustise deforcent, seient forfeit enuers li Rei de ui. lib. e quergent [al., querent] le larun n'en qui pesté il seit troué, n'eit uuarant de sa uie, ne per defensed plait n'ait mes recourer.



XLuI.

 Nul ne receit hom ultre iii. nuiz, si til [al., cit] ne li comand od qui il fust aniz [al., uenit].



XLuII.

Ne nuls ne lait sun hum de li partir, plus qu'il est reté.



XLuIII.

 E ki larun encontre, sanz [al., saus] qui a acient li leit aler, si l'amende a la uailance de larun, u se n'espurge per plener lei qui il laron nel sout. E ki le cri orat, e sursera, la surcise li Rei amend, u s'en espurget.



XLIX.

Echascun Seniour eit son Seriant, u sun plege, qi si net reté qui ait a dreit el Hundret.



L.

Si est ascons qui blamet seit, de  dinz [al., et dinz] le Hundred iu. humesleretent, sei xii. main s'espurget, e si il seut suist [al., s'enfuist] deduz la chalange, li Sires rende sunnuere, e si l'un chalange le Seignour, qui par le seut seil alé, si s'escudie sei ui. main: e s'il ne pot [al., uot], enuers li Rei l'ament, e cil soit uilage.



He sunt Leges et Consuetudines quas Willelmus Rex concessit uniuerso Populo Anglie post subactam Terram. Eedem sunt quas Edwardus Rex, cognatus eius, obseruauit ante eum.



I. De Asylorum Iure et Immunitate Ecclesiastica

Scilicet, Pax sancte Ecclesie cuiuscunque forisfacture quis reus sit hoc tempore, et uenire potest ad sanctam Ecclesiam: pacem habeat uite et membri. Et si quis iniecerit manum in id quod Mater Ecclesia postulauerit, siue sit Abbatia, siue Ecclesia Religionis, reddat id quod abstulerit, et centum solidos nomine Forisfacture. Et de Matrice Ecclesia Parochiali  xx. solidos. Et de Capella x. solidos. Et secundum pacem Regis in Legibus Merciorum centum solidis emendet: similiter de Heinfare, et de insidiis precogitatis.



II. De Hominum Regis priuilegio.

Hec placita spectant ad Coronam Regis. Et si qui male fecerint hominibus illius Balliue et de hoc sit attinctus per Iustitiam Regis, Forisfactura sit dupla illius quam alius quispiam Forisfecerit.



III. De Pacis publice uiolatoribus.

Et qui in Danorum Lege uiolauerit pacem Regis, cxliu. libris emendet; et Forisfacture Regis que spectant ad uicecomitem xl. solidi in Merciorum lege, et l. soli i in Lege uuest-Saxonum. Et de Libero homine qui habet Sac et Soc et Tol et Tem et Infangenetheof et implacitatus fuerit et ad Forisfacturam positus in comitatu, pertinet Forisfactura ad opus uicecomitis, xl Ore in Danorum Lege, et de alio homine qui eiusmodi libertatem non habet, Ore xxxii. De his xxxii, oris habebit uicecomes ad usum Regis oras decem, et is qui eum implacitauerit habebit in remedium uersus eum oras xii, et Dominus cuius finibus manserit X. Oras. Hec est Danorum Lex.



Iu. De Latrocinii reo, et fideiussore qui morum eius periculum in se susceperat.

Hec est consuetudo in Merciorum lege; si quis appellatus fuerit de latrocinio, seu de furto et plegiatus fuerit uenire ad Iustitiam, et fugerit, Plegius eius habebit iu menses et unum diem ad eum que rendum, et si possit eum inuenire, Iuret se duodecima manu, quod tempore quo eum plegiauit Latro non fuerat, neque per eum esset quod fugerit, nec eum prehendere possit. Tunc reddat catallum, et xx. solidos pro capite, et iu. denarios al ceper, et unum obolum pur la besche, et xl. solidos Regi. In uuest-Saxonum Lege c. solidos  ad clamorem pro capite et iu. libras Regi. In Lege Danorum, Forisfactura est uiii. libre, XX. solidi pro capite, et uii. libre Regi. Et si is potest intra annum et iu. dies inuenire Latronem et eum aminare ad Iustitiam, redhibebunt el uiginti solidos quos acceperint, et fiat iustitia de Latrone.



u. De Latronis prehensione.

Si quis prehenderit Latronem absque secta et absque clamore, atque eum ei cui damnum factum est dimiserit, et uenerit postea, rationi conueniens est ut det ille X. solidos pro Hengwite, et finem faciat Iustitie a la primereine deuise absque licentia Iustitie, Forisfactura est XL. solidi.



uI. De Animalium redemptione.

Is qui Auerium replegiauerit scilicet aut Equum, aut Bouem, uaccam, aut Porcum, aut Ouem  cil qil cla dabit al Gros. s. Preposito habere the Lestussum uIII. denarios, nec tamen ait meis quil ont cent al maille non dabit plusquam uIII. denarios, et pro Porco Iu. denarios, et pro Oue denarium i. e isitres que uit uniquique Iu. denarios, nichilhominus neque habebit nec dabit plusquam uIII. denarios, et dabit uadios, et inueniet plegios se, si aliquis uenerit ad probationem intra annum et diem ut Auerium petat, saluum exhibiturum in Curia id quod replegiauerit.



uII. De Rebus forte inuentis.

Similiter de Auerio Endirez et alia re inuenta. Ostendatur tribus partibus uicineti, ut testimonium habeat de inuentione. Si aliquis ueniat ad probationem ad rem clamandam, det uadios et inueniat plegios se si alius quispiam clamauerit Auerium, intra annum et diem, saluum exhibiturum in Curia id quod inuenerit.



uIII. De Homicidio et Capitis estimatione seu Wera.


Si quis alium occiderit, et sic reus confitens, et emendare negauerit, det de suo manbote Domino pro libero homine X. solidos, et pro seruo XX. solidos. Wera Thani XX. libre in Merciorum Lege, et in uuest-Saxonum. Et Wera uillani C. solidi in Merciorum lege, atque etiam in uuest-Saxonum.



IX. Quibus Capitis estimatio seu Wera soluenda.

Quod ad Weram attinet, primo reddat is qui est de halt sanguine uidue et Orphanis X. solidos, et quod superest Parentes et orphani inter se diuidant.



X. Animalium aliquot ualor, in Capitis estimatione censenda.

In Wera reddere poterit quis Equum non Castratum pro XX. solidis, et Taurum pro X. solidis, et iter pro u. solidis.



XI. De Percussore.

Si quis alium percusserit, et negauerit ultra emendare, primo reddat sun le chefe et plagas, iuret super sancta quod aliter non potuit facere nec pro haur si chier nec fecit desarbote cho est de la dulor.



XII. De uulnere indito.

Si plaga lui uient a uis descuuert el polz tote ueie Iu. denarios, et de omni osse quod quis traxerit ex plaga, osse toto uiso Iu. denarios. postea acordement si li metir ad auant honours que si illiont, id quod ei fecit si cor suum ei suggesserit, et consilium suum ei donauerit, accipiat ab eo quod ei obtulerit.



XIII Membrorum precisorum estimatio.

Si acciderit ut quis pugnum cuiuspiam absciderit aut pedem, reddat ei medietatem Were secundum id quod est. Sed pro pollice reddat medietatem manus. Pro digito qui pollici proximus Xu. solidos,  de solido Anglicano, hoc est, quer denarios. Pro digito longo XuI. solidos. Pro altero qui portat annulum XuII solidos. Pro digito minimo u. solidos. Si unguem quis cuiquam preciderit, u. solidis de solido Anglicano emendet, et pro ungue digiti minimi, Iu. denariis.



XIu. De Adulterio.

Qui desponsatam alteri uitiauerit forisfaciat Weram suam Domino suo.



Xu. De Iudice corrupto.

Etiam qui falsum tulerit iudicium, Weram suam perdat, nisi tactis Sacrosanctis  probare poterit se melius iudicare non potuisse.



XuI. De Purgatione illius qui Furti reus est.

Si quis alterum apellet de Latrocinio et is sit liber homo, et habeat ond cauerre testimonium de legalitate purget se per plenum sacramentum, et alter qui infamis ante fuerat per serment nomed, uidelicet XIu. homines legales per non si is habere eos poterit se purget duodecima manu, et si habere non possit se defendat per iuis et Appellator iurabit sur lui iur set homines nomes quod propter haur non fecit nec propter aliam causam quam quis ius suum persequeretur.



XuII. De eo qui Templum aut domum fregerit.

Et si quis appellatus fuerit de fractione Monasterii aut Cubiculi, neque fuerit antea infamis enarer se purget per XLII legales homines nomes se duodecima manu, et si alias infamia notatus fuerit, purget se a tres dulles, uidelicet per XLuIII. homines legales nomes se trigesima sexta manu, et si illos habere nequierit eat a le iuise a treis dubles si coil doust a treis de pleno sacramento, et si il enarrer larcin amanded alt alleuue Archiepiscopus habebit de forisfactura XL. solidos  in Merciorum Lege, et Episcopus XX. solidos, et Comes XX. solidos, et Baro X. solidos, et uillanus XL. denarios.



XuIII. De Denariis sancti Petri, seu uectigali Romano.

Liber homo qui habuerit aueria campestria XXX denariis estimanda, dabit denarium sancti Petri. Pro Iu. denariis quos donauerit Dominus, quieti erunt Bordarii eius et eius Boner, et eius Seruientes. Burgensis qui de propriis Catallis habet id quod dimidia Marca estimandum est, det denarium sancti Petri. Qui in Lege Danorum est liber homo, et habet aueria campestria que dimidia marca in argento estimantur, debet dare denarium sancto Petro. Et per denarium quem donauerit Dominus, erunt quieti ii qui resident in suo Dominico.



XIX. De Muliere ui compressa et pudicitia luctamine tentata.

Qui feminam ui oppresserit, forisfacit membra sua. Qui prostrauerit feminam ad terram et ei uim inferat, multa eius Domino est X. solidi. Si uero eam compresserit, forisfacit. membra.



XX. De iis qui uectigal Romanum seu sancti Petri non pendunt.

Qui negauerit denarium sancti Petri, eum pendat per iustitiam sancte Ecclesie et XXX. denarios forisfacture. Et si de ea re est implicitatus per iustitiam Regis, forisfaciat Episcopo XXX. denarios, et Regi XL solidos.



XXI. De Oculo effosso.

Si quis alteri oculum effoderit infortunio quocunque, emendet LXX solidis solidorum Anglicanorum. Et si la puruele restituatur, dimidium duntaxat reddatur.



XXII. De Releuio seu Comitis.

De Releuio Comitis, quod ad  Regem pertinet uIII. equi cum sellis et frenis, Iu. Lorice, Iu. galee, et Iu. scuta, et Iu. lancee, et Iu. enses, et alie res Iu. equi uenatorii, et palafredi cum frenis et capistris.



XXIII. De Releuio Baronis.

De Releuio Baronis, Iu. Equi cum sellis et frenis ornati, et Lorice II. et II. Hammes et Scuta II. et II. Haste et II. Enses, et les altres II. un chaceur et unus Palfredus cum freno et capistro.



XXIu. De uauasoris Releuio.

De Releuio uauasoris ad ligium suum Dominum. Quietus esse debet per equum son peip talem qualem habuerit tempore mortis sue, et per Loricam suam et per son Haume, et per scutum suum, et per hastam suam, et per ensem suum, et si adeo fuerit inermis ut nec equum habuerit nec arma, per centum solidos.






XXu.

De eiuers deins auer Kil uelit calumniare, emblet, et ille uult dare uadios et inuenire plegios ad prosequendum appellum suum, tunc liscuuerad illi quod il auuerad entremenis nomer warrantum suum si eum habuerit, et si non habuerit eum, nominabit suum Heuuelborh, et testes suos, et habebit eos ad diem, et ad terminum si eos habeat aut eos habere poterit, et li entreceur liuuerad in uadium se sexta manu, et alter ponat in manum sui warranti u a son Heuuelborth, et habeat ille testes quod il lacharad al marthied in Rei, et quod ille non set suum warrantum in plegio uif ne mort coo iurad od testes suos per plenum Sacramentum perdat catallum suum si is testimonium perhibeat quod Heuuelborth enpust, et si non poterit habere warrantum nec testem, perdat et pro soldrad perdat Weram suam Domino suo. Hoc obtinet in Merciorum iure, et in Danorum, et in West-Saxonum. Non uocabit Dominum suum ad Warrantum de hoc quod ponitur in  uadio, et ou Danle meite en uele dissi la quod is sit dereined, et si potest probare quod hoc sit de sa nurture, per tres partes son uigued se il auer ad deraigned. Nam post Sacramentum li est iugied: inde non potest postea leuer per iudicium Anglie.



XXuI. De ceturia mulcta, ubi reus homicidii iudicio non sistitur.

De Murdre freceis occist, et homines hundredi non prehendunt et minant ad Iustitiam infra uIII. dies ut ostendat ob quam causam fecerit, reddant le murdre XLuII. Marcas.



XXuII. De clientis actione uersus Dominum.

Si quis uult derainer conuentionem de terra sua uersus Dominum suum per pares suos de tenura, ipsos quos appellauerit ut testes sint lescuuerad derainer. Nam per extraneos non potest dereiner.



XXuIII. De. . . . . .

Qui placitat in Curia, cuiuscunque curia sit, excepto ubi le cors le est esti e home li mettid super eo quod dixerit, rem quam nolti confiteri, si non potest derainer per II. intelligentes homines qui interfuerunt placito et uidentes quod non dixerit, recouered à sa parole.



XXIX. De Colonorum Releuio.

De Releuio uillani. Melius animal quod habuerit id  donabit Domino suo pro Releuio, et postea si seraitz cuz les uillain in franco plegio.



XXX. De uiis publicis.

De tribus uiis, uidelicet, uuatlingstrete et Ermingstrete et Fosse. Qui in aliqua harum uiarum hominem itinerantem siue occiderit siue insilierit, is pacem Regis uiolat.



XXXI. De Latrone, cum latrocinio seu prehenso.


Si latrocinium sit inuentum in cuiuscunque terra sit et latro simul, Dominus terre et uxor eius habebunt medietatem bonorum Latronis, et les chalieurs lor chatel se ille trouuent et labor merted, si repertum sit intra Sache et Soche perdat Uxor, et Dominus habebit.



XXXII. De . . . . . .

De Streuuarde de unaquaque Hidarum Hundredi unus homo intra festum S. Michelis et Martini, et Uuardireue habebit XXX. hidas quietas pro labore suo, et si aueria moriantur perilot uel deuient water et non possit ostendere nec clamorem nec uim que facta fuerit, reddat aueria.



XXXIII. De Colonis et Glebe Ascriptitiis.

Eos qui custiuent terram non debet quis molestare preterquam de eorum diotre censu. Nec licet a seignurage discedere Cultores de terra sua, quin rectum seruitium suum facere possint. Natiui qui discedunt a terra sua non debent cartre faut naiuire quere que non faciunt rectum seruitium quod spectat ad terram suam. Natiuum qui discedit a terra unde est natiuus et uenit ad alteram, nullus eum retineat nec catalla eius, sed redire cogatur ut faciat seruitium suum tale quod ad eum spectat. Si les seignurages non faciunt altri gainnys uenire ad terram suam, Iustitia id faciat.



XXXIu. Ne quis Domino suo debitas prestationes subtrahat.

Nemo Domino suo subtrahat rectum seruitium suum, propter nullam remissionem quam ei antea fecerit.



XXXu. De Femina grauida que capitali supplicio damnatur.

Si morti damnata si aut membrorum mutilationi femina in utero gestans, de ea non fiat iustitia priusquam parturierit.



XXXuI. De Intestatorum bonis


Si quis intestatus obierit, liberi eius hereditatem equaliter diuidant.



XXXuII. De adultera a patre deprehensa.

Si pater deprehenderit filiam in adulterio in domo sua seu in domo generi sui, bene licebit ei oure, [lege forsan occire] occidere adulterum.



XXXuIII. De Iactu, uelut ad Legem Rhodiam.

Si quis en puissuned alterum sit occisus aut per manhablement eissille, ego iecero res tuas de naui ob metum mortis, de hoc non potes me implacitare. Nam licet alteri damnum inferre ob mortis metum quando periculum euadere non potest, et si de hoc me mesces quod ob metum mortis nel feisse de co mespriorai et ea que in naui restant diuidantur in communi secundum Catalla, et si quis iecerit Catalla extra nauim, quando necessitas non exegerit, ea restituat.



XXXIX. De Iudicio in socium absentem.

Duo sunt participes unius Crichet, et unus eorum implacitatus fuerit absque altero, qui negligentia sua perdit; non inde debet damnum cedere alteri qui absens fuit. Nam quod iudicatum est inter eos non debet preiudicare iis qui absentes fuerunt.



XL. De Releuio eorum qui clientes censum pendunt.

Eorum qui Fundum suum tenent ad Censum, sit rectum Releuium tantum quantum census annuus est.



XLI. De Iudiciis.

Caute prospiciant ii quibus cura incumbit iudicia facere, ut iudicent uti petunt quando dicunt: Dimitte nobis debita nostra, et prohibemus ne homo Christianus extra terram non uendat nen surchetut en paisumneuuart lum quod homo animam suam non perdat quam Deus uita sua redemit, qui iniuriam esleuera aut falsum iudicium fra pur curruz ne pur hange u pur aueir sit in forisfactura  Regis de xl. solidis. S'il ne pot aleier quod plus recti facere nel sont si perde sa Franchise si al Rei nel pot rachater s son plaisir. Et si sit in Danorum Lege sit Forisfactura de Lahslite sil alaier ne se pot quod melius facere non solt et quod rectam legem et rectum iudicium recusauerit, sit Forisfactura erga illum cui ius hoc pertinuerit; si sit erga Regem ui. libre, si sit erga Comitem xl. solidi, si sit in Hundredo XXX. solidi, et erga omnes i cons qui Curiam habent in Anglia co eit ad solidos Anglicanos. In Danorum Lege qui rectum iudicium recusauerit, sit is in misericordia de suo Lahstite nec bene faciat querelam Regi de hoc quod quis ei defecerit in Hundredo aut in Comitatu.



XLII. De Pignore, quod Namium uocant, capiendo.

Non capiat quis Namium aliquod in Comitatu nec per uim usque dum ter rectum petierit in Hundredo aut in Comitatu, et si ad tertiam uicem rectum non potest habere, eat ad Comitatum et Comitatus prefigat ei diem quartum et si cili de fait de ki il se claime dunt prenge conge ut possit Namium capere pur le son lum et pref.



XLIII. Ne quis rem aliquam emat sine testibus

Nemo emat quantum iu. denariis estimatur; neque de re mortua neque de uiua, absque testimonio iu, hominum aut de burgo aut de uilla: et si quis rem uendicat et il uent habeat testimonium; si nullum habeat Warrantum, respondeat alteri Catallum suum et forisfacturam habeat, qui habere debet, et si testimonium habeat ut iam diximus, uest tribus uicibus uice quarta le deremet et il le rende.



XLIu. De ::::::

Preterea Rationi consonum non uidetur ut quis face pruuance sur testimonie ki conusens co que entre est, et que nul nel prust deuant le  terme ui. mensium postquam que l'aueir su emble.



XLu. De uadimonio deserto

E-al qui est redte e testimoniet deleaute et le plait trezfoiz uicibus eschui, et ad quartam uicem ostendat summonitor de tribus defaltis, nichilominus le mande lum ut plegium inueniat et ueniat ad ius, et si nolit, si non uiderit hominem uiuum aut mortuum, capiat quantum habet et reddat petenti catallum suum et Dominus habeat medietatem residui, et Hundredum medietatem. Et si nemo parent nami ceste iustise deforcent seint forfeit enuers le Rei de ui. lib. et quergent le larun nen ki peste il seit troue, neit uuarant de sa uie, ne per defensed plait nait mes recourer.



XLuI. De Hospitibus.

Nemo alium recipiet ultra iii. noctes, si til ne li command od qui fust aniz.



XLuII. De Famulis.

Nemo hominem suum a se discedere patiatur postquam rectatus fuerit.



XLuIII. De . . . . . .

Et qui Latronem en contre e sanz qui a acient li leit aler si la mend a la uailence de larun, u se n'espurge per plener lei quod Latro non sit e ki le cri orat e sursera, la sursise li Rei amend, ou sen espurget.



XLIX. De . . . . . .

Quilibet etiam Dominus habeat seruientem suum aut plegium suum qi, si non rectatus fuerit, habeat ad rectum in Hundredo.



L. De . . . . . .

Si quis intra Hundredum incusatus  fuerit et Iu. homines, le retent, se duodecima manu purget, et si il seut suist deduz la chalenge, Dominus reddat Weram suam e si lun chalenge, le Seignour que per le seut seit aler si se purget duodecima manu, et si non posset, emendet uersus Regem et sit utlagatus.



Has Regis Willelmi Leges Latine sic reddidit uir Clar. Carolus du Frêne Dom. du Cange, Questor Regius.



I.

 Scilicet pax sancte Ecclesie, quodcunque forisfactum quis fecerit hactenus, et uenire potest ad sanctam Ecclesiam, pacem habeat uite et membri. Et si quis iniecerit manum in eum qui Matrem Ecclesiam requisierit, si ea sit uel abbatia, uel Ecclesia religionis, reddat eum quem ceperit, et centum solidos pro forisfactura: et de Matre Ecclesia Parochiali XX  solidos: et de Capella X solidos. Et qui infringit pacem Regis in Lege Merciorum, centum solidorum sint emende, similiter de Heinfare, et de insidiis precogitatis.



II.

Hec placita spectant ad Coronam Regis. Et si quis siue Comes, siue Prepositus malefecerit hominibus sue Balliue, et de hoc sit attinctus siue conuictus, per iustitiam Regis, forisfactura sit dupla illius quam alius quispiam forisfecerit.



III.

Et qui in Danorum Lege Pacem Regis fregerit, cxliu. libris emendet: et forisfacture Regis que spectant ad uicecomitem, xl. solidi in Merciorum Lege, et l. solidi in Lege West-Saxonum. Et de libero homine qui habet Sac et Soc, Tol et Tem, et Infangentheof, si implacitatus fuerit, et in forisfactura positus in Comitatu, pertinet forisfactura ad usum uicecomitis xl. Ore in Danorum Lege, et de alio homine cui huiusmodi libertatem non habet, uxxii. ore. De his xxxii. oris habebit uicecomes ad usum Regis X. oras: et is qui placitum contra cum ditationatus fuerit, xii. oras: et Dominus in cuius finibus manserit, X. oras. Hoc in Danorum Lege obtinet.



Iu.

Hoc est consuetudo in Merciorum Lege, si quis appellatus fuerit de Latrocinio, seu de Robaria  et plegiatus fuerit  de stando iuri, et fugerit exinde, plegius eius habebit iu. menses et unum diem ad eum querendum: et si possit eum inuenire, iurabit duodecima manu quod ea hora qua illum plegiauit, Latronem esse non sciuit, neque per eum fuit quod fugerit, neque eum prehendere potuit: tunc reddet catallum, et XX. solidos pro capitali, et iu. denarios cippario  et Malliam,  seu mea ailiam, pro ta besche, et xl: solidos Regi: in West-Saxonum lege c. solidos ad clamorem pro capite, et iu. libras Regi. Et in Danorum lege forisfactura est uiii. libre, XX solidi pro Capitali, et uii libre Regi: et si is potest intra annum et iu. dies inuenire Latronem, et eum ad iustitiam adducere reddentur ei XX. solidi quos exsoluerat, et fiat iustitia de Latrone.



u.

Qui Latronem prehenderit absque secta et absque clamore et in eius potestatem tradiderit cui damnum factum est, et uenerit postea, rationi conueniens est ut det illi X. solidos de Hengwita, et finem faciat iustitie ad primam diuisam , absque licentia iustitie estque forisfactus de XL. solidis.



uI.

Qui auerium recuperauerit, uel Equum, uel Bouem, uel Porcum aut Berbicem, quod Forfengem Anglice dicitur, is qui illud habuerit dabit ad Grossos solidum Preposito habere the lestussun uIII denarios, et si non tot sint, ut in malliam centum computentur, dabit tantum uIII denarios, pro Porco iu. denarios, et pro Berbin I. denarium: et sic usque ad octo pro singulis quatuor denariis, et si tot non fuerint, dabit tantum uIII denarios, et dabit uadium, et inueniet plegium. Quod si alius postea uenerit intra annum et diem, et auerium repetat, ad rectum habeat in Curia eum, a quo auerium recuperatum fuerit.



uII.

Et de auerio, ita dicendum de alia re quauis inuenta. Ostendatur tribus partibus uicineti, ut testimonium habeat de inuentione. Si aliquis postea uenerit ad rem clamandam, seu repetendam det uadium, et inueniat plegios, qui si alius intra annum et diem auerium clamauerit, ad rectum habiturum in curia eum qui rem inuenerit spondeant.



uIII.


Si quis alium occiderit, et consenserit, et emendare denegauerit, dabit de sua Manbota Domino pro libero homine X. solidos, et pro seruo XX. solidos. Wera Thani XX. libre in Merciorum lege, et in West-Saxonum lege: et Wera uillani C. solidi in Merciorum lege et in West-Saxonum lege.



IX.

De Wera primo reddetur de alto sanguine, uidue et orphanis X solidi: et quod superest orphani et parentes inter se diuidant.



X.

In Wera reddere poterit quis Equum qui testiculos habet pro XX. solidis: et taurum pro X. solidis, et uerrem pro u. solidis.



XI.

Si quis alteri plagam fecerit, et ultra emendare denegauerit, primo ei reddat suum capitale: et plagatus iurabit super sancta, quod pro minori  non potest facere, nec pro odio cariorem  fecerit de sarbota, id est de dolore.






XII.

Si plaga ei inflicta fuerit ita ut appareat, pro pelle totius Iu. denarios  et de tot ossibus que ex plaga extrahentur, pro quolibet osse toties Iu. denarios . Quod si coram superioribus dominis pactum initum fuerit, de plaga que alio ei facta fuerit, si cor suum id ei suggesserit, et consilium suum ei donauerit, accipiet ab eo quod sibi oblatum fuerit.



XIII.

Si acciderit ut quis pugnum cuiuspiam absciderit aut pedem, reddet ei medietatem were, secundum quod id est: sed de pollice reddet medietatem manus. Pro digito qui pollicem subsequitur,  Xu. solidos solidorum Anglicanorum, hoc est quadraginta denariorum. Pro longo digito, XuI. solidos: pro altero qui portat annulum, XuII. solidos: pro digito minimo, u. solidos: de ungue si precidatur, de quolibet u. solidos solidorum Anglicanorum: et pro ungue minimi digiti, Iu. denarios



XIu.

Qui sponsam alterius uitiauerit, forisfacit weram suam erga Dominum suum.



Xu.

Similiter qui falsum iudicium fecerit, weram suam perdit, nisi prestitio super sancta sacramento probare possit, se melius iudicare non scisse.



XuI.

Si quis alterum appellet de Latrocinio, et is sit liber homo, et aliquando habuerit uerum testimonium de legalitate, excondicet  se per planum sacramentum: et qui infamatus ante fuerit, per sacramentum nominatum: uidelicet ex curia hominum legalium parium, si eos habere potuerit, excondicet; seu purgabit se duodecima manu: et si eos habere non potuerit, defendet se per iudicium , et appellans iurabit super se et septem homines nominatos, quod propter nullum odium id fecerit; nec propter ullam aliam causam quam ut ius suum persequeretur.



XuII.

Si quis appellatus fuerit de Monasterii uel Ecclesie infractione, uel camere, et neque antea fuerit infamatus, excondicet seu purget se per XII. homines legales nominatos, se duodecima manu. Et si aliquando infamatus fuerit, purget se cum ter iterato testium numero, uidelicet per XLuIII. homines legales nominatos se XXXuI. manu: et si illos habere non potuerit, eat ad iudicium ter iteratum, quemadmodum debuerat ad ter iteratum sacramentum. Et si antea latrocinium  emendauerit, eat ad aquam. Archiepiscopus habebit de forisfactura XL. solidos in Merciorum lege, et Episcopus XX. solidos, et Comes XX. solidos, et Baro X. solidos, et uillanus XL. denarios.



XuIII

Liber homo qui habuerit in aueriis campestribus trigenta denarios, debet dare denarium sancti Petri. Pro Iu. denariis quos dabit Dominus, quieti erunt Bordarii eius, et eius bonnarii, et eius seruientes. Burgensis qui dimidiam marcam habet in propriis catallis, debet dare denarium sancti Petri. Qui in lege Danorum est liber homo et habet aueria campestria ualoris dimidie marce in argento, dare debebit denarium sancti Petri. Et per denarium quem Dominus donauerit, quieti erunt ii qui mannent in suo dominico.



XIX.

Qui feminam ui oppresserit, forisfecit sua membra. Qui prostrauerit feminam ad terram, ut uim ei inferat, multa eius Domino est X. solidos: si uero eam compresserit forisfactus est de membris.



XX.

Qui denegauerit denarium sancti Petri, reddet denarium per iustitiam sancte Ecclesie, et preterea XXX. denarios pro forisfactura. Et si de ea re implacitatus fuerit per iustitiam Regis forisfactura Episcopo erit XXX. denarios, et Regi XL. solidos.



XXI.

Si quis alteri oculum effoderit quocunque casu, emendabit LXX. solidis solidorum Anglicanorum: et si pupilla remanserit, dimidium tantum ei dabitur.



XXII.

De releuio Comitis quod ad  Regem pertinet, uIII. Equi Ephippiati et frenis ornati, Iu. Lorice, et Iu Hammes, et Iu. Scuta, et Iu. Haste, et Iu. Enses, les altres Iu. chaceurs et Palfredi cum frenis et capistris.



XXIII.

De releuio Baronis Iu. equi cum sellis et frenis, et II. Lorice, et II. galee, et II. scuta, et II. lancee, et II. enses: et II. alie res, unus equus uenatorius, et unus Palafredus cum frenis et capistris.



XXIu.

De releuio uauasoris ad ligium suum dominum, quietus esse debet per equum sui patris, talem qualem habuerit tempore mortis sue, et per eius loricam, et per eius galeam, et per eius scutum, et per eius lanceam, et per eius ensem: nisi adeo fuerit rebus omnibus destitutus, ut nec habuerit equum uel arma pro centum solidis.



XXu.

Si quis uelit calumniari seu repetere aueria sua furto subrepta, et is uelit dare uadium, et inuenire plegios ad prosequendum appellum suum, tunc necesse erit ei qui ea habuerit, nominare suum warantum, si habuerit, et si non habuerit, tunc nominabit suum Heuuelborh,  et testes, et eos habebit ad diem et ad terminum, si eos habuerit, aut habere potuerit: et intertrator dabit in uadium se sexta manu, et alter ponet in manum sui warranti, uel sui Heuuelborh, et habeat ille testes, quod ea  emit in Mercato Regis, et quod non scit suum warantum, nec plegium uiuum nec mortuum. Id iurabit cum suis testibus per planum sacramentum. Perdet uero suum catallum, si ii in testimonio dicunt, quod Heuuelborh cepit. Et si non poterit habere warantum, nec testem, perdet et pro. . . . . perdet weram suam erga suum Dominum. Hoc obtinet in Merciorum, Danorum, et West-Saxonum legibus. Non uocabit Dominum suum ad Warantum  de hoc quod positum fuerit in uadio, et in Danorum lege, ponere uelit, donec disrationatus fuerit, et si possit probare, quod ea  sint de sua nutritura, per tres partes sui uicineti, si auerium disrationauerit. Nam ex quo sacramentum ei iudicatum et delatum est, non potest amplius illud leuare per iudicium Anglie.



XXuI.

Si quis aliquem murdro occiderit, et homines Hundredi eum non prehendant, et adducant ad iustitiam intra octo dies ut ostendant a quo murdrum factum est, reddent pro murdro xluii. Marcas.



XXuII.

Si quis uelit disrationare conuentionem de terra erga Dominum suum, per pares eiusdem tenure, quos ad testes appellabit, erit disrationandus: nam per extraneos non poterit disrationari.



XXuIII.

Qui placitat in Curia, cuiuscunque Curia illa sit, preterquam ea ubi corpus Regis est, et aliquis ei imponat, quod rem quampiam dixerit, quam agnoscere nolit, si non potest eum disrationare per duos intelligibiles homines qui interfuerunt placito et uiderunt quod non dixerit, recurretur ad eius sacramentum.



XXIX.

De Releuio uillani, melius auerium quod habuerit, siue Equum, siue Bouem, siue uaccam, donabit Domino suo pro releuio: et postea habebitur uillanus in franco plegio.



XXX.

De tribus uiis, uidelicet Watlingstrete, et Ermingstrete, et Fosse. Qui in aliqua harum uiarum hominem per patriam errantem occiderit, uel adsalierit, is pacem Regis infringit.



XXXI.


Si latrocinium inuentum fuerit in cuiuscumque terra sit, et latro simul, Dominus terre et uxor eius habebunt medietatem bonorum Latronis, et clamatores, seu qui res suas repetunt, sua catalla, si ea inuenerint, et medietatem suam, si inuentus fuerit intra Sacam et Socam, perdet uxor, et Dominus habebit.



XXXII.

De Strewarde de unaquaque Hidarum Hundredi quilibet homo intra festum sancti Michelis et sancti Martini, et Wardireue, habebit XXX. hidas quietas pro labore suo, et si aueria, seu animalia, moriantur, uel periclitentur, uel labe aliqua infecta sint, et non possit ostendi, clamorem uel uim factam fuisse, reddantur aueria.



XXXIII.

Qui colunt terram non debent molestari, preterquam de eorum recto censu. Nec licet Dominus cultores de terra sua dimittere, quamdiu possunt rectum seruitium facere. Natiui qui discedunt a terra sua, et denegant natiuitatem, requirendi sunt, ut faciant rectum suum seruitium, quod spectat ad terram suam. Natiuum qui discedit a terra unde natus est, et in alterius terram uenit, nullus retineat, nec eum nec eius catalla: sed redire cogatur ad faciendum suum seruitium quale ad eum spectat. Et si Domini non faciant alios cultores uenire, in eorum terram, iustitia id faciat.



XXXIu.

Nemo Domino suo subtrahat rectum seruitium suum, propter ullam remissionem quam ei antea fecerit.



XXXu.

Si femina morti damnata sit, aut membrorum diffactioni, seu mutilationi, et grauida sit, de ea non fiat iustitia, priusquam enixa fuerit.



XXXuI.


Si quis intestatus obierit, liberi eius hereditatem ex equo diuident.



XXXuII.

Si pater deprehenderit filiam in adulterio in domo sua, seu in domo generi sui, bene licebit ei adulterum occidere.



XXXuIII.

Si quis alterum impotionauerit, interficiatur, uel perpetuo exilio damnetur. Ego iecero res tuas  ob metum mortis, de hoc non potes me implacitare. Nam licet alteri damnum inferre ob mortis metum, quando aliter periculum uitari non potest. Et si de hoc probaueris, quod ob metum mortis id non fecerim, de hoc me misprenderem, et ea que in naui remanent, diuidantur in communi secundum Catalla: Et si quis iecerit Catalla extra nauim, nulla exigente necessitate, ea restituet.



XXXIX.

Duo sunt participes unius Cricheti, et unus eorum implacitatur absque altero, et per negligentiam suam perdit, non debet propterea alter perdere, qui presens non fuit: nam res inter eos iudicata non forisiudicat alios qui presentes non fuerunt.



XL.

Eorum qui tenent terram suam ad censum, sit rectum releuium tantum quantum annuus census est.



XLI.

Caute prospiciant, quorum est iudicia facere, ut iudicent, quemadmodum capiunt, cum dicunt: Dimitte nobis peccata nostra. Statuimus igitur ne quis hominem Christianum extra terram uendat, ac presertim in ea patria ubi non cauetur ne anima perdatur, quam Deus uita sua redemit. Qui iniuriam excitauerit, uel falsum iudicium fecerit ira uel odio, uel data  pecunia, sit in forisfactura Regis de xl. solidis, si non potest se allegiare  quod plus recti facere non sciuit, libertatem suam perdat, nisi eam a Rege redimere potuerit ad eius beneplacitum. Et si sit in Danorum Lege, sit forisfactus de Lahstite, si allegiare se non possit, se melius facere non sciuisse. Et qui rectam legem et rectum iudicium recusauerit, sit forisfactus erga eum ad quem ius hoc pertinuerit: si sit erga Regem, ui. libris, si erga Comitem xl. libr. si in Hundredo XXX. solid. et erga omnes illos qui Curiam habent in Anglia, id est ad solidos Anglicanos. Et in Danorum lege qui rectum iudicium recusauerit, sit in misericordia de suo Lahlite, nec querelam Regi fiat, de eo quod quis ei defecerit in Hundredo, nec in Comitatu.



XLII.

Nemo Namium capiat neque in Comitatu, neque extra  donec ter rectum petierit in Hundredo, uel in Comitatu: et si ad tertiam uicem rectum non potest habere, eat ad Comitatum, et Comitatus assignet ei diem quartum; et si is deficiat de quo se clamat, tunc facultatem accipiat namium capiendi pro sua utilitate et proficuo.



XLIII.

Nemo emat quantum iu. denariis estimatur neque de re mortua, neque de uiua, absque testimonio iu. hominum aut de burgo, aut de uilla: et si clametur, ueniat, et habeat testes: si nullum Warantum habet, reddat homo homini suum Catallum, et forisfacturam habeat qui habere debet: et si testes habeat, uti diximus supra, scilicet tribus uicibus, et ad quartam uicem eum disrationet, uel rem reddat.



XLIu.

Non uidetur rationi consentaneum ut probatio fiat per testes qui rem ablatam cognoscant, et ut quis probet, uel probationem faciat,  ante terminum ui. mensium, postquam res ablata et subrepta fuit.



XLu.

Ille uero qui rectatus est, et testimonium habet de legalitate, et ter placitum deseruit, et in quarta uice tres eius defaltas ostendunt summonitores: adhuc ab eo petitur, ut plegium inueniat et ad rectum ueniat: et si nolit, si non uisus fuerit uiuus aut mortuus, capiatur quidquid habet, et reddatur clamatori seu petenti, et Dominus habeat medietatem residui, et Hundredus medietatem. Et si nullus parens uel amicus hanc iustitiam deforciant, sint forisfacti erga Regem de ui. libris, et querant latronem, et in cuiuscumque potestate inuentus fuerit, non habeat Warantum de uita sua, nec possit in posterum pro defensione sua placitum recuperare.



XLuI.

Nemo alium recipiat ultra iii. noctes, nisi is aliter iubeat cum quo uenit.



XLuII.

Nemo hominem suum a se discedere patiatur, ex quo rectatus fuerit.



XLuIII.

Et qui in Latronem incurrit, eumque saluum gratis dimittit, emendam soluat ad ualorem Latronis, uel per plenariam legem se expurget, quod latronem esse nesciuit. Et qui clamorem audiet, et supersedebit, supersisam Regis emendet, uel se expurget.



XLIX.

Quilibet etiam Dominus habeat suum seruientem, uel suum plegium, cum quo si rectatus fuerit, eat ad rectum in Hundredo.



L.

Si is qui accusatur absconsus  est, et ad Hundredum a iu. hominibus rectatur, duodecima manu se expurget. Et si post clamorem aufugiat, Dominus reddat suam Weram. Et si clametur Dominus, quod ex sua scientia excesserit, se excondicat se ui. manu: quod si non potest, emendam soluat Regi, et sit utlagatus.





SELDENUS LECTORI.


Neque preter Ingulphum quis leges hasce tradidit; neque preter hasce, aliquem omnino que illius eui idiomate Gallico seu Normannico conscribitur, exstare puto; cum interim memorie sit traditum, Willelmum idioma illud, utpote uernaculum, nascentique imperio uelut magis fidele, in Anglia propagari et populare fieri impense desiderasse, idque sancito iussisse. Missis que historici de ea re habent, Robertum Holkotium, uirum, ut euum suum tulit, doctissimum, testem adhibeo. Narrant historie  quod cum Willelmus dux Normannorum regnum Anglie conquisiuisset, deliberauit quomodo linguam Saxonicam posset destruere et Angliam et Normanniam in idiomate concordare, et ideo ordinauit quod nullus in curia regis placitaret nisi in Gallico, et iterum quod puer quilibet ponendus ad litteras, addisceret Gallicum, et per Gallicum Latinum; que duo usque hodie, inquit, obseruantur. Floruit autem Robertus iste sub Edwardo III, cuius regni anno uicesimo quarto, seuiente peste abreptus est. uide Stat. 36, Ed. 3, cap. 15. Atqui complures alie, uetustis schedis Willelmo regi tribute  reperiuntur, quarum hasce subiungere etiam uisum est tam quod apud Rogerum Howedenum ex mutilo nimium exemplari obtruse sint, aut librariorum iniuria decurtate, tum quod Willelmi Lambardi codicem de priscis Anglorum legibus  etiam studiosis rarissime occurrere certo sciam.



 WILLELMUS, Dei gratia, rex Anglorum, dux Normannorum, omnibus hominibus suis Francie et Anglie, salutem.



LI. De religione et pace publica.

Statuimus in primis super omnia, unum Deum per totum regnum nostrum uenerari, unam fidem Christi semper inuiolatam custodiri, pacem, et securitatem, et concordiam, iudicium et iustitiam inter Anglos et Normannos, Francos et Britones Wallie et Cornubie, Pictos et Scotos Albanie. Similiter inter Francos et Insulanos, prouincias et patrias que pertinent ad coronam et dignitatem, defensionem et obseruationem, et honorem regni  nostri, et inter omnes nobis subiectos per uniuersam monarchiam regni Britannie firmiter et inuiolabiliter obseruari. Ita quod nullus alii foris faciat in nullo super foris facturam nostram plenam.



LII. De fide et obsequio erga regem.

Statuimus etiam ut omnes liberi homines federe et sacramento affirment quod intra et extra uniuersum regnum Anglie  Willelmo suo domino fideles esse uolunt terras et honores illius fidelitate ubique seruare cum eo, et contra inimicos et alienigenos defendere.



LIII. De Normanni seu Francigene cede.


uolumus autem et firmiter precipimus ut omnes homines, quos nobiscum adduximus aut post nos uenerint, sint sub protectione et in pace nostra per uniuersum regnum predictum; et si quis de illis occisus fuerit, dominos eius habeat intra u. dies homicidam eius si poterit; sin autem, incipiat persoluere nobis XLuI marcas argenti quandiu substantia domini illius perdurauerit. Ubi uero dominus defecerit, totus hundredus in quo occisio facta est communiter soluat quod remanet.



LIu. De Iure Normannorum qui ante aduentum Willelmi, ciues fuerant Anglicani.

Et omnis Francigena qui tempore Edwardi propinqui nostri fuit in Anglia particeps consuetudinum Anglorum, quod ipsi dicunt Anhlote et Anscote persoluat secundum legem Anglorum.



Lu. De clientelari seu feudorum iure, et ingenuorum immunitate.

uolumus etiam ac firmiter precipimus et concedimus, ut omnes liberi homines totius monarchie regni nostri predicti habeant et teneant terras suas et possessiones suas bene et in pace, libere ab omni exactione iniusta, et ab omni tallagio: ita quod nichil ab eis exigatur uel capiatur; nisi seruitium suum liberum quod de iure nobis facere debent et  facere tenentur; et prout statutum est eis et illis a nobis datum et concessum iure hereditario in perpetuum per commune consilium totius regni nostri predicti.



LuI. De nocturnis custodiis.

Statuimus etiam et firmiter precipimus ut omnes ciuitates, et burgi, et castella, et hundredi et wapentachia, totius regni nostri predicti singulis noctibus uigilentur et custodiantur in gyrum pro maleficiis et inimicis prout uicecomes et Aldermanni, et prepositi et ceteri balliui et ministri nostri melius per commune consilium ad utilitatem regni prouidebunt.



LuII. De mensuris et ponderibus.


Et quod habeant per uniuersum regnum mensuras fidelissimas et signatas, et pondera fidelissima et signata sicut boni predecessores statuerunt.



LuIII. De clientum seu uassalorum prestationibus.

Statuimus etiam et firmiter precipimus ut omnes comites, et barones, et milites, et seruientes, et uniuersi liberi homines totius regni nostri predicti habeant et teneant se semper bene in armis et in equis, ut decet et oportet, et quod sint semper prompti et parati ad seruitium suum integrum nobis explendum et peragendum cum semper opus affuerit, secundum quod nobis de feodis debent et tenementis suis de iure facere, et sicut illis statuimus per  commune consilium totius regni nostri predicti, et illis dedimus et concessimus in feodo iure hereditario. Hoc preceptum non nostrum sit uiolatum ullo modo super forisfacturam nostram plenam.



LIX. Ut iura regia illesa seruare pro uiribus conentur subditi.

Statuimus etiam et firmiter precipimus ut omnes liberi homines totius regni predicti sint fratres coniurati ad monarchiam nostram et ad regnum nostrum pro uiribus suis et facultatibus contra inimicos pro posse suo defendendum et uiriliter seruandum, pacem et dignitatem corone nostre integram obseruandam, et ad iudicium rectum et iustitiam  constanter omnibus modis pro posse suo sine dolo et sine dilatione faciendam. Hoc decretum sancitum est in ciuitate London.



LX. Ne uenditio et emptio fiat, nisi coram testibus et in ciuitatibus.

Interdicimus etiam ut nulla uiua pecunia uendatur aut ematur nisi intra ciuitates, et hoc ante tres fideles testes, nec aliquam rem uetitam sine fideiussione et warranto, quod si aliter fecerit soluat et persoluat, et postea forisfacturam.



LXI. De emptoriis, et iure urbium pagorumque note melioris.

Item nullum mercatum uel forum sit nec fieri  permittatur nisi in ciuitatibus regni nostri, et in burgis, et in murouallatis, et in castellis, et in locis tutissimis, ubi consuetudines regni nostri, et ius nostrum commune et dignitatis corone nostre que constituta sunt a bonis predecessoribus nostris deperiri non possunt nec desiderari nec uiolari, sed omnia recte et in aperto et per iudicium et iustitiam fieri debent. Et ideo castella, et burgi, et ciuitates sita sunt et fundantur et edificantur, scilicet, ad tuitionem gentium et populorum regni, et defensionem regni, et idcirco obseruari debent cum omni libertate et integritate et ratione.



LXII. De purgatione forensi in iudiciis publicis.

Decretum est etiam ut [al. ad. si]. Francigena appellauerit  Anglum de periurio aut murdro, furto, homicidio, Ran quod dicunt apertam rapinam, que negari non potest Anglus se defendat per quod melius nouerit, aut iudicio ferri et duello. Si autem Anglus infirmus fuerit, inuemat alium qui pro eo faciat. Si quis eorum uictus fuerit, inueniat alium qui pro eo faciat. Si quis eorum uictus fuerit, emendet regi XL solid. Si autem Anglus Francigenam appellauerit et probare uoluerit iudicio aut duello, uolo tunc Francigenam purgare se sacramento non fracto [non ferro apud Houedenum.]



LXIII. Firmantur leges Edwardi regis.

Hoc quoque precipimus ut omnes habeant et  teneant legem Edwardi regis in omnibus rebus, adauctis his quas constituimus ad utilitatem Anglorum.



LXIu. De iustitie publice fideiussoribus.

Omnis homo qui uoluerit se teneri pro libero sit in plegio ut plegius eum habeat ad iustitiam si quod offenderit; et si quisquam euaserit, talium uideant plegii ut soluant quod calumniatum est, et purgent se quia in euaso nullam fraudem nouerint. Requiratur hundredus et comitatus  et qui iuste uenire debent et noluerunt, summoneatur semel; et, si secundo non ueniunt, accipiatur unus bos, et si tertio, alius bos; et si quarto, reddatur de rebus huius hominis quod calumniatum  est quod dicitur Ceapgyld, et insuper regis forisfactura.



LXu. De seruis et eorum manumissione.

Et prohibemus ut nullus uendat hominem extra patriam. Si quis uero uelit seruum suum liberum facere, tradet eum uicecomiti per manum dextram in pleno comitatu, et quietum illum clamare debet a iugo seruitutis sue per manumissionem, et ostendat ei liberas uias et portas, et tradat illi libera arma, scil. lanceam, et gladium; deinde liber homo efficitur.



LXuI. De seruis.

Item si serui permanserint sine calumnia per  annum et diem in ciuitatibus nostris, uel in burgis in muro uallatis uel in castris nostris, a die illa liberi efficiuntur, et liberi a iugo seruitutis sue sint in perpetuum.



LXuII. De suppliciorum modo.

Interdicimus etiam ne quis occidatur uel suspendatur  pro aliqua culpa, sed euernantur [al., eruantur] oculi et abscidantur pedes, uel testicule, uel manus, ita quod truncus remaneat uiuus in signum proditionis et nequitie sue. Secundum enim quantitatem delicti debet pena maleficiis infligi. Ista precepta non sint uiolata super forisfacturam nostram plenam. Testibus, etc.





[NOTA.]


Schede autem, que in hisce eruendis usui erant; leges etiam De examine forensi suppeditarunt, quarum exemplar correctius habetur apud Ioannem Bramptonum abbatem Iornallensem ms., qui, diligentissimus alioquin rerum nostrarum, maxime autem legum uetustiorum indagator, Willelmum alias, preter hasce, statuisse non memorat. Earum apud abbatem hunc huiusmodi lemma est, et huiusmodi stylus.



INSTITUTIONES SIuE LEGES REGIS WILLELMI.


WILLELMUS, Dei gratia rex Anglorum, omnibus ad quos scriptum hoc perueniat salutem et amicitiam. Mando et precipio per totam Anglicam nationem custodiri.



LXuIII. De examine forensi.

Si Anglicus homo compellet aliquem Francigenam per bellum de furto uel homicidio uel aliqua re pro qua bellum fieri debeat uel iudicium inter duos homines, habeat plenam licentiam hoc faciendi. Et si Anglicus bellum nolit, Francigena compellatus adlegiet se iureiurando contra eum per suos testes secundum legem Normannie.



LXIX. De eodem.

Item si Francigena compellat Anglicum per bellum de eisdem rebus, Anglicus plena licentia defendat se  per bellum, uel per iudicium si magis ei placeat. Et si uterque sit inualidus et nolit bellum uel non posset, querat sibi legalem defensionem.



LXX. De eodem.

Si Francigena uictus fuerit, persoluat regi LX sol. Et si Anglicus nolit se defendere per bellum uel per testimonium, adlegiet se per Dei iudicium.



LXXI. De examine forensi.

De omnibus utlagarie rebus rex instituit ut Anglicus se purget ad iudicium. Et si Anglicus appellet Francigenam de utlagaria et hoc super eum in ueritate uelit, defendat se Francigena per bellum. Et si Anglicus non audeat enim probare per bellum, defendat se Francigena pleno iuramento non in uerborum obseruantiis  .



II. Concilium Iuliobonense quod a Willelmo Anglorum rege cum episcopis et proceribus Normannie apud Iuliam Bonam celebratum est in festiuitate Pentecostes, anno Christi 1080, Gregorii uII pape anno uIII, Philippi Francorum regis XX.




TITULI CANONUM.


    I. Ut pax Dei firmiter teneatur, eiusque infractores ab episcopis cercantur.
    lI. Ut de incestis matrimoniis iuxta canones iudicent episcopi.
    III. De iudicio clericorum qui de uetito feminarum contubernio accusantur.
    lu. Quod laicus partem in reditibus ecclesie habere non debeat, et quale inde seruitium reddere liceat presbytero.
    u. Ut episcopi a presbyteris preter iustos reditus nichil exigant.
    uI. Ut archidiaconi quotannis presbyterorum suorum uestes, calices et libros uisitent.
    uII. De crimine quod presbyter in forestis regis uel  baronum eius commisit episcopus recognoscet.
    uIII. Ut de singulis domibus cere denerata matri ecclesie quotannis per presbyteros offeratur.
    IX. Ne laicus presbyterum det uel adimat ecclesie nisi ex consensu episcopi.
    X. De cemeteriis que sunt in ciuitatibus, capellis et burgis, uel in maceriis.
    XI. De cemeteriis uillarum.
    XII. De presbyteris quorum ecclesie donantur monachis uel canonicis.
    XIII. De iustitiis et consuetudinibus episcopalibus.





PRAEFATIO.


Anno Incarnationis Domini 1080, papatus domini Grogorii pape uII octauo, Francorum rege regnante Philippo, Anglorum rege Willelmo gubernante Normanniam, in festiuitate Pentecostes, sub eiusdem regis presentia, presente Rothomagensi archipresule Willelmo, congregatis etiam episcopis et abbatibus, consulibus quoque et ceteris Normannie principibus, celebratum est apud Lillebonam [Iuliam Bonam seu Iuliobonam ] concilium, in quo serenissimi regis Willelmi prouidentia prescriptorum fidelium suorum consilio diffiniuit.



CANONES.



I.

Ut pax Dei, que uulgo dicitur treuia, sicut ipse  eam initio constituerat, firmiter teneatur, et per singulas parecias dictis excommunicationibus renouetur. Qui uero eam obseruare contempserint, uel aliquatenus fregerint, episcopi, secundum quod prius statutum est, eos iudicando iustitiam faciant. Si quis autem episcopo suo inde inobediens fuerit, domino in cuius terra habitat episcopus hoc demonstret, et ille eum subdet episcopali iustitie. Quod si et dominus facere contempserit, regis uicecomes inde per episcopum requisitus, omni remota excusatione faciat.



II.


De his qui de parentela sua uxores tenent, et uxores parentum suorum, episcopi canonicam iustitiam exsequantur. Rex enim nullum inde sustinet uel tuetur, sed potius episcopos adiuuando admonet ut lex Dei firmiter teneatur.



III.

Presbyteri, diaconi, subdiaconi et omnes canonici et decani, nullam omnino feminam habeant. Quod si posthac aliquis eamdem culpam uisus fuerit incurrisse, si per ministros episcopi prius inde fuerit accusatus, in curia episcopi se purgabit. Si uero parecianorum uel dominorum aliquis eum accusauerit, habeat accusatus inducias, ut cum episcopo possit loqui; et si purgare se uoluerit in eadem  parecia cui seruit, presentibus parochianis pluribus ante ministros episcopi et coram iudicio se purgabit. Si uero se purgare non potuerit, ecclesiam perdat irrecuperabiliter. Hoc autem rex predictus statuit, non perenniter episcopis suis debitam auferendo iustitiam: sed quia eo tempore episcopi minus quam conuenisset inde fecerant, donec ipse eorum uidens emendationem eis redderet pro benefacto, quod tunc de manu eorum temporaliter tulerat pro commisso.



Iu.

Nullus laicus in reditibus altaris, uel in sepultura, uel in tertia parte decime aliquid habeat, nec pecuniam pro horum uenditione uel donatione aliquatenus habeat. Nec presbyter inde seruitium  faciat, nisi legationem domini sui portet, ita ut eadem die ad ecclesiam reuertatur et ad orationes, per Normanniam solummodo, uictum domini sui habens, si dominus uoluerit secum uadet; seruitium ecclesie presbyter interim curet.



u.

Presbyteri ab episcopis uel ab eorum ministris preter iustos reditus episcopi, ui uel minis dare nichil cogantur. Propter eorum feminas nulla pecunie emendatio exigatur.



uI.

Archidiaconi per archidiaconatus suos semel in anno presbyterorum suffraganeorum suorum uestimenta, et calices, et libros uideant, designatis ab episcopo in unoquoque archidiaconatu solummodo  tribus locis, ubi uicini presbyteri ad hec monstranda conuocentur. Quo enim archidiaconus ad hec uidenda uenerit, a presbyteris conueniunt triduo, si expedit, uictum habeat sibi quinto.



uII.

Si presbyter satisfactionem fecerit de forestis regis, uel baronum eius, nullam emendationem inde habebit episcopus.



uIII.

Presbyteri semel in anno circa Pentecosten cum processionibus suis ad matrem ecclesiam ueniant, et de singulis domibus cere deneratam, uel idem ualens, ad illuminandam ecclesiam altari offerant. Quod qui facere noluerit, a presbytero per ministerium  suum cogatur hoc soluere sine emendatione pecunie.



IX.

Laicus presbyterum non det uel adimat ecclesie, nisi ex consensu presulis. Quem tamen, si reiiciendus est, episcopus non repellat; et si repellendus est non retineat.



X.

In cemeteriis ecclesiarum que sunt in ciuitatibus, uel in castellis, uel in burgis, quidquid episcopi tempore Rodberti comitis, et Willelmi regis eius consensu habuerunt, episcopi habeant. In cemeteriis uero que in marchis sunt, si guerra fuerit, et aliqui ad habitandum ibi faciant mansionem, dum guerra durauerit, et ipsi propter guerram in atrio  manserint, nullam forisfacturam ab eis habebit episcopus, nisi quam habuisset, antequam ad atrium confugissent. Cum autem pax facta fuerit, qui propter guerram fugerant, de atrio exire cogantur, aut episcopalibus legibus supponantur. Qui uero in predictis cemeteriis antiquius manserunt, in antiqua quietudine permaneant.



XI.

Ecclesie uillarum quantum cemeteriis habuerunt tempore Rodberti comitis, uel quantum habuerunt usque ad istud concilium, tantum habeant; et in eis eas consuetudines habeant episcopi, quas tempore Rodberti comitis uel Willelmi regis eius consensu habuerunt, nisi episcopi aliquam quietudinem fecerint  concedente rege Willelmo. Si post concilium intra uillam aliqua noua ecclesia sit, faciat episcopus cemeterium consideratione dominorum et parochianorum eiusdem ecclesie. Si uero extra uillam noua fiat ecclesia, indeque habebit quinque perticas cemeterii.



XII.

Si donatur monachis ecclesia, presbyter qui eiusdem tenet ecclesiam honorifice teneat quidquid de eadem ecclesia haberet antequam monachi eam haberent; et tanto melius, quanto sanctioribus associatur hominibus: eo autem mortuo, uel aliquatenus deficiente, abbas idoneum querat presbyterum, et episcopo eum per se uel per nuntium suum ostendat. Quem, si recipiendus est, episcopus  recipiat. Si uero presbyter cum monachis religiose uiuere uoluerit, uideat ut ecclesia, quam episcopali licentia intrauit, honeste tractetur, tam in uestimentis quam libris et ceteris ecclesie seruiende necessariis, secundum eiusdem ecclesie facultatem. Quod si presbyter cum monachis uiuere noluerit, tantum ei det abbas de bonis ecclesie, unde et bene uiuere, et ecclesie seruitium conuenienter ualeat adimplere. Quod si abbas facere noluerit, ab episcopo conuenienter cogatur ut faciat. Presbyter uero episcopo suo iuste sit subditus, et episcopales reditus persoluat. Que uero superabundant, in usus monasterii sui abbas habeat. Hoc idem in ecclesiis canonicorum obseruetur.



XIII.


uiolatio ecclesie et atrii, sicut superius determinatum est, et commissa pro quibus diuinum officium remanet, episcopis per pecuniam emendentur. Assultus in itinere ecclesie similiter. Si quis iratus persequitur alium in atrium uel in ecclesiam, similiter.

Si clericus arat uel edificat in atrio sine pontificali licentia, similiter. Si clericus raptum fecerit, uel furtum, uel aliquem percusserit aut uulnerauerit, uel occiderit, aut duellum sine licentia episcopi susceperit, aut nannum fecerit, aut assultum fecerit, aut aliquid iniuste saisierit, aut incendium fecerit, aut manu pastus eius, aut habitator atrii, similiter. Si clericus adulterium fecerit aut incestum, similiter.  Si presbyter de ministerio suo satisfecerit, similiter. Presbyteri qui ad synodum uenire neglexerint, similiter; et qui synodum et circadam statutis terminis non reddiderint, similiter. Si clericus coronam suam dimiserit, similiter. Si monachus uel monacha, qui sunt sine regula, habitum suum dimiserint, similiter. Si presbyter treuie Dei infractores et latrones sine licentia episcopi excommunicauerint, similiter.

Si erraticum habens quod uulgo weidif dicitur, uenerit in curiam sacerdotis uel clerici, qui in atrio maneant, uel in eleemosyna eiusdem ecclesie, ut in atrio episcopi erit. Si quid per contemptionem in domo presbyteri, uel clerici, uel in atrio sacerdotis, uel eorum manu pasto relictum fuerit, episcopi  erit. Si quid in ecclesia uel in atrio inueniatur uel relinquatur, episcopi erit.

Si quis presbyterum aut monachum aut monacham assalierit aut percusserit aut ceperit, aut occiderit, aut eorum domos in atrio incenderit, similiter emendabit. Si quis adulterium aut incestum fecerit aut cum matrina, uel commatre, uel cum filiola coierit, similiter. Si quis uxorem suam, uel si qua uirum suum sine iudicio presulis reliquerit, similiter. Qui mortuos consulunt, uel maleficia tractant, similiter: qui intentum sibi crimen  inficians ferri iudicio conuincitur, excepta Dei treuia, similiter. Qui iustitie resistens excommunicari se patitur, similiter.

Parochianorum crimina episcopo pertinentia, ubi consuetudo fuit, episcoporum iudicio examinentur. Si contradictio iudicationis facta fuerit, ante episcopum diffiniatur. Si furti iudicium iudicatum fuerit, ante matrem Ecclesiam terminetur. Si plana lex facienda erit, ibi fiat ubi placitum prius fuit In parochia episcopi sine licentia eius nullus audeat predicare.

Qui predictas culpas inciderit, si sponte ad penitentiam uenerit, penitentia ei pro quo qualitate criminis iniungatur, et pecunia nullatenus exigatur.

 Si laicus in atrio raptum fecerit, episcopo emendabit: si uero alibi fecerit, quomodocunque faciat, episcopus nichil habebit.

Has consuetudines episcopi habeant in illis locis in quibus eas tempore Rodberti comitis uel Willelmi regis eius concessione hactenus habuerunt. Que uero quieta fuerunt, eam quietudinem habeant quam huc usque solide tenuerunt. In his omnibus iustitiis et consuetudinibus rex sibi retinet quod hucusque habuit.

Si presbyter domini sui iudicium contradixerit de ecclesiastica causa, et eum in curiam episcopi eundo iniuste fecerit fatigare, decem solidos emendabit domino suo.

 Si episcopi aliquid quod hic non sit scriptum, in regis curia possint monstrare se habuisse tempore Rodberti comitis uel Willelmi regis eius concessione, rex eis non tollet quin habeant: tantummodo illud nullatenus saisiant, donec in curia eius monstrent quod habere debeant. Similiter etiam laicis propter hoc scriptum rex nichil tollit, quod in curia regis monstrare possint episcopos non debere habere. Tantummodo episcopos inde non dessaisiant donec in curia regis monstratum sit quod episcopi inde habere non debeant



In manuscripto exemplari synodo Iuliobonensi premittitur synodale decretum de pace que uulgo Dei treuia dicitur, et que die Mercurii incipit, constitutum a Guillelmo seniore rege Anglorum et duce Normannorum, et episcopis Normannie.

 Fratres in Domino karissimi, in pace que uulgo dicitur treuia Dei, et que a die Mercurii sole occidente incipit, et die Lune sole nascente finit, hec que dicam uobis promptissima mente dehinc in antea debetis obseruare. Nullus homo nec femina hominem nec feminam usquam assaliat, nec uulneret, nec occidat, nec castellum, nec burgum, nec uillam in hoc spatio quatuor dierum et quinque noctium assaliat, nec depredetur, nec capiat, nec ardeat ullo ingenio, aut uiolentia, aut aliqua fraude. Quod si aliquis, quod absit! illam, non tenendo que precipimus, infregerit, si non XXX annorum spatio penitentiam in exsilio fecerit, et antequam ab  episc. exeat, quidquid fecit contra pacem emendauerit, a Domino Deo excommunicamus, et a tota christianitate sit separatus. Quicunque uero illi aliqua in re communicauerit scienter, aut consilium siue adiutorium dederit, aut ullum colloquium, nisi ut ad penitentiam ueniat, et, ut dictum est, ab hoc episc. exeat, habuerit, similiter sit excommunicatus, donec ad emendationem uenerit. Quod si ille sancte pacis uiolator miserrimus, postquam accepta penitentia XXX annorum, ubi exsulat moriatur, nullus Christianorum presumat illum uisitare, aut corpus a loco in quo iacuerit tollere, nec quidquam ex substantie sue bonis accipere. Preterea, fratres,  hanc pacem et treuiam Dei de terris aut de bestiis, insuper de rebus omnibus que habere possunt tenebitis. Quod si quis aut aliquam bestiam, aut etiam obolum siue uestimentum in ista pace tulerit alieni, sit excommunicatus, donec ad emendationem ueniat. Quod si ad emendationem uoluerit uenire, primum reddat quod rapuit, aut tantum quanti erat pretii quod rapuit. Dehinc uII annis peniteat infra episcop. Si autem moriatur priusquam satisfaciat et penitentiam sumat, non sepeliatur, nec a loco quo obiit moueatur, nisi pro illo parentes eius satisfecerint ei cui iniuriam fecit. Ceterum in hac pace nullus nisi rex aut comes huius patrie caballicationes aut hostilitatem faciat, et quicunque in caballicatione aut hostilitate regis fuerit, in hoc  episc. nichil plusquam sibi ac suis equis necessaria ad uictum accipiant; mercatores autem et omnes homines qui ab aliis regionibus per uos transierint, pacem habeant a uobis. Hanc etiam Dei treuiam ab initio aduentus Domini usque ad octauas Epiphanie et a capite ieiunii usque ad octauas pasche, et a diebus Rogationum inchoantibus usque ad octauas Pentecostes per omnes dies tenebitis. Qui hanc pacem obseruauerint, pro illis preces agendo benedicant, illos uero qui infregerint aut qui infractoribus concesserint maledicant. Si quis autem se pacem nescienter dixerit infregisse, prius sacramentum faciat, calidumque iudicii ferrum portet, septem annis peniteat.




III. Normannorum antique consuetudines et iustitie, in concilio apud Lillebonam, anno 1080 celebrato, confirmate.




I.


Hec est iustitia quam rex Willelmus, qui regnum Anglie acquisiuit, habuit in Normannia, et hic scripta est, sicut Robertus comes Normannie et Willelmus rex Anglie, filii eius et heredes predicti regis fecerunt recordari et scribi per episcopos et barones suos eadem die Xu Kalendas Augusti. Et hec est iustitia domini Normannie, quod in curia sua, uel eundo ad curiam, uel redeundo de curia nullus homo gardam habuit de inimico suo: et si aliquis de inimico suo in uia curie uel in curia forisfecerit; ita quod ipse sciret quod ille cui malum fecit ad curiam iret uel inde rediret: si probatus inde fuerit, et dominus Normannie habuit suam pecuniam et corpus eius ad suam iustitiam faciendam, et terram suam  perdidit; ita quod nec ipse nec aliquis de parentibus suis eam clamare potuit; et si defendere potuerit quod scienter hoc non fecisset, per pecuniam fuit in misericordia domini Normannie sine perditione terre.



II.

Et in uia exercitus, et in exercitu, et octo diebus ante motum determinati exercitus, et octo diebus post exercitum, si aliquis foris fecerit: habuit inde dominus Normannie eamdem iustitiam quod de forisfacto curie sue; nec infra prescriptos terminos exercitus alicui licuit uammum capere: et si cepit, per pecuniam emendabit in misericordia domini Normannie. Et si in exercitu, uel in curia, uel in uia curie uel exercitus, mislata euenerit, que pro  precedenti ira facta non fuerit; et in ea uulneratus uel occisus fuerit aliquis: ille cuius culpa hoc factum est, secundum mensuram forisfacti emendabit.



III.


Nulli licuit in Normannia fossatum facere in planam terram, nisi tale quod de fundo potuisset terram iactare superius sine scabello. Et ibi nulli licuit facere palicium, nisi in una regula: et id sine propugnaculis et alatoriis. Et in rupe et in insula nulli licuit facere fortitudinem, et nulli licuit in Normannia castellum facere.



Iu.

Et nulli licuit in Normannia pro calumnia terre domum uel molendinum ardere, uel aliquam uastationem facere, uel predam capere.



u.

Nulli licuit in Normannia fortitudinem castelli sui uetare domino Normannie; et si ipse eam in  manum suam uoluerit habere; et si dominus Normannie filium, uel fratrem, uel nepotem baronis sui, qui non esset miles, uoluit habere obsidem de portanda fide: nullus sibi contradicere potuit.



uI.

Nulli licuit in Normannia in forestis ipsius domini hominem assalire, uel insidias ponere.



uII.

Nulli licuit inimicum querendo, uel uammum capiendo, uexillum uel loricam portare, uel cornu sonare, neque cembellum mittere postquam insidie remanerent, neque hominem damnare de membris suis sine iudicio; nisi in tali actu et forisfacto inuentus est pro quo membrum perdere debuisset, et  ibidem perdidisset, et nisi per iudicium curie domini Normannie de hoc quod ad eum pertinet; uel iudicio curie baronum de hoc quod ad barones pertinet.



uIII.


Nulli liceat in Normannia haufare facere, uel incendium, uel raptum mulieris, uel uammum capere, quin fieret inde clamor apud eum qui clamorem inde habere debuit. Et si hec facta fuerint, dominus Normannie habuit inde quod habere debuit in illis locis in quibus habere debuit; et barones inde habuerunt quod ad eos pertinuit in illis locis in quibus habere debuerant.



IX.

Nulli licuit in Normannia mercatorem disturbare pro aliquo anteriori forisfacto. Et si aliquis fecit, de corpore suo fuit in misericordia domini Normannie.



X

 Nulli licuit in Normannia monetam facere extra monetarias domos Rothomagenses et Baiocenses: et illam mediam argenti et ad iustum pensum, scilicet  uIII solidorum in helmarc. Et si aliquis alibi fecerit monetam, uel ibi fecerit monetam falsam; de corpore suo fuit in misericordia domini Normannie. Et si aliquis extra predictas domos facere monetam, uel in predictis domibus fecit facere falsam, terram suam et pecuniam forisfecit.



XI.

Hec autem que superius scripta sunt, quia magis necessaria sunt; remanet autem multum extra hoc scriptum de iustitia monete et reliquis iustitiis Normannie; sed propter hoc quod non scribitur, ut predictus comes Robertus et Willelmus de iustitia quam pater corum habuit, neque barones de hoc quod habuerunt tempore regis Willelmi, nulli licuit  pro guerra hominem capere uel redimere, nec de bello uel conflictu pecuniam portare, uel arma, uel equum ducere.



Iu. Incipiunt leges sancti Edwardi regis quas in Anglia tenuit, quas WILLELMUS, heres et cognatus suus, confirmauit



TITULI LEGUM ECCLESIASTICARUM.


    I. De clericis et possessionibus eorum.
    II. De temporibus et diebus pacis regis.
    III. De iustitia sancte Ecclesie.
    Iu. De uniuersis tenentibus de Ecclesia.
    u. De reis ad ecclesiam fugientibus.
    uI. De fractione pacis Ecclesie.
    uII. De decimis Ecclesie reddendis de ouibus et porcellis.
    uIII. De apibus, et aliis multis minutis decimis.
    IX. De his qui ad iudicium ferri uel aque iudicati sunt per iustitiam regis.
    X. De denario sancti Petri, quod Anglice dicitur Romescot.
     XI. Quid sit danegeldum, et qua occasione sit constitutum.
    XII. De multimoda pace regis, etc. Item de manbota archiepiscopi, episcopi, etc.
    XIII. De thesauris in terra absconditis et inuentis.
    XIu. Quid sit regis officium, et de Carolo et Pippino fratre [leg. filio] eius exemplum.
    Xu. De baronibus qui suas habent curias et consuetudines.
    XuI. De sacha.
    XuII. De soca.
    XuIII. De thol.
    XIX. De theam.
    XX. De infangthefe.
    XXI De Iudeis.
    XXII. Decretum regis de usurariis.





PRAEFATIO.


Post acquisitionem Anglie Willelmus rex quarto anno regni sui, consilio baronum suorum, fecit submoneri per uniuersos Anglie consulatus, Anglos nobiles, sapientes, et sua lege eruditos, ut eorum leges, et iura, et consuetudines ab ipsis audiret. Electi igitur de singulis totius patrie comitatibus uiri duodecim, iureiurando primum coram rege confirmauerunt ut quoad possent recto tramite incedentes, nec ad dextram nec ad sinistram diuertentes, legum suarum et consuetudinum sancita patefacerent, nichil pretermittentes, nichil addentes, nichil preuaricando mutantes. A legibus igitur sancte matris Ecclesie sumentes exordium, quoniam per  eam rex et regnum, solidum subsistendi habent fundamentum, leges, libertates, et pacem ipsius concionati sunt, dicentes:



I.

Omnis clericus, et etiam scholaris, et omnes eorum res et possessiones, ubicunque fuerint, pacem Dei et sancte Ecclesie habeant.



II.

Ab Aduentu Domini usque ad octauas Epiphanie pax Dei et sancte Ecclesie per omne regnum. Similiter a Septuagesima usque od octauas Pasche. Item ab Ascensione Domini usque ad octauas Pentecostes. Item omnibus diebus quatuor temporum. Item omnibus Sabbatis ab hora nona, et tota die sequenti, usque ad diem Lune. Item uigiliis sancte Marie, sancti Michelis, sancti Iohannis Baptiste,  apostolorum omnium, et sanctorum quorum solemnitates a sacerdotibus Dominicis annuntiantur diebus, et omnium sanctorum in Kalendis Nouembris: semper ab hora nona uigiliarum, et subsequente solemnitate. Item in parochiis in quibus dedicationis dies obseruatur. Item in parochiis ecclesiarum ubi propria festiuitas sancti celebratur. Et si quis deuote ad celebrationem sancti adueniat, pacem habeat eundo, et subsistendo, et redeundo. Item omnibus Christianis ad ecclesiam causa orationis euntibus pax in eundo et redeundo sit eis. Similiter ad dedicationes, ad synodos, ad capitula uenientibus, siue submoniti sint, siue per se quid agendum habuerint, sit summa pax. Etiam si excommunicatus aliquis absoluendi causa ad episcopum confugerit,  absolutus, eundo et redeundo pacem Dei et sancte Ecclesie habeat. Quod si aliquis ei forisfecerit, episcopus inde iustitiam faciat. uerumtamen si quis arrogans pro episcopi iustitia emendare noluerit, episcopus regi notum faciat. Rex autem constringat malefactorem, ut emendet cui forisfecerit, scilicet primum episcopo, deinde sibi: et sic erunt duo gladii, et gladius gladium iuuabit.



III.

Ubicunque regis iustitia, uel cuiuscunque sit, placita tenuerit, si missus episcopi ueniens illuc apparuerit causam sancte Ecclesie, ipsa primitus terminetur. Iustum est enim ut ubique Deus preceteris honoretur.



Iu.

 Quicunque de ecclesia aliquid tenuerit, uel in fundo ecclesie mansionem habuerit, extra curiam ecclesiasticam coactus non placitabit, quamuis forisfecerit: nisi, quod absit! in curia ecclesiastica rectum defecerit.



u.

Ubicunque reus uel noxius ad ecclesiam, presidii causa confugerit: ex quo atrium ecclesie tenuerit, a nemine insequente nullatenus apprehendatur, nisi per pontificem uel ministros eius. Quod si fugiendo, domum sacerdotis, uel curiam eius intrauit, eamdem securitatem et pacem habeat, quam et apud ecclesiam: dum tamen domus sacerdotis et curia eius, in fundo ecclesie consistant. Hic si latro uel  raptor est, quod male cepit, si ad manum est, reddat: et si illud penitus exstirpauerit, et de suo proprio unde reddat habuerit, in integrum ei cui damnum intulit restituat. Quod si more solito latro taliter egerit, et forte fortuito ad ecclesiam et sacerdotum domos frequenter euaserit: ablatione restituta, prouinciam forisiuret, nec redeat: et si forte reditum fecerit, nullus eum hospitari presumat, nisi a rege data licentia.



uI.

Si quis uero sancte pacem Ecclesie uiolenter infregerit, episcoporum est iustitia. Quod si nocens sententiam eorum diffugiendo uel arroganter contemnendo despexerit, clamor de eo deferatur ad regem post quadraginta dies: et regis iustitia mittet  eum per uadimonium, et plegios, si habere poterit, usque dum Deo primitus, regi et ecclesie postea satisfaciat. Qui si infra triginta et unum dies, siue per amicos aut notos, siue per iustitiam regis inueniri non poterit, utlagabit eum rex uerbo oris sui. Si uero postea repertus fuerit, et retineri possit, uiuus reddetur, uel caput eius, si se defenderit: lupinum enim gerit caput a die utlagationis sue, quod Anglice Wulfesheofod dicitur. Et hec est lex communis et generalis de omnibus utlagatis.



uII.

De omni annona, decima garba Deo debita est, et ideo reddenda. Et si quis gregem equarum habuerit,  pullum reddat decimum; qui unam tantum uel duas habuerit, de singulis pullis singulos denarios. Similiter qui uaccas plures habuerit, decimum uitulum; qui unam uel duas, de uitulis singulis obolos singulos. Et qui caseum fecerit, det Deo decimum; si uero non fecerit, lac decimo die. Similiter agnum decimum, uellus decimum, caseum decimum, butyrum decimum, porcellum decimum.



uIII.

De apibus uero similiter decima commodi, quin etiam de bosco, de prato, de aquis, et molendinis, parchis, uiuariis, piscariis, uirgultis, hortis, et negotiationibus, et omnibus rebus quas dederit dominus, decima pars ei reddenda est, qui nouem partes simul cum decima largitur. Qui eam detinuerit,  per iustitiam episcopi et regis, si necesse fuerit, ad redditionem arguatur. Hec enim beatus Augustinus predicauit et docuit: et hec concessa sunt a rege, et baronibus, et populo. Sed postea instinctu diaboli multi eam detinuerunt, et sacerdotes locupletes negligentes non curabant inire laborem ad persequendas eas, eo quod sufficienter habebant sue necessaria uite. Multis enim in locis modo sunt tres uel quatuor ecclesie, ubi tunc temporis una tantum erat, et sic ceperunt minui.



IX.

Die illo quo iudicium fieri debet, ueniat illuc minister episcopi cum clericis suis, et similiter iustitia regis cum legalibus hominibus prouincie  illius, qui uideant et audiant, ut eque omnia fiant: et quos dominus per misericordiam suam, non per merita saluare uoluerit, quieti sint et libere recedant: et quos iniquitas culpe, non dominus damnauerit, iustitia regis de ipsis iustitiam faciat. Barones uero qui suam habent curiam de suis hominibus, uideant ut sic de eis agant, quatenus erga Deum reatum non incurrant, et regem non offendant. Et si placitum de hominibus aliorum baronum oritur in curiis suis, adsit ad placitum regis iustitia, quoniam absque ea placitum finiri non licet. Si qui barones iudicia non habent, in Hundredo, ubi placitum habitum fuerit, ad propinquiorem ecclesiam, ubi iudicium regis erit, determinandum est, saluo iure baronum illorum.



X.


Omnis qui habuerit triginta denariatus uiue pecunie in domo sua, de suo proprio, Anglorum lege, dabit denarium sancti Petri; et lege Danorum, dimidiam marcam. Iste uero denarius debet submoneri in solemnitate apostolorum Petri et Pauli, et colligi ad festiuitatem que dicitur, Ad uincula, ita ut ultra illum diem non detineatur. Si quispiam detinuerit, ad iustitiam regis clamor deferatur, quoniam denarius hic eleemosyna regis est: iustitia uero faciat denarium reddere, et forisfacturam episcopi et regis. Quod si quis plures domos habuerit, de illa ubi residens fuerit in festo apostolorum Petri et Pauli denarium reddat.



XI.

  Danegeldi redditio propter piratas primitus statuta est: patriam enim infestantes, uastationi eius pro posse suo insistebant. Ad eorum quidem insolentiam reprimendam, statutum est danegeldum annuatim reddi, scilicet duodecim denarios de unaquaque hida totius patrie, ad conducendos eos qui piratarum irruptioni resistendo obuiarent. De hoc quoque danegeldo libera et quieta erat omnis ecclesia, et etiam omnis terra que in proprio dominio ecclesie erat, ubicunque iacebat, nichil prorsus in hac tali redditione persoluens, quia magis in ecclesie confidebant orationibus, quam in armorum defensionibus. Hanc itaque tenuit Anglorum Ecclesia libertatem usque ad tempora Willelmi regis iunioris, qui Rufus uocabatur, donec eodem  a baronibus Anglie auxilium requirente, ad Nortmanniam retinendam de Roberto fratre suo, cognomento Curtechose, Ierusalem proficiscente, concessum est ei, non lege statutum tamen, neque firmatum, sed hac necessitatis causa, ex unaquaque hida sibi dari quatuor solidos, ecclesia non excepta. Dum uero collectio census fieret, proclamabat sancta Ecclesia, suam reposcens libertatem: sed nichil profecit.



XII.

Pax regis multiplex est. Illa enim data manu sua, quam Angli uocant cynninger honde sealde grith: alia, die quo primum coronatus est, que dies tenet octo: in Natali Domini, dies octo; in Paschate, dies octo; in Pentecoste, dies octo, etc. infra. Mambote uero   Anglorum lege, regi, et archiepiscopo, tres marcas de hominibus eorum propriis: sed episcopo eiusdem comitatus, et consuli, et dapifero regis, uiginti solidos, baronibus autem aliis, decem solidos, etc.



XIII.

Thesauri de terra regis sunt, nisi in ecclesia uel in cemeterio inueniantur. Et licet ibi inueniatur, aurum regis est, et medietas argenti: et medietas,  ecclesie ubi inuentum fuerit, quecunque ipsa fuerit, uel diues, uel pauper.



XIu.

Rex autem qui uicarius summi regis est, ad hoc est constitutus ut regnum terrenum, et populum Domini, et super omnia sanctam ueneretur Ecclesiam eius, et regat, et ab iniuriosis defendat, et maleficos ab ea euellat et destruat, et penitus disperdat. Quod nisi fecerit, nec nomen regis in eo constabit: uerum, testante papa Ioanne, nomen regis perdit. Cui Pippinus et Carolus filius eius necdum reges, sed principes, sub rege Francorum stulto scripserunt, querentes si ita permanere deberent Francorum reges solo regio nomine contenti. A quo responsum est: illos decet uocari reges, qui uigilanter  defendunt et regunt Ecclesiam Dei, et populum eius, imitati regem Psalmographum dicentem: Non habitabit in medio domus mee qui facit superbiam, etc. .



Xu.

 Archiepiscopi, episcopi, comites, barones, et omnes qui habent sacham, et socam, thol, team et infangthefe: etiam milites suos et proprios seruientes, scilicet dapiferos, pincernas, camerarios, coquos, pistores, sub suo friborgo habeant. Et item isti suos armigeros, uel alios sibi seruientes sub suo friborgo. Quod si cui forisfacerent, et clamor uicinorum de eis assurgeret, ipsi tenerent eos rectitudini in curia sua: illi dico qui haberent  sacham, et socam, thol, et theam, et infangthefe.



XuI.

Sacha est, quod si quilibet aliquem nominatim de aliquo calumniatus fuerit, et ille negauerit, forisfactura probationis uel negationis, si euenerit, sua erit.



XuII.

Socha est, quod si aliquis querit aliquid in terra sua, etiam furtum, sua est iustitia, si inuentum fuerit, an non.



XuIII.

Thol  est, scilicet quod habeat libertatem uendendi et emendi in terra sua.



XIX.

 Theam, quod si quispiam aliquid interciet super aliquem, et interciatus non poterit warrantum suum habere, erit forisfactura sua, et iustitia similiter de calumniatore, si defecerit.



XX.

Omnis enim qui habet sacha et socha, thol et them, et infangdthefe, predictas uidelicet consuetudines: iustitia cognoscentis latronis sua est, de homine suo, si captus fuerit super terram suam. Illi uero qui non habent has consuetudines, coram iustitia  regia rectum faciant in hundredis, uel in wapentachiis, uel in scyris.



XXI.

Sciendum quoque quod omnes Iudei, ubicunque in regno sunt, sub tutela et defensione regis ligea debent esse: nec quilibet eorum alicui diuiti se potest subdere sine regis licentia. Iudei enim, et omnia sua, regis sunt. Quod si quispiam detinuerit eos, uel pecuniam eorum, perquirat rex, si uult, tanquam suum proprium.



XXII.


Usurarios quoque defendit rex Edwardus, ne remaneret aliquis in toto regno suo. Et si quis inde conuictus esset quod fenus exigeret, omni substantia propria careret, et postea pro exlege haberetur. Hoc autem asserebat ille rex, se audisse in curia regis Francorum, dum ibidem moraretur, quod usura summa radix omnium uitiorum est.



LEGES ALIAE EDWARDI REGIS NORTMANNICO IDIOMATE CONSCRIPTAE.



TITULI LEGUM ECCLESIASTICARUM.


    I. De pace sancte Ecclesie, et asyli iure eidem concesso.
    II. De eo qui monasterium, seu ecclesiam, uel domum fregerit.
     III. De denario sancti Petri  pendendo.
    Iu. De renuentibus sancti Petri denarium pendere,
    u. De intestatorum bonis.





PRAEFATIO. [1Kb]


 Ces sont les leis et les custumes que le reis William grauntat à tut le puple de Engleterre, apres le conquest de la terre: iceles meismes que le reis Edoward son cosin tint deuant lui.

 He sunt leges et consuetudines quas Willelmus rex concessit uniuerso populo Anglie, post terre acquisitionem: ipse scilicet eedem quas rex Edwardus consanguineus eius ante ipsum custodiuit



LEGES ECCLESIASTICAE.



I.


Ceo est a saueir: Pais à saint Yglise, de quel forfait que home ont fait on cel tems, et il pout uenir à saint Yglise out pais de uie et de membre. E se alquons meist main en celui qui la mere Yglise requireit, se ceo fust u euesques, u abbeie, u Yglise de religion, rendist ceo que il iauereit pris, e cent sols de forfait, e de mer Yglise de paroisse XX. solz. e de chappele X solz; e que enfraiant la pais le rei in  Merchenele, cent solz les amendes, altresi de heinfare, e de aweit purpensed.



II.

Et si alquons est apelez de muster fruisser, u de chambre, e il neit ested blamed enarer, sen escondit per xii leals homes nomez sei dudzime mein, e sil est alre fiee ested blamed, sen escondied a treis dubles, ceo à saueir, per xluiii [XXXuI] homes leals, nomes sei trentesiste mein: e sil auer nes pot aut à la iuise à treis dubles si coil doust à treis du blein [l. dublein] serment, e sil enarer' larcin amended alt al ew, li arceuesque auerad de forfaiture XL solz en Merchenle, e li euesques XX solz  e li quenz XX solz, e le baron X sols, e li uilain xl. denir.



III.

Franc home qui ad auer champestre XXX deniers uailaunt, deit doner le dener seint Pere. Le seignur pur iiii. den. que il dourad, si erunt quites ses bordiers, et ses boner, et ses serianz. Li burgeis qui ad en son propre chatel demi marc uailant, deit doner le dener seint Pere. Qui en Denele francz home est, et il auerad demi marc en argent uailant  de aueir champestre, si deurad doner le dener seint Pere: et par le dener qui li seignur durrat, si erent quites ceals qui meinent en son demaine.



Iu.

Qui renent le dener seint Pere, le dener rendra per la iustice de seint Yglise, e XXX den. forfait. e si il en est plaidé de la iustice le rei, le forfait al euesque XXX den. e al rei xl solz.



u.

Si home mort sans deuise, si departent les enfans l'erite entre sei per uwel.



I.


Intelligendum est: Pax sancte ecclesie de quocunque reatu quis hoc tempore sit culpabilis, et uenire potest ad sanctam ecclesiam, pacem habeat uite et membri. Et si quis manum ei iniecerit, qui matrem ecclesiam quesierit, siue episcopi fuerit ecclesia, siue abbatie, siue ecclesia religionis, restituat quod abstulerit, et mulcte nomine centum solidos, matrici etiam ecclesie parochiali uiginti solidos, et capelle decem  solidos. Et qui pacem regiam uiolauerit, centum solidis emendet lege Merciorum, similiter de heinfare, et de insidiis precogitatis.



II.

Et si quis appellatus fuerit de fractione monasterii, seu ecclesie, uel cubiculi; nec fuerit retro defamatus, ipse abneget cum xii. legalibus hominibus, quos uocant, duodecima sua manu; et si alia uice increpatus fuerit, tunc hoc neget triplicato numero, uidelicet XXXuI. legalibus hominibus quos uocant, tricesima sexta sua manu: et si hos habere nequierit, eat à la iuise  triplicatum, sicut debuit ad triplicatum sacramentum: et si alias de latrocinio composuerit, eat ad iudicium aque. Archiepiscopus habebit de forisfactura xl. solidos, in Merciorum lege, et episcopus XX. solidos,  et comes XX. solidos, et baro X. solidos, et uillani xl. denarios.



III.

Liber homo qui habuerit 30 denariorum ualorem in aueriis campestribus, debet dare sancti Petri denarium. Pro iiii denariis quos dominus dederit, quieti erunt bordarii sui, etiam bonerii et seruientes sui. Burgensis qui in propriis suis bonis ualorem possidet dimidie marce, tenetur dare sancti Petri denarium. Qui Danorum lege liber est, et in campestribus animalibus  ualere estimatur dimidiam marcam argenti, tenetur dare sancti Petri denarium: et per denarium quem dominus dederit, quieti erunt qui in suo degunt dominico.



Iu.

Qui negauerit denarium sancti Petri, eum reddat per iustitiam sancte ecclesie, et mulcte nomine XX. den. et si in ius uocatus fuerit a iustitia regis, episcopo luat XXX denariis, et regi xl solidis.



u.

Si quis intestatus obierit, liberi eius hereditatem equaliter diuidant.



u. Statuta antiqua in quibus Anglie totius regni comitia ordinantur.




MODUS TENENDI PARLIAMENTUM.


Hic describitur modus quomodo parliamentum regis Anglie et Anglicorum suorum tenebatur tempore regis Eduardi [III] filii regis Etheldredi; qui quidem modus recitatus fuit per discretiores regni coram WILLELMO duce Normannie et Conquestore, et rege Anglie ipso Conquestore hec precipiente, et per ipsum approbatus et suis temporibus, ac etiam temporibus successorum suorum regum Anglie usitatus.



CAP. I. Summonitio parliamenti.---Summonitio parliamenti precedere debet primum diem parliamenti per quadraginta dies.

Ad parliamentum summoneri et uenire debent ratione tenure sue omnes et singuli archiepiscopi,  abbates, priores et alii maiores clerici, qui tenent per comitatum uel baroniam ratione huiusmodi tenure, et nulli minores, nisi eorum presentia et euentus aliunde quam pro tenuris suis requiratur, ut sint de consilio regis, uel eorum presentia necessaria uel utilis reputetur ad parliamentum: et illis tenetur rex ministrare sumptus et expensas suas de ueniendo et morando ad parliamentum. Nec debent eiusmodi clerici minores summoneri ad parliamentum, sed rex talibus peritis mittere breuia sua rogando quod ad parliamentum suum interessent.

Item rex facere solebat summonitiones suas archiepiscopis, episcopis et aliis exemptis personis, ut abbatibus, prioribus, decanis et aliis ecclesiasticis personis, qui habent iurisdictiones per huiusmodi  exemptiones et priuilegia separatim, quod ipsi pro quolibet decanatu et archidiaconatu Anglie per ipsos decanatus et archidiaconatus eligi facerent duos peritos et idoneos procuratores de proprio archidiaconatu, ad ueniendum et interessendum ad parliamentum, ad illud subeundum, allegandum, et faciendum idem quod facerent omnes et singule persone  ipsorum decanatuum et archidiaconatum, si ibidem personaliter interessent.

Et quod huiusmodi procuratores ueniant cum warantis suis, duplicatis sigillis superiorum suorum signatis, quod ipsi ad huiusmodi procurationem clerici missi sunt; quarum litterarum una liberabitur clericis de parliamento ad irrotulandum, et alia residebit penes ipsos procuratores? et sic sub istis duobus generibus summoneri debet totus clerus ad parliamentum.



CAP. II. De laicis.

Item summoneri et uenire debent omnes et singuli comites et barones, et eorum pares, scilicet illi qui habent terras et reditus ad ualentiam comitatus uel baronie integre, uidelicet uiginti feoda unius  militis, quolibet feodo computato ad uiginti libratas, que faciunt quadringentas libratas in toto uel ad ualentiam unius baronie integre, scilicet XIII feoda, et tertiam partem unius feodi militis, quolibet feodo computato ad uiginti libratas, que faciunt CCCC marcas: et nulli minores laici summoneri nec uenire debent ad parliamentum ratione tenure sue, nisi eorum presentia aliis de causis fuerit utilis uel necessaria ad parliamentum, et tunc de illis fieri debet, sicut dictum est de minoribus clericis, qui ratione tenure sue ad parliamentum uenire minime tenentur.



CAP. III. De baronibus portuum.

Item rex tenetur mittere breuia sua custodi quinque  portuum, quod ipse eligere faciat, et de quolibet portu per ipsum portum duos idoneos et peritos barones ad ueniendum et interessendum ad parliamentum suum, ad respondendum, subeundum, allegandum [f. allocandum] et faciendum idem quod baronie sue, ac si ipsi de baronibus illis omnes et singuli personaliter interessent ibidem, et quod barones huiusmodi ueniant cum warantis suis duplicatis  sigillis communibus portuum suorum signatis, quod ipsi rite ad hoc electi et attornati sunt et missi pro baroniis illis: quarum una liberabitur clericis de parliamento, et alia residebit penes ipsos barones; et cum huiusmodi barones portuum licentia obtenta de parliamento recessum fecerant, tunc solebant habere breue de magno sigillo custodis quinque portuum, quod ipse rationabiles sumptus et expensas suas huiusmodi baronibus habere faceret de communitate portus illius, a primo die quo uersus parliamentum uenerint usque ad diem quo ad propria redierunt.

Facta etiam expressa mentione in breui illo de mora quam fecerint ad parliamentum, de die quo uenerint, et licentiati fuerint redeundi; et solebat  fieri aliquando in breui, quantum huiusmodi barones capere debent de communitatibus illis per diem, scilicet aliqui plus, aliqui minus secundum personarum habilitates, honestates, et respectus, nec solebat poni per duos barones per diem ultra uiginti solidos, habito respectu ad illorum moras, labores et expensas: nec solent huiusmodi expense in certo reponi per curiam pro quibuscumque personis sic electis et missis pro communitatibus, nisi persone ipse fuerint honeste et bene se habentes in parliamento.



CAP. Iu. De militibus.

Item rex solebat mittere breuia sua omnibus uicecomitibus Anglie, quod eligi facerent quilibet de suo comitatu per ipsum comitatum duos milites idoneos,  et honestos et peritos, ad ueniendum ad parliamentum suum eodem modo quo dictum est de baronibus portuum, et de warantis suis eodem modo, sed pro expensis duorum militum de uno comitatu non solet poni ultra unam marcam per diem.



CAP. u. De ciuibus.

Eodem modo solebat mandari maiori et uicecomitibus Londoniarum, et maiori et bailliuis uel maiori et ciuibus Eborum [id est Eboraci], et aliarum ciuitatum, quod ipsi pro comitatu ciuitatis sue eligerent duos idoneos, honestos et peritos ciues ad ueniendum et interessendum ad parliamentum, eodem modo quo dictum est de baronibus quinque portuum, et militibus comitatuum, et solebant ciues esse pares  et equales cum militibus comitatus in expensis, ueniendo, morando et redeundo.



CAP. uI. De burgensibus.

Item eo modo solebat, et debet mandari balliuis et probis hominibus burgorum, quod ipsi ex se et pro se eligant duos idoneos, honestos et peritos burgenses ad ueniendum et interessendum ad parliamentum eodem modo quo dictum est de ciuibus, sed duo burgenses non solebant percipere pro expensis suis per unum diem ultra decem solidos, et aliquando ultra dimidiam marcam, et solebat taxari per curiam secundum magnitudinem et potestatem burgi, et secundum honestatem personarum missarum.



CAP. uII. De principalibus clericis parliamenti.


Item duo clerici principales parliamenti sedebant in medio iustitiariorum irrotulantes omnia placita et nogotia parliamenti, et sciendum quod illi duo clerici non sunt subiecti quibuscunque iustitiariis, nec est aliquis iustitiarius Anglie in parliamento, nec habent per se recorda in parliamento, nisi quatenus assignata uel data fuit eis noua potestas in parliamento per regem et pares parliamenti, ut quando assignati sunt cum aliis sectatoribus parliamenti ad audiendum et terminandum diuersas petitiones et querelas in parliamento correctas [f., porrectas], et sunt illi duo clerici immediate subiecti regi et parliamento suo in communi, nisi forte unus iustitiarius uel duo assignentur eis ad examinanda et emendanda  eorum irrotulata: et cum pares parliamenti assignati sunt ad audiendum et examinandum aliquas petitiones specialiter per se, tunc cum ipsi fuerint unanimes et concordes in iudiciis suis reddendis super eiusmodi petitionibus, tunc recitabunt, et processu super eisdem habito, et reddant iudicia in pleno parliamento, ita quod illi duo clerici principaliter irrotulent omnia placita, et omnia iudicia in principali rotulo parliamenti, et eosdem rotulos liberent ad thesaurarium regis antequam parliamentum licentietur. Ita quod omni modo sint illi rotuli in thesaurario ante recessum parliamenti, saluo tandem eisdem clericis inde transcripto siue contrarotulo si id habere uelint.

Isti duo clerici nisi sint in alio officio cum rege, et  feoda capiant de eo, ita quod inde honeste uiuere poterint, de rege capiant per diem unam marcam cum expensis suis per equales portiones, nisi sint ad mensam domini regis, tunc capiant preter mensam suam per diem, dimidiam marcam per equales portiones per totum parliamentum.



CAP. uIII. De quinque clericis.

Item rex assignabit quinque clericos peritos et approbatos, quorum primus ministrabit et seruiet episcopis, secundus procuratoribus cleri, tertius comitibus et baronibus, quartus militibus comitatuum, quintus ciuibus et burgensibus; et quilibet eorum nisi sit cum rege, et capiat de eo talia feoda et uadia quod inde honeste possit uiuere, capiet de  rege per diem duos solidos, nisi sint ad mensam domini regis, tunc capiant per diem duodecim denarios. Qui clerici scribent eorum dubitationes, et responsiones quas faciunt regi et parliamento; et intererunt ad sua consilia ubicunque eos habere uoluerint; et cum ipsi uacauerint uuabunt clericos principales ad irrotulandum.



CAP. IX. De casibus et Iudiciis parliamenti.

Cum briga, dubitatio, uel casus difficilis siue pacis uel guerre emergat in regno, uel extra, referatur et recitetur casus ille in scriptis, in pleno parliamento: et tractetur et disputetur ibidem inter pares parliamenti, et, si necessarium sit, iniungatur per regem seu ex parte regis, si non rex intersit, cuilibet graduum parium quod quilibet gradus per se, et liberetur  casus ille clerico suo in scripto, et in certo loco recitare faciant coram eis casum illum, ita quod ipsi ordinent et considerent coram se qualiter melius et iustius procedi poterit in causa illa sicut ipsi. Pro persona regis, et eorum propriis personis, ac etiam pro personis eorum quorum personas ipsi representant; et uelint coram Deo respondere, et suas responsiones et auisamenta reportent in scriptis; ut omnibus eorum responsionibus et auisamentis, consiliis et auisamentis hinc inde auditis, secundum melius et sanius consilium procedatur: et ubi saltem maior pars parliamenti concordat, ut si per discordiam inter eos et regem et aliquos magnates, uel forte inter ipsos magnates, pax regni infirmetur, uel populos, uel patriam, ita quod uidetur regi et  eius consilio quod expediens sit, quod negotium illud tractetur et emendetur per considerationem omnium parium regni sui, uel si per guerram rex et regnum tribulentur, uel si casus difficilis coram cancellario Anglie emergat, seu difficile coram iustitiario fuerit reddendum, et huiusmodi.

Et si forte in huiusmodi deliberationibus omnes uel saltem maior pars concordare non ualeant, tunc comes senescallus, comes constabularius, et comes marescallus, uel duo eorum eligent uiginti quinque personas de omnibus paribus regni, scilicet duos episcopos, tres procuratores pro toto clero, duos comites, et tres barones, quinque milites comitatuum, quinque ciues et burgenses, qui faciunt uiginti  quinque, et illi uiginti quinque possunt eligere ex se ipsis duodecim, et condesecendere in eis, et ipsi duodecim sex, et condescendere in eis, et ipsi sex adhuc tres et condescendere in eis, et illi tres in paucioribus condescendere non possunt, nisi obtenta licentia a domino rege; et si rex consentiat in tres possunt, in duos, et de illis duobus alter potest in alium descendere [f. condescendere], et ita demum stabit sua ordinatio supra totum parliamentum, et ita condescendendo a uiginti quinque personis usque ad unam personam solam, nisi numerus maior concordare ualeat et ordinare; tandem sola persona, ut est dictum, pro omnibus ordinabit, que cum se ipsa discordare non potest, saluo domino rege, et eius consilio, quod ipsi huiusmodi ordinationes  postquam scripte fuerint, et examinare, et emendare ualeant, si hoc facere sciant, et uelint; ita quod hoc ibidem tunc in pleno parliamento, et de consensu parliamenti et non retro parliamentum fiat.



CAP. X. De negotiis parliamenti.

Negotia pro quibus parliamentum est, debent deliberari secundum Kalendar parliamenti, et secundum ordinem petitionum liberatarum et affilitarum [gal. enfilées], nullo habito respectu ad quorumcunque personas, sed qui prius proposuit, prius agat.

In Kalendari parliamenti rememorari debent omnia negotia parliamenti sub isto ordine: 1. de guerra, si guerra sit, et de aliis negotiis personas  regis et regine et suorum liberorum tangentibus; 2. de negotiis communibus regni et de legibus statuendis contra defectus legum originalium, iudicialium, et exsecutoriarum; post iudicia reddita, que sunt maxime communia negotia; tertio debent rememorari negotia singularia, et hoc secundum ordinem petitionum filatarum ut predictum est.



CAP. XI. De diebus et horis ad parliamentum.

Parliamentum non debet teneri diebus Dominicis; sed aliis cunctis diebus, illo die semper excepto, et aliis tribus, scilicet, Omnium Sanctorum, et Animarum, et Natiuitatis sancti Ioannis Baptiste, potest teneri: et debet singulis diebus inchoari hora media prima, qua hora rex tenetur parliamento interesse,  et omnes pares parliamenti debent teneri occulto loco. In diebus festiuis parliamentum debet inchoari hora prima propter diuinum seruitium.



CAP. XII. De gradibus parium.

Rex est caput, principium et finis parliamenti, et ita non habet parem in suo gradu, et ita ex rege solo est primus gradus; secundus gradus est ex archiepiscopis, episcopis, abbatibus, prioribus per baroniam tenentibus; tertius gradus est de procuratoribus cleri; quartus de comitibus, baronibus et alii magnatibus et proceribus tenentibus ad ualentiam comitatus et baronie, sicut predictum est in titulo de laicis; quintus est de militibus com. [comitibus]; sextus de ciuibus et burgensibus. Et ita  est parliamentum ex sex gradibus. Sed sciendum est quod licet aliquis dictorum graduum post regem absentet, dum tamen omnes premoniti fuerint per rationabilem summonitionem parliamenti, nichilominus censetur esse plenum.



CAP. XIII. De modo parliamenti.

Ostensa primo forma qualiter cuilibet et a quanto tempore summonitio parliamenti fieri debet, et qui uenire debent per summonitionem, et qui non; secundo dicendum est qui sunt qui ratione officiorum suorum uenire debent et interesse tenentur per totum parliamentum sine summonitione. Unde aduertendum est quod duo clerici principales parliamenti, clerici per regem et eius consilium, et alii clerici  secundarii, de quibus et quorum officiis dicetur specialius post; et principalis clamator Anglie cum subclamatoribus suis, et principalis ostiarius Anglie; que duo officia, scilicet officium clamatorie et ostiarie, solebant ad unum et idem pertinere. Isti officiarii tenentur interesse primo die. Cancellarius Anglie, thesaurarius, camerarius, et barones de Scaccario, iustitiarii, omnes clerici et milites regis, una cum seruientibus ad placita regis, qui sunt de consilio regis tenentur interesse secundo die, nisi rationabiles excusationes habeant, ita quod interesse non possent; et tunc mittere debent bonas excusationes.



CAP. XIu. De inchoatione parliamenti.

Dominus rex sedebit in medio maioris banci, et  tenetur interesse primo sexto die parliamenti, et solebant cancellarius, thesaurarius et barones de Scaccario iustitiarii recordare defalta [Gal., défauts], facta in parliamento sub ordine qui sequitur. Primo die uocabuntur burgenses et ciues totius Anglie; quo die si non ueniant, amerciabitur [id est multabitur] burgensis ad centum marcas, et ciuitas ad centum libras. Secundo die uocabuntur milites comitatuum totius Anglie; quo die si non ueniant, amerciabitur comitatus unde sunt ad centum libras. Tertio die parliamenti uocabuntur barones quinque portuum; et postea barones, et postea comites; unde si barones quinque portuum non ueniant, amerciabitur baronia illa ad centum marcas, et comes ad centum libras; eodem modo fiet de illis qui  sunt pares comitibus et baronibus scilicet qui habent terras et reditus ad ualorem unius comitatus, uel unius baronie, ut predictum est in tit. de summonitione. Quarto die uocabuntur procuratores cleri, quo die si non ueniant, amerciabuntur episcopi sui pro quolibet archidiaconatu qui defaltum fecerit ad centum marcas. Quinto die uocabuntur decani, priores, abbates, episcopi, demum archiepiscopi; qui si non ueniant, amerciabitur quilibet archiepiscopus ad centum libras, episcopus tenens integram baroniam ad centum marcas, et eodem modo de abbatibus, prioribus, etc. Primo die debet fieri proclamatio, primo in aula, siue monasterio, seu aliquo loco publico ubi parliamentum tenetur, et postmodum publice in ciuitate uel uilla illa,  quod omnes illi qui petitiones et querelas liberare uelint ad parliamentum, quod illis deliberentur a primo die parliamenti in quinque dies proxime sequentes.



CAP. Xu. De predicatione ad parliamentum.

Unus archiepiscopus, uel magnus clericus, discretus et facundus clericus per archiepiscopum in cuius prouincia parliamentum tenetur, predicare debet uno istorum primorum quinque dierum parliamenti in pleno parliamento, et in presentia regis; et hoc quando parliamentum pro maiori parte fuerit adiunctum et congregatum, et in seruitio suo consequenter subiungere toti parliamento, quod ipsi cum eo humiliter Deo supplicent et ipsum adorent  pro pace et tranquillitate regis et regni, prout dicetur specialius in sequenti titulo de pronuntiatione ad parliamentum.



CAP. XuI. De pronuntiatione in parliamento.

Post predicationem debet cancellarius Anglie, uel capitalis iustitiarius Anglie, ille scilicet qui tenet placita coram rege, uel alius idoneus, honestus et facundus iustitiarius, uel clericus per ipsum cancellarium et capitalem iustitiarium electus, pronuntiare causas parliamenti; primo in genere, et postea in specie stando. Et inde sciendum est quod omnes de parliamento,  stabunt, rege excepto, ita quod omnes de parliamento audire ualeant eum qui loquitur, et si obscure  dicat, uel ita basse loquitur, dicat iterato, et loquatur altius, uel loquatur alius pro eo.



CAP. XuII. Loquela regis post pronuntiationem.

Rex post pronuntiationem pro [f. in] parliamento rogare debet clericos et laicos nominando omnes eorum gradus, scilicet archiepiscopos, episcopos, abbates, priores, archidiaconos, procuratores, et alios de clero, comites, barones, ciues, burgenses, et alios laicos ut ipsi diligenter, studiose et concorditer laborent ad pertractandum et deliberandum negotia parliamenti, prout maius et principalius hoc ad Dei uoluntatem primo, et postea ad eius et eorum honores et commoda fore intelligent et sentient.



CAP. XuIII. De absentia regis in parliamento.

 Rex tenetur omnimodo personaliter interesse parliamento, nisi per corporalem egritudinem detineatur, et tunc potest tenere cameram suam, ita quod non iaceat extra manerium uel saltem uillam ubi parliamentum tenetur, et tunc debet mittere pro XII personis de maioribus et melioribus qui summoniti sunt ad parliamentum, scilicet duobus episcopis, duobus comitibus, duobus baronibus, duobus militibus comitatuum, duobus ciuibus, et duobus burgensibus ad uidendum personam suam ad testificandum statum suum, et in eorum presentia committere debet archiepiscopo loci, senescallo et capitali iustitiario suo, quod ipsi coniunctim et diuisim inchent et continuent parliamentum nomine suo facta in commissione  illa expressa mentione adhuc de causa absentie sue, que sufficere debet, et monere ceteros nobiles et magnates de parliamento, una cum negotio et testimonio dictorum duodecim parium suorum. Causa est quod solebat clamor et murmur esse in parliamento pro absentia regis, quia res damnosa et periculosa est toti communitati parliamenti, et etiam regni, cum rex a parliamento absens fuerit; nec se absentare debet, nec potest duntaxat nisi in casu supradicto.



CAP. XIX. De loco et sessionibus in parliamento.

Primo, ut predictum est, rex sedebit in medio loco maioris banci; ex parte eius dextra sedebit archiepiscopus Cantuariensis, et ex parte eius sinistra archiepiscopus Eborum, et post illos statim  episcopi, priores linealiter semper tali modo inter predictos gradus et eorum loca, quod nullus sedeat nisi inter suos pares; et ad hoc tenetur senescallus Anglie prospicere, nisi rex alium assignauerit. Ad pedem eius dextrum sedebunt cancellarius Anglie, et capitalis iustitiarius Anglie, et socii sui, et eorum clerici qui sunt de parliamento, et ad pedem eius sinistrum thesaurarius, camerarius, et barones de Scaccario, iustitiarii de banco, et eorum clerici, si qui sunt de parliamento.



CAP. XX. De ostiario parliamenti.

Ostiarius principalis parliamenti stabit infra magnum ostium monasterii, aule uel alterius loci ubi parliamentum tenetur, et custodiet ostium,  ita quod nullus intret parliamentum nisi qui . . . . . . debet ad parliamentum, uel uocatus fuerit propter negotium quod prosequitur in parliamento; et oportet quod ostiarius ille habeat cognitionem personarum que ingredi debent, si necesse sit habere plures.



CAP. XXI. De clamatore.

Clamator parliamenti stabit extra ostium parliamenti, et ostiarius denuntiabit sibi clamationes suas. Rex solebat mittere seruientes suos ad arma, ad standum per magnum spatium extra ostium parliamenti ad custodiendum ostium, ita quod nulli impressiones nec tumultus facerent circa ostium per quod parliamentum ingreditur, sub pena captionis corporum suorum; quia de iure ostium parliamenti  non debet claudi, sed per ostiarium, et seruientes regis ad arma custodiri.



CAP. XXII. De stationibus loquentium.

Omnes pares parliamenti sedebunt, et nullus stabit . . . sed quando loquitur et loquetur, ita quod quilibet de parliamento eum audire ualeat. Nullus intrabit parliamentum, nec exiet de parliamento, nisi per unum ostium, et quandocunque loquitur rem aliquam que deliberari debet per parliamentum, stabunt omnes loquentes: causa est, ut audiatur a paribus, quia omnes pares sunt iudices et iustitiarii.



CAP. XXIII. De auxilio regis.

Rex non solebat petere auxilium de regno suo nisi pro guerra instante, uel ad filios suos milites  faciendos uel filias suas maritandas, et tunc debent huiusmodi auxilia peti in pleno parliamento, et in scriptis cuilibet gradui parium parliamenti liberari, et in scriptis responderi. Et sciendum quod si huiusmodi auxilia concedenda sunt, oportet ut omnes pares parliamenti consentiant. Et intelligendum est quod duo milites qui ueniunt ad parliamentum pro comitatu, maiorem uocem habent in parliamento in concedendo et contradicendo quam maior comes Anglie; et eodem modo procuratores cleri unius episcopatus maiorem uocem habent in parliamento, si omnes sint concordes, quam episcopus ipse et hoc in omnibus que per parliamentum concedi, negari uel fieri debent. Et hoc patet,  quod rex potest tenere parliamentum cum communitate regni sui absque episcopis, comitibus et baronibus, dummodo tamen summoniti sint ad parliamentum, licet nullus episcopus, comes uel baro ad summonitiones suas ueniat; quia olim nec fuerat episcopus, nec comes, nec baro, et adhuc tunc reges tenuerunt parliamenta sua, sed aliter est e contra, licet communitates, cleri et laici summoniti essent ad parliamentum, sicut de iure debent, et propter aliquas causas uenire nollent, ut si pretenderent  quod dictus rex non regeret eos sicut deberet, et assignarent specialiter in quibus eos non rexerat, tunc parliamentum non esset omnino, licet archiepiscopi, episcopi, comites et barones et omnes eorum pares cum rege interessent. Et ideo oportet omnia que affirmari uel infirmari, concedi uel negari, uel fieri debent per parliamentum, per communitatem parliamenti concedi, que est ex tribus gradibus siue generibus parliamenti, scilicet ex procuratoribus cleri, militibus comitatuum, ciuibus et burgensibus, qui representant totam communitatem Anglie, et non le magnatibus; quia quilibet eorum est pro sua propria persona ad parliamentum, et pro nulla alia.



CAP. XXIu. De partitione parliamenti.

 Parliamentum dispartiri non debet, dummodo aliqua petitio pendeat indiscussa, uel ad minus antequam non sit determinata responsio, et si rex contrarium permittat, periurus est. Nullus solus de paribus parliamenti recedere potest, nec debet de parliamento recedere, nisi obtenta inde licentia de rege et omnibus suis paribus, et hoc in pleno parliamento, et quod de huiusmodi licentia fiat rememoratio in rotulo parliamenti. Etsi aliquis de paribus durante parliamento infirmauerit, ita quod ad parliamentum uenire non ualeat, tunc per triduum mittit excusatores ad parliamentum; qua die si non uenerit, mittuntur ei duo de paribus suis ad uidendam et testificandam huiusmodi infirmitatem; et si  sit suspicio, iurent illi duo pares quod ueritatem inde dicent; et si comperiatur quod finxerat se, amerciabitur tanquam pro defalta, et si non finxerat se, attornet aliquem sufficientem coram eis ad interessendum ad parliamentum pro se, nec sanus excusari potest, si sit sane memorie.

Departitio parliamenti ita usitari debet: punctus peti debet et publice proclamari in parliamento, et infra palatium parliamenti; si sit aliquis qui petitionem liberauerit ad parliamentum, cui nondum sit responsum; quod si nullus reclamet, supponendum est quod cuilibet medetur, uel saltem quatenus potest de iure respondetur, et tunc primo, uidelicet cum nullus qui petitionem suam ea uice exhibuerit, reclamet, parliamentum uestrum licentiabimus.



CAP. XXu. De transcriptis recordorum in parliamento.


Clerici parliamenti non negabunt cuiquam transcriptum processus sui, sed liberabunt illud cuilibet qui illud petierit; et capient semper pro decem lineis unum denarium, nisi forte facta fide de impotentia, in quo casu nichil capient. Rotuli de parliamento continebunt in latitudine decem pollices. Parliamentum tenebitur in quo loco regni regi placuerit.





WILLELMI NORMANNIAE DUCIS POSTMODUM ANGLIAE REGIS CONCIO AD EXERCITUM SUUM ANTE PRAELIUM.


 uos alloquor, Normanni, gentium fortissimi, non quasi uestre probitatis incertus, non quasi de uictoria non securus; que nunquam casu aliquo uel impedimento a uobis euadere potuit. Quod si semel non uincere potuissetis, exhortandi forsitan essetis, ut probitas uestra preradiaret. Quod autem natiuum uobis est, et quasi necessarium, qua indiget exhortatione? O mortalium ualidissimi, quid potuit rex Francorum bellis proficere cum omni gente que sunt a Lotaringia usque ad Hispaniam contra Hasting antecessorem nostrum? Qui quantum uoluit Francie sibi acquisiuit; quantum uoluit regi permisit; dum placuit, tenuit; dum satiatus est, ad maiora anhelans, reliquit. Nonne Rou pater meus, dux primus et auctor nostre gentis cum patribus nostris regem  Francorum Parisius in medio regni sui bello uicit? nec Francorum rex potuit sperare salutem, nisi et filiam suam, et terram que ex uobis Normannia uocatur, supplex obtulisset? Nonne patres uestri regem Francorum in Rothomago ceperunt, et tenuerunt donec Richardo puero duci uestro Normanniam reddidit, eo pacto quod, in omni collocutione regis Francie et ducis Normannie, gladio dux accingeretur, regem uero nec gladium nec etiam cultellum ferre liceret? Hanc eternam sanctionem patres uestri regi magno cogentes statuerunt. Nonne idem dux patres uestros usque ad Mirmandam iuxta Alpes adduxit, et urbis ducem, generum scilicet suum, sponse sue prelians parere cegit? Et ne parum sit uobis homines uicisse, uicit et ipse diabolum  corporaliter colluctans, et prosternens, ligansque manus eius post terga confusumque uictor Anglorum reliquit? Sed quid prisca narro? Nonne uobis congredientibus in eo tempore apud Mortemer, Franci precipites preposuere fugam bellis, calcaria telis? uos autem, Radulfo summo duce Francorum interfecto, fama spoliisque potiti, naturale bonum solita necessitate tenuistis. Eia procedat aliquis Anglorum, quos centies antecessores nostri, et Daci et Norwagences bellis uicerunt: demonstretque gentem Rou ex eius tempore usque nunc semel militie naufragia perpessum esse, et ego uictus abscedo? Nonne igitur pudori uobis est gentem uinci solitam, gentem belli cassam, gentem nec etiam sagittas habentem, contra uos, o fortissimi, quasi  bello ordinatam procedere? Nonne uobis pudet regem Heraldum contra me in presentia uestri periurum faciem suam uobis ostendere ausum fuisse? Mihi tamen stupori est quod eos qui parentes uestros cum Alfredo cognato meo proditione nefanda excapitauerunt oculis uestris uidistis, et eorum capita adhuc humeris eorum supersunt. Erigite uexilla, uiri: nec sit ire promerite modus uel modestia. Ab Oriente ad Occidentem uideatur fulmen glorie uestre, audiatur tonitruum impetus uestri, uindicesque generosissimi sanguinis.

Nundum perorauerat dux Willelmus, omnes ira accensi ultra quam credi potest, secundum acies suas impetu ineffabili prouolabant in hostem, ducemque iam sibi soli loquentem relinquebant.





WILLELMI CONQUESTORIS DIPLOMATA.



I. Pro ecclesia S. Andree Roffensi.



WILLELMUS rex Anglorum, Walterio uicecomiti et omnibus baronibus suis, Francigenis et Anglis de comitatu de Glocestre salutem.

Sciatis me dedisse ecclesie Sancti Andree de Rouecestra et episcopo Gundulfo, manerium Estona,  quod fuit Gode comitisse, et quidquid ad illud pertinet, ita solidum et liberum et quietum sicut ipsa comitissa habuit illud unquam melius, et sicut ego ipse etiam illud habui in meo dominio, cum omnibus consuetudinibus que anglice nominantur Soca et Saca, Toln et Team et Infangenetheof. Et hoc facio pro anima patris mei et matris mee et pro anima mea. Testimonio Walcelini episcopi Wintoniensis,  et Roberti episcopi Lincolniensis, et Willelmi cancellarii, et Ranulfi capellani, et Eudonis dapiferi, et Rogerii Bigot, et Hugonis de Euermu.



II. Pro eadem ecclesia.


WILLELMUS Dei gratia rex Anglorum, fidelibus suis Francigenis et Anglis salutem.

Sciatis me concessisse eam donationem quam Haimo dapifer meus fecit ecclesie Sancti Andree Roffensis ciuitatis, de ecclesia que est in Tarenteford manerio meo; et filii ipsius Haimonis Robertus et Haimo, me presente, concesserunt eamdem patris sui donationem. Testes Robertus comes Mellent, Robertus comes de Meritolio, et alii multi.



III. Pro eadem ecclesia.



WILLELMUS rex Anglorum, episcopo de Suthfolca et uicecomiti et aliis baronibus suis Francigenis et Anglis salutem

Sciatis me concessisse et confirmasse donum Rogerii Bigot quod dedit ecclesie Sancti Andree Rouecestra, scilicet ecclesiam Sancti Felicis de Waletuna, cum decimis et omnibus aliis rebus que ad illam pertinent. Testimonio Eudonis dapiferi Apud Wintoniam.



Iu. Pro eadem ecclesia.


 WILLELMUS rex Anglorum episcopo de Suthsexa et uicecomiti et ceteris baronibus suis Francigenis et Anglis salutem.

Sciatis me concessisse et confirmasse donum Gisleberti de Tonebrige, quod dedit ecclesie Sancti Andree Rouecestre; scilicet ecclesiam de Rethrauelda et quidquid ad illam pertinet, siue in decimis siue in uenationibus, uel in aliis quibuslibet rebus. Testimonio Rogeri Bigot et Haimonis uicecomitis. Apud Wintoniam.



u. Pro libertate Meldunensis cenobii.


Regnante in perpetuum Domino nostro Iesu Christo,  illoque regente ac dominante omnibus elementis, qui etiam incomparabili pietate et magna maiestate omnia sustentat, cunctaque prout uult siue uisibiles, siue inuisibiles, pulchro moderamine disponit atque dispensat. Quapropter ego Willelmus, Deo disponente, rex Anglorum, ceterarumque gentium circumquaque persistentium, rector ac dux Northmannorum, rogatus a fidelissima coniuge mea Mathilde regina et multis episcopis et baronibus meis, concessi Warino abbati Meldunensis cenobii, eiusque successoribus, eamdem donationem terrarum atque possessionem, quam omnes predecessores mei huic ecclesie prouiderunt et tribuerunt. Et quoniam eadem ecclesia in honore Dei genitricis et perpetue uirginis Marie fundata esse dignoscitur,  atque sanctissimi Aldhelmi corpus ibidem requiescit, et multorum sanctorum reliquie, maxime patroni nostri et presulis Rothomagensis; dono et concedo huic ecclesie perpetuam libertatem et eamdem scilicet quam donauit rex Edwardus. Hec est, ut sit libera et quieta de Schiris et Hundredis et placitis et querelis et omnibus Geldis et consuetudinibus. Concedo etiam ei Sacam et Socam et Tol et Tem et Infangenethef, Donbriche, Damlokene, Forestal. Si quis autem, quod absit! a diabolico inflatus spiritu, hoc meum regale donum infringere tentauerit, sciat se procul dubio ante districti tribunal Iudicis titubantem tremebundumque turba archangeli perstrepente, anathematizatum, nisi prius digna satisfactione emendare uoluerit. Quicunque seruauerit,  regnare cum Domino Iesu Christo mereatur in gloria paradisi. Facta est huius donationis chartula anno ab Incarnatione Domini nostri Iesu Christi 1081, indictione Iu, anno regni Willelmi regis fortissimi Xu. His testibus subscriptis: Ego Willelmus rex Anglorum hoc donum confirmaui. Ego Mathildis regina signaui. Ego Lanfrancus archiepiscopus. Ego Odo episcopus Baiocensis subscripsi. Ego Osmundus Sarisbirensis episcopus. Ego Remigius episcopus Lincolniensis. Ego Gosfredus Constantiensis episcopus. Ego Walthelmus Wintoniensis episcopus. Ego Walterus Eueshamii abbas. Ego Robertus comes subscr. Ego Henricus regis filius. Ego Halamius comes subscr. Ego Baldwinus uicecomes. Ego Robertus Danteseia. Actum Lundonias assistente Warino  abbate.



uI. Pro eodem monasterio.


Omnibus orthodoxis notum esse, remota omni ambiguitate, cognosco puro corde bona facientes eterna premia recepturos. Quare ego Mathildis Dei gratia regina et legalis coniux Willielmi, Anglorum strenuissimi regis, ceterarumque gentium circumquaque persistentium prepotentis rectoris ac Northmannorum nobilissimi ducis, eodem preclarissimo uiro uolente et sincero corde consentiente, atque reuerendo Warino abbate hoc postulante, dedi  sancte Dei genitrici Marie integerrime uirgini, sanctoque Aldhelmo in Meldunensi monasterio, quamdam terram Gersdunam nomine, uti habebam propriam, cum omnibus sibi accidentibus hereditario iure in perpetuo habendam, ad uoluntatem monachorum in opere Dei ibi assistentium, atque ante diuine conspectum clementie preces fundentium pro meorum remissione peccatorum et filiorum. Illa autem terra trium hidarum mensuram continet, et supradicti monasterii terris undique circumuallatur. Hanc uero donationem gratulanter feci, imperante summo atque inestimabili Domino nostro Iesu Christo, ineffabilis Incarnationis anno 1081, indictione Iu, regnante serenissimo rege Willielmo 15 anno, in mense Februario.



uII. Confirmatio priuilegii Edwardi regis pro ecclesia Petroburgensi.



Ego WILLELMUS, Dei beneficio rex Anglorum, petente abbate Brand, istud priuilegium in omnibus laudo et confirmo sicut suprascripti reges ante me, similiter etiam terras fratrum uel propinquorum suorum quas habebant sub rege Edwardo hereditarias et liberas, hoc est, Scotera, Scotuna, Malmetun, Raganaldethorp, Melsingham, Cletham, Bibaldestopa, Thalcote, Mulcham, cum omnibus adiacentibus, ego concedo monasterio suo et eiusdem loci patrono beato Petro apostolo in perpetuum, liberas et quietas cum omnibus consuetudinibus que appellantur  Anglice Saca et Socna, quatenus iugiter sint proprie et dominice infirmas et quaslibet necessitates ibidem Deo seruientium. Hec ergo nemo heredum uel successorum meorum temerare audeat, ne excommunicationis gladio intereat et pro hereditate Ecclesie infernum possideat. Huic testes adfuere Aldradus, Eboracensis archiepiscopus; Wilwimus, Lincolniensis episcopus; Merleisuein uicecomes. Ulf, filius Topi; Willelmus comes, Willelmus Maleit, Ingeluus presbyter.



uIII. Pro cenobio Bathoniensi in agro Sumersetensi.


WILLELMUS, rex Anglorum, O., episcopo Saresberiensi, et L., abbati Glastoniensi, et A. uicecomiti,  omnibusque baronibus Francigenis et Anglis de Sumerseta et de Wiltunscire salutem.

Sciatis me dedisse Deo et sancto Petro in Bathonia et Ioanni episcopo totam ciuitatem Bathonie in eleemosynam et ad augmentationem pontificalis selis sue et omnibus successoribus suis, pro remedio anime patris mei matrisque mee et mei ipsius et antecessorum et successorum meorum; dedi, inquam, ci ita libere et honorifice cum omnibus appenditiis, quidquid ego ibi habui, uel pater meus, dum melius habuimus, cum omnibus consuetudinibus extra et intra, ut liberalius habeo ciuitatem in tota Anglia, cum moneta, cum theleneo, tam in campis quam in siluis, tam in foro quam in pratis et in terris, ut  cum maximo honore ibi pontificalem suam habeat sedem. Et de hoc propalantur testes, Walkelinus, Wintoniensis episcopus; Robertus, Lincolniensis episcopus; Robertus, comes de Mellent; Henricus, comes de Warmic; Robertus, filius Hamonis; Eudo dapifer, Iuo dapifer, Robertus, filius Geraldi; Robertus dispensator, Willel. de Carokela.



IX. Pro ecclesia S. Marie Stowensi.


WILLELMUS, rex Anglorum, episcopis et omnibus fidelibus suis per Angliam salutem.

Sciatis me confirmasse donationem que Leofricus comes et Godiua sua coniux ecclesie sancte Marie Stowensi dederunt, scilicet Nuwercham et Flaburcham  ac Wellemapente cum appendiciis suis. Preterea concedo predicte ecclesie, deprecatione Remigii episcopi, Egneschamensem ecclesiam cum terris quas modo possidet, tali pacto ut ibi abbas per meum consilium ordinetur, qui res ecclesiarum semper tractet, abbatia autem in meo dominio maneat sicut cetere per Angliam. Et ne quis ulla occasione querelam aduersus ipsam abbatiam habeat, concedo pro commutatione altaris de Stom et quatuor carucarum terre que pertinent ad episcopum, episcopis Lincolnie, Statforde predium bonum. Et hoc facio consilio et testamento L. archiepiscopi. Testes E. uicecomes et R. de Osli.



X. Ad homines abbatie de la Stou.



WILLELMUS, rex Anglie, hominibus abbatie de la Stou salutem.

Precipio uobis omnibus ut ita sitis obedientes domino uestro Columbano abbati, sicut fuistis Remigio episcopo in omnibus rebus. Teste Richardo de Curci.



XI. De excambio Sancte Marie de Stome.


WILLELMUS, rex Anglorum, R. Linc. episcopo salutem.

Precipio ut Columbanum abbatem pacifice et honorifice teneas et plene facias ei habere excambium suum pro omnibus terris quas habebat apud  le Stou, ita ut nichil inde desit; quin habeat totum ad ualens sicut habebat illuc. Et uide ne inde amplius audiam clamorem, quia aliter non consensi te facere mutationem loci. T. W. cancellario apud Ou.



XII. Charta Iuoni Taleboys concessa.


WILLELMUS, rex Anglorum, R. Lincolniensi episcopo et omnibus baronibus et fidelibus suis salutem.

Sciatis omnes quod ego concedo quod Iuo Taleboys manerium, quod uocatur Spaldings, donet sancto Nicolao, de ciuitate Andegauensi, ita scilicet  quod Ecclesia que in eodem manerio est et seruitores eius, manerium habeant, cum omnibus appendiciis suis, cum Saca et Soca et Tol et Theam et Infangthef et omnibus aliis consuetudinibus, sicut aliquis antecessorum suorum melius illud habuerit, ita tamen ut habeant, post obitum ipsius Iuonis, uel ante obitum suum si ipse Iuo uoluerit. Testibus W. episcopo Dunelmensi, Roberto filio Hamonis, Willelmo cancellario, Eudone dapifero et Rogero Bigoto apud Hom.



XIII. Pro cenobio S. Edmundi in agro Suffolciensi.


WILLELMUS rex Anglorum, princeps Northmannorum atque Cenomannensium, archiepiscopis,  episcopis, abbatibus, comitibus et ceteris suis fidelibus.

Quoniam nos ad regni fastigia Dei miseratione prouectos esse credimus, oportet ut de prospera stabilitate plebis nobis subiecte, et maxime eorum qui in Domini seruitio die ac nocte desudant, uigilare curemus. Igitur notum facimus fidelibus regni nostri presentibus et futuris, quod Arfastus episcopus ecclesiam beati Edmundi, in qua ipse uenerabilis rex et martyr incorrupto corpore diem exspectat beate resurrectionis, suam episcopalem debere esse sedem, nobis et multis aliis referebat. Unde inter Baldwinum abbatem predicte ecclesie et ipsum episcopum per multum temporis facta quam maxima altercatione, concilio archiepiscoporum, episcoporum  et aliorum multorum nobis fidelium, ut utrorumque super his ratio in nostra discuteretur curia dignum censuimus. Qui dum die statuto coram adessent, episcopus suum satis facunde fecit clamorem, sed scriptis et testimoniis omnimodo uacuum. Abbas uero e contra quomodo Canutus rex a predicta ecclesia cum communi consilio archiepiscoporum, episcoporum et optimatum suorum, presbyteros qui inibi inordinate uiuebant eiecerit et monachos posuerit. Quodque postmodum ipsam ecclesiam Ailnodus archiepiscopus Cantuariensis iussu prelibati regis dedicauerit, atque primum abbatem loci illius episcopus Lundoniensis, secundum episcopus Wintoniensis, ipsum etiam Baldwinum qui tertius est abbas, archiepiscopus Cantuariensis  sacrauerit.

Et quia per 53 annos, sine alicuius iam dicti Arfasti antecessoris contradictione, monachi predicti loci a quibus uoluerint episcopis ordines susceperint, ex ordine luculenter enarrauit. Ostendit denique et precepta, uidelicet Canuti regis atque gloriosissimi regis Edwardi, in quibus ab omni dominatione omnium episcoporum comitatus illius funditus sepedictam ecclesiam liberam perpetualiter ipsi reges esse concesserunt. Quod Cantuariensis archiepiscopus Lanfrancus et Thomas Eboracensis archiepiscopus et Odo Baiocensis episcopus frater meus et comes Cantie et plerique alii episcopi, Robertusque filius meus atque ceteri principes  regni nostri qui aderant audientes, censuerunt tanti loci tantam auctoritatem inuiolatam usque in finem seculi debere permanere. Quorum irrefutabili iudicio, prout dignum fuit, assensi et consensum prebeo.

Placuit etiam nobis, consilio archiepiscoporum, episcoporum, comitum, aliorumque multorum nobis fidelium atque digna petitione Baldwini abbatis, qui nostram humiliter requisiuit serenitatem, antecessorum nostrorum Anglorum regum, scilicet Edmundi, Canuti, Hardecanuti atque illustris Edwardi, cuius miseratione Domini, genere et dono in regno sumus  et heredes, precepta que iam sepe nominate ecclesie contulerunt, nostro roborare precepto, ex hoc ut ab Arfasti episcopi, omniumque sibi per tempora succedentium episcoporum dominatione ipsa ecclesia et uilla in qua sita est eadem ecclesia sit libera. Et ut hec auctoritas nostris et futuris temporibus circa ipsum sanctum locum perenniter firma et inuiolata permaneat, manus nostre subscriptione cartam hanc decreuimus roborare et sigilli nostri impressione firmare.

+ Ego Willelmus Dei gratia Anglorum rex hoc preceptum iussi scribere et scriptum cum signo Dominice crucis confirmando impressi. + Ego Mathildis regina corroboraui. + Ego Lanfrancus Cantuariensis archiepiscopus confirmaui. + Ego Thomas archiepiscopus Eboracensis roboraui. + Ego  Odo Baiocensis episcopus assensum dedi. + Ego Gosfridus Constantiensis episcopus consignaui. + Ego Hugo Lundoniensis episcopus consensi. + Ego Walquelinus Wintoniensis episcopus conclusi. + Ego Wlstanus Wigornensis episcopus assensum prebui. + Ego Remigius Lindisfarnensis episcopus non renui. + Ego Stigandus Bathoniensis episcopus affirmaui. + Ego Osbertus Exoniensis episcopus assensum dedi. + Ego Petrus Cestrensis episcopus consensi. + Ego Arfastus Theodfordensis episcopus collaudaui. + Ego Gundulfus Rofensis episcopus laudaui. + Ego Osmundus Scaruberiensis episcopus roboraui. + Ego Robertus Herefordensis episcopus consensi. + Ego Robertus regis filius assensum dedi. + Ego Willelmus filius regis collaudaui. + Ego  Henricus filius regis confirmaui. + Ego Mauricius regis cancellarius relegi et sigillaui. + Ego Bernardus capellanus regis. + Ego Scollandus sancti Augustini abbas. + Ego Wlfwoldus Certesiensis abbas. + Ego uitalis abbas de Westmonasterio. + Ego Aegelnothus Glastoniensis abbas. + Ego Aegelwius Eoweshamensis abbas. + Ego Aegelsinus Romesiensis abbas. + Ego Turoldus Burgensis abbas. + Ego Rogerius comes de Montegumerici. + Ego Hugo comes Cestrensis. + Ego Alanus comes orientalium Anglorum. + Ego Albericus comes Northanhymbrorum. + Ego Robertus de Belomonte. + Ego Hugo de Monteforti. + Ego Richardus Gisleberti comitis filius consignaui. + Ego Baldwinus  frater eius. + Ego Henricus de Ferrariis. Ego Hugo de Grentemaisnilo. + Ego Walterius Giffardus.

Data pridie Kalendas Iunii anno Xu regnante Willelmo rege gloriosissimo, ab incarnatione autem Domini 1081, indictione Iu. Actum apud Wintoniam in palatio regio in Dei nomine feliciter. Amen.



XIu. Pro cenobio de Bello in agro Sussexiensi  .
.

In nomine sancte et indiuidue Trinitatis, ego WILLELMUS Dei gratia rex Anglorum notum facio  omnibus tam posteris quam presentibus, archiepiscopis, episcopis, abbatibus, comitibus, baronibus, et omnibus fidelibus Francis et Anglis: quod cum in Angliam uenissem et in finibus Hastingi cum exercitu applicuissem contra hostes meos qui mihi regnum Anglie iniuste conabantur auferre, in procinctu belli iam armatus coram baronibus et militibus meis cum fauore omnium, ad eorum corda roboranda uotum feci, ecclesiam quamdam ad honorem Dei construere pro communi salute, si per Dei gratiam obtinere possumus uictoriam. Quam cum essemus adepti, uotum Deo soluens, in honorem sancte Trinitatis et beati Martini confessoris Christi, ecclesiam construxi pro salute anime mee et antecessoris mei regis Edwardi et uxoris mee  Mathildis regine et successorum meorum in regno et pro salute omnium quorum labore et auxilio regnum obtinui, et illorum maxime qui in ipso bello occubuerunt. Et quia in hoc loco ubi sic constructa est ecclesia Deus mihi uictoriam prestitit in bello, ob uictorie memoriam ipsum locum Bellum appellari uolui.

Huic igitur ecclesie Sancti Martini de Bello hanc in primis dignitatem regali auctoritate concedo, ut habeat curiam suam per omnia et regiam libertatem et consuetudinem tractandi de suis rebus uel negotiis, et iustitiam per se tenendam. Sitque libera et quieta in perpetuum ab omni subiectione episcoporum et quarumlibet personarum dominatione, sicut ecclesia Christi Cantuarie. Et si quis latro,  uel homicida uel aliquo crimine reus, timore mortis fugiens, ad hanc ecclesiam peruenerit, in nullo ledatur, sed liber omnino dimittatur, abbati uero ipsius ecclesie liceat ubique latronem uel furem de suspendio liberare, si forte superuenerit. Concedo etiam eidem ecclesie leucam circumquaque adiacentem liberam et quietam ab omni Geldo et Scoto et Hidagiis et Denegeldis et opere pontium et castellarum et parcorum et clausuris et exercitibus et omnibus auxiliis et placitis et querelis et scyris et hundredis, cum saca, soca et toll et theam et infangenetheof et marpeni et lestagiis et mamfocne et forestall et blouemite et chyldmite et latrocinio et liberam ab omni consuetudine terrene seruitutis et  ab omni exactione episcoporum.

Huic iterum ecclesie Sancti Martini de Bello do regale manerium quod uocatur Wi cum omnibus appendiciis suis, ex mea dominica corona cum omnibus libertatibus et regalibus consuetudinibus, ita liberum et quietum sicut liberius et quietius tenui, uel ut rex dare potui, scilicet ab omni Geldo et Scoto et Hidagiis et Denegeldis et opere pontium et castellorum et clausuris parcorum et exercitibus et omnibus auxiliis et placitis et querelis et scyris et hundredis, cum saca et soca et toll et theam et  infangenetheof et Warpeni et Lestagiis et hamlocne et forstall et blodemite et childmite et latrocinio si acciderit. Similiter do duos denarios de omnibus forisfacturis et placitis omnium hundredorum que pertinent ad summonitionem de Wi. In Dengemaris uero, quod est unum membrum de Wi, concedo eidem ecclesie omnes maritimas consuetudines quas illic habui cum omni Werec; et si piscis qui craspeile uocatur, illic aduenerit, abbatis et monachorum sit totus. Si uero intra terminos de Blachemale et Horlemede et Bradelle usque Withiburne appulerit, duas partes eiusdem piscis et linguam habeat ecclesia, sicut ego semper habui.

Do etiam eidem ecclesie hec maneria Alsistona, Lymenesfeld, Hom, Grammarcis, Briswaltintona  cum omnibus appendiciis suis, libera et quieta, cum supradictis libertatibus et regalibus consuetudinibus. Si infra leucam uel in maneriis ecclesie murdse euenerit, uel thesaurus inuentus fuerit, abbatis et monachorum sit utrumque; warennam propriam in ipsa leuca habeat ecclesia et in omnibus suis maneriis. Do etiam eidem ecclesie Sancti Martini ecclesiam de Radingis, et ecclesiam de Culintuna, et ecclesiam sancti Olaui de Exonia, cum terris et decimis et omnibus ad eas pertinentibus; et si aliquis ex baronibus meis, uel hominibus, aliquid de suo eidem ecclesie, in eleemosynam dederit, easdem libertates quas concessi rebus quas ego eidem ecclesie dedi eis concedo et presenti scripto ut supra  dicta, regali auctoritate confirmo.

Willel + mus rex. Lanfr + ancus archiepiscopus Cantuar. Tho + mas archiepiscopus Eborum. Mauricius + episcopus London. Walkelinus + episcopus Winton. Osbernus + episcopus Exon. Gundulphus + episcopus Roff. Hugo + comes Cestrie. Rogerus + comes de Montgomeri. Willelmus + comes de War. Willelmus + filius Osberni. Willelmus + de Bsai. Bernardus + de Nouomercato.



Xu. Pro eodem cenobio.


WILLELMUS, Dei gratia rex Anglorum, LANFRANCO archiepiscopo Cantuariensi, STIGANDO episcopo Cicestrensi  omnibusque successoribus suis regnum Anglie obtinentibus et cunctis fidelibus salutem.

Notum uobis facio quod locum uictorie mee, sicut Deo iuuante mihi conquisiui et rex liberum possedi, ita illum liberum et ab omni exactione omnium hominum quietum obtuli Deo, ibidemque ecclesiam in honorem sancti Martini quam de Bello appellari uolui, eo quod mihi Deus in eodem loco tantam uictoriam attribuit, ut de aduersariis meis mihi iniuste resistentibus triumpharem, regnumque mihi debitum et successoribus meis iure  hereditario perpetualiter possidendum acquirerem. uotum itaque quod Deo et sancto Martino uoui implere festinans, idem monasterium monachace religioni dedicans, ex ordine et religione Maioris monasterii fundaui et inde primum abbatem Gausbertum ad hoc tantum ut religionis ibi normam fundaret, constitui; ita tamen ut libera et quieta, in perpetuum ab omni subiectione et dominatione et querela Maioris monasterii et aliarum personarum exactione permaneat, sicut ecclesia Christi Cantuariensis et sicut mea dominica capella et signum Anglice corone per quam ego regno et successores mei reges regnum Anglie debent obtinere.

Statuimus itaque, tam ecclesiastice quam et  regie prospectu potestatis, ut, decedente abbate de Bello, omnis possessio monasterii, ubicunque fuerit, libera et integra, cum omni iure et consuetudine sua remaneat in manu et dispositione prioris et monachorum capituli de Bello. Hoc autem ideo statuimus statutumque perpetuo seruandum confirmamus, quia abbas de Bello proprios redditus non habet, sed communes cum fratribus. Qui igitur, Deo annuente, canonica fratrum electione, abbas substitutus fuerit, ibidem absque uenalitate omni benedicatur sicut primum abbatem Gausbertum in eodem monasterio de Bello Stigandus episcopus Cicestrensis benedixit. Abbas itaque de Bello non cum suis secularibus consanguineis, seu quibuslibet aliis, eleemosynas monasterii male utendo  disperdat, sed pauperibus et peregrinis et hospitibus suscipiendis, sed fraternam curam gerat; terras censuales non ad feudum donet, nec milites, nisi in sacra ueste Christi faciat, nec de possessionibus ecclesie quisquam teneat aliquid feudaliter absolutum, sed ad censum annuum et seruitium abbati et monachis debitum. In abbatis de Bello et monachorum domo et possessione nullus intus uel extra, per hereditatem officium teneat; sed in arbitrio abbatis et monachorum consistat de transmutandis prepositis, seu quibuslibet aliis officiariis.

Hanc igitur monasterio libertatis mee de Bello et omnibus ad ipsum pertinentibus in perpetuum dono et confirmo liberam immunitatem et immunem libertatem. Quam etiam pro signo corone  regni nostri regibus post me in Anglia regnaturis, causam Dei commendo seruandam ut eis Deus conseruet eternam. Teste Petro episcopo Cestrie, Hermano episcopo Sarisberie, Willelmo comite Warenne, Bernardo de Nouomercato et Gausberto nunc eiusdem loci abbate, cum monachis suis qui ad hanc chartam faciendam presentes fuerunt apud Winton.



XuI. Charta fundationis Armethwaytensis cenobii in comitatu Cumbrie.


WILLELMUS, Dei gratia rex Anglorum et dux Northmannorum,  omnibus suis Christi fidelibus presentes litteras inspecturis salutem

Sciatis quod nos ex mero motu nostro et intuitu caritatis fundauimus, construximus, et in perpetuum ordinauimus in puram et perpetuam eleemosynam unam domum et monasterium nigrarum monialium ordinis sancti Benedicti in honore Iesu Christi ac beate Marie uirginis pro animabus progenitorum nostrorum et omnium Christianorum, prout situatur iuxta aquam uocatam Croglyn in comitatu Cumbrie. Etiam dedimus et concessimus monialibus ibidem duas acras terre super quas predicta domus et monasterium situantur; et etiam dedimus et concessimus eisdem monialibus tres carucatas terre et decem acras prati cum omnimodis communiis, boscis  et uastis eisdem tribus carucatis terre quouismodo pertinentibus, iacentibus iuxta monasterium predictum.

Etiam dedimus et concessimus eisdem monialibus et successoribus suis in perpetuum ducentas et sexdecem acras terre existentes infra forestam notram de Ingelmode, iacentes ex parte boriali cuiusdam aque Tarnenadelyn cum omnibus boscis proficuis et commoditatibus super easdem existentibus siue unquam postmodum crescentibus. Etiam concessimus eisdem monialibus communia pasture cum omnibus animabus suis pro se et suis ibidem tenentibus per totam forestam nostram de Ingelmode, capiendo ibidem sufficientem meremium pro omnibus  suis edificiis quandocunque et quotienscunque necesse fuerit, per deliberationem forestariorum nostrorum, siue eorum unius ibidem existentium. Et etiam concessimus et confirmauimus eisdem monialibus et successoribus suis quemdam annuum redditum XL sol, annuatim percipiendorum in perpetuum de tenementis nostris in uilla nostra de Barlile, soluendorum eisdem monialibus et successoribus suis per manus custodis nostri uille de Barlile predicte ad festa Pentecostes et sancti Martini in hieme per equales portiones. Et etiam concedimus pro nobis et heredibus nostris quod predicte moniales tenentes et sui seruientes liberi sint de tolneto pacando per totum regnum nostrum Anglie pro aliquibus bestiis siue rebus quibuscunque per  eas siue eorum aliquem tenentem seu seruientem in posterum emendis. Et etiam concedimus et confirmauimus quod monasterium et domus predicta cum predictis tribus carucatis, duabus acris terre, cum decem acris prati, in omnibus libera sint et habeant omnes libertates suas simili modo sicut conceditur nostro monasterio de uestminster, absque uexatione molestatione siue aliqua inquietatione, seu lesione aliquorum uicecomitum, exactorum, balliuorum siue aliquorum ministrorum seu ligeorum nostrorum quorumcunque. Et etiam concedimus eisdem monialibus communia pasture cum animalibus suis infra uillam et communia de Aynltaplyth cum liberis introitu et exitu. Necnon concedimus  quod predicte moniales libere sint per totam terram suam pro quibuscunque tenentibus et liberam habeant warennam tam pro lectis curiarum nostrarum quam in aquis, boscis, terris, planis, seu metis suis eidem monasterio spectantibus seu quouis modo pertinentibus. Habenda, tenenda et occupanda omnia et singula predicta recitata prefatis monialibus et successoribus suis in perpetuum de nobis et heredibus nostris in puram et perpetuam eleemosynam spontanea ita uoluntate et concessione. As hert may it thynk or ygh may it le. In cuius rei testimonium has litteras nostras fieri fecimus patentes. Teste meipso apud uestm. sexto die mensis Ianuarii, anno regni nostri secundo.



XuII. Charta de prima fundatione abbatie de Salebi.



In nomine sancte et indiuidue Trinitatis, Patris, Filii, et Spiritus sancti. Amen.

WILLELMUS fortissimus imo potentissimus rex omnium regum illorum a quibus eo tempore sceptra regalia sub diuo gubernantur, maximum imperium Anglice terre regens, quod permissione atque uoluntate Dei primum signis, mirabilibusque prodigiis ac deinde magnis uiribus bellisque debellando Anglos, tandem acquisitum gubernans, uiris tam ecclesiasticis quam suis comitibus, baronibusque atque ministris omnibus salutem.

Diuina prouidente Dei misericordia et mea bonitate diuina clementia inspirata, deuote postulanti  Benedicto abbati deuotissimo, cenobium in honore Domini nostri Iesu Christi et beatissime eius genitricis et uirginis Marie et sancti Germani Antisiodorensis episcopi in Salebia fundare concessi. In quo fundamine conieci et regali libertate posui et dedi, de propria mea mensa ipsam Salebiam, uidelicet, unam carucatam de terra Suaith et sex bouatas de Flarlep et Rodeliffe et dimidiam carucatam terre in Bratone et unam piscariam in Whitegift et terras a Thoma archiepiscopo eidem ecclesie datas, uidelicet Fristunam et Salebiam minorem tam secundum uiuam uocem quam iuxta breuis eius tenorem.

Eodem modo Crull, scilicet una Hundreda que iacet in uicecomitatu Lincolniensi et Stanford, que  est in uicecomitatu Hamptonie, quas dederunt Gaufridus de la Wirchi et Wido de Rainecourt, confirmaui et dando concessi et cuncta cum his undecunque tam in terris et possessionibus quam in aliis oblationibus que instinctu sancti Spiritus a deuotis benefactoribus offerri et quaquauersum iure, prece et pretium acquiri possint sub regali munere, ab omni exactione et molestia et uexatione solute et quiete et libere, prout decet eleemosynam regiam et propriam abbatiam interminabili et perpetua pace tenere et curiam Suam cum Saca et Soca, Tol et theom et Infangenethele et cum omnibus consuetudinibus, quas meliores habet ecclesia sancti Petri Eboracensis habere et perpetuo possidere. Ad testimonium  et ad confirmationem nuius eleemosyne donationis, pro salute anime mee et tam precedentium meorum quam subsequentium, data charta hec et confirmata apud Lundonias, in presentia istorum, scilicet, Odonis Baiocensis episcopi, Edwardi de Salesbiria, Hugonis de Portu, Hugonis de Monteforti, Roberti de Olley, Richardi filii comitis Gilberti, Baldwini fratris eius, Remigii episcopi, Radulphi Taleboys, Roberti de Tany, Gaufridi de la Wirchi et totius curie regis.



XuIII. Pro ecclesia SS. apostolorum Petri et Pauli.


Sanctorum Patrum monemur exemplo possessiones quas nostris temporibus sancte Ecclesie a  fidelibus collatas nouerimus, litterarum memorie diligenter assignare, tum propter conferentium utilitatem quoniam eorum exemplo posteri ad bene agendum prouocantur, tum propter malignorum peruersitatem qui ad diripiendas possessiones ecclesiasticas toto conamine inhiare noscuntur. Nos itaque, maiorum imitantes industriam, posteriorum notitie scribendo transmittere curauimus quoddam pietatis opus quod uenerabilis comes Rogerius et deuota eius coniux, Adelaisia nomine, nostra etate Deo obtulerunt. Erat in suburbio ciuitatis Seropesbery parua satis ecclesia in honore beatorum apostolorum Petri et Pauli constructa, cuius situs ad collocanda seruorum Dei habitacula congruus uidebatur. Comes ergo fretus licentia et auctoritate  regis Willelmi et Cantuariensis archiepiscopi Lanfranci, necnon et Cestrensis episcopi Petri, ad cuius diecesim isdem pertinebat locus, monachos illuc pro sua suorumque salute Domino exoraturos aggregauit anno ab incarnatione Domini millesimo octogesimo septimo. Quibus ad uictus subsidia ipse et ueneranda eius uxor possessiones subscriptas in perpetuum donauerunt. In primis scilicet uicum unum eidem ecclesie contiguum cum tribus molendinis cunctisque redditibus ad eum pertinentibus, qui uicus Anglice dicitur Bifosieta, quod Latine significat ante portam. Deinde contulerunt eis quasdam ecclesias cum uniuersis possessionibus ad eas pertinentibus quas hic nominatim expressimus.  Ecclesiam scilicet sancti Gregorii de Damerfeld, cuius he sunt possessiones: Estleia, Nordleia, alias Estleia Crofta, Halchtonia, Chinsetleia, Harpefosd, Billingsleia, Nieutona, Tugalost, Fertecota, Westona. Ecclesiam quoque de Stotesdona, cuius possessiones iste sunt; Dodelmutha, Hinetona et Prestecota. Ecclesiam etiam de Dodeleberia cuius possessio est Spertforsd et dimidia hida terre in Corstona. Ecclesiam quoque de Edmundon et illam de Tengia et illam de Donintona et illam de Welintona et illam de Werecordina et illam de Ercalom et illam de Hodeneth et illam de Conedouera et illam de Nessa et illam de Ballecherch; cuius possessiones sunt Prestcota, Noueleia et Bageleia. Cum his omnibus dederunt comes et comitissa eidem cenobio  tres uillas cum omnibus appendiciis earum, Eitonam uidelicet, Eiminstriam et Burtonam. Theoloneumque de lignis que per orientalem portam in ciuitatem deferuntur concesserunt monachis. Preceperunt etiam ut in festiuitate sancti Petri in Kalendis Augusti totius prouincie populus in eodem loco ad nundinas tribus diebus per singulos annos conueniret et monachi theoloneum totumque proficuum inde haberent. Postea concessit comes ut barones uel milites sui quicunque uellent, de terris et facultatibus suis eidem loco largirentur absque ulla sui uel suorum licentia; ita ut de peracta eleemosyna nullum sibi ulterius seruitium facerent uel dantes uel recipientes, totam quippe terram monachorum a geldo militum in perpetuum liberam esse statuit  et a geldo etiam communi, nisi ipse de dominio suo illud daret. Hec autem comitis pia munificentia omnibus audientibus ualde placuit, eosque ad amorem loci illius quamplurimum incitauit. Tunc Warinus uicecomes dedit ipsis monachis duas hidas terre in uilla que dicitur Tugafost et decimam de Opetona et ecclesiam de Biritona cum decima eiusdem uille. Rainaldus frater ipsius Warini dedit eis uillam que dicitur Lega. Girardus de Tornaco Bettonam. Goffridus dimidiam hidam in Herleia. Odo miles Hordleiam. Hec omnia uenerabilis comes Rogerius cum filiis suis Hugone scilicet, Roberto, Rogero et Arnulpho, concessit atque firmauit. Testesque fuerunt Herbertus archidiaconus, Godebaldus et Oilerius sacerdotes, Warinus uicecomes, Robertus  filius Teobaldi, Rogerius Corbeth, Robertus pincerna et multi alii. Locus uero in quo cenobium ipsum constructum erat de hereditate cuiusdam militis Siwardi nomine fuit. Et quia nolebat piissimus comes quod aliqua in posterum calumnia monachis inde emergeret, mutuo dedit eidem Siwardo uillam nomine Longafeld. Postmodum uero cum fraternitatem monachorum reciperet, concessit quod eadem uilla quam a comite acceperat, post suum obitum in eorum dominio deueniret. Testibus Godebaldo, Richardo de Belmesio et Richardo de monte Waroldi. Hec omnia ego Willelmus rex Anglorum concessi et sigillo meo corroboraui.



XIX. Pro ecclesia S. Marie Eboracensi.



WILLELMUS rex Anglie archiepiscopo T. Eboraci et iustitiariis, uicecomitibus et omnibus baronibus et fidelibus suis Francis et Anglis de Ebosacilcire et de Carleoli salutem.

Sciatis me concessisse et confirmasse Deo et ecclesie sancte Marie Eboraci et abbati Richardo et monachis ibidem Deo seruientibus cellam sancti Constantini cum manerio de Wedderhale et cum capella de Warwic et cum exclusagio et stagno et piscaria et molendino de Wedderhale quod est fixum et firmatum in terra de Coskeby, quas quidem terras habuerunt de dono Ranulphi Meschine,  comitis Cumbrie, in puram et perpetuam eleemosynam. Et confirmo eis ex dono meo totam pasturam inter Edon et regiam uiam que ducit de Carleoli ad Appelby, et a Wedderhale usque ad Dsibeke. Quapropter prohibeo ut nulli alii perturbent nec uiolent hanc nostram confirmationem siue donationem predictis monachis factam. Testibus his, uxore mea Lucia et Henrico fratre meo et Odero et Huddredo militibus et Enesaunt Muserdde cum aliis.



XX. Pro cenobio S. Dionysii in Francia.


WILLELMUS rex Anglorum, comes Northmannorum atque Cenomannensium, Christi fidelibus ubique  gentium. Miserator et misericors Deus patiens et multum misericors, inter cetera sue miserationis precepta, cum uniuersa que possidet homo ultra quam dici potest compendiosa sint ad comparationem beatitudinis eterne, precepit nobis ex his que iure possidemus indeficientes thesauros thesaurizare, dicens: Thesaurizate uobis thesauros in celo ubi nec erugo nec tinea exterminant. Cuius precepti amore stimulati, ego et collateralis mea Mathildis, cum prudenti consilio procerum nostrorum, pro salute anime nostre omniumque liberorum nostrorum ecclesiam de Derherst sitam in territorio et comitatu ciuitatis Glocestrie sancto Dionysio, cuius prerogatiua apostolatu Gallus populus congratulatur, cum omnibus inibi appendiciis conferimus,  sicut fideli nostro Baldwino, eiusdem sancti monacho illustris antecessor noster rex Edwardus suis propriis usibus dedit, priusquam abbatiam sancti Edmundi, cui nunc preest, ab eodem susciperet et sicuti nos postmodum adepto regno ipsi concessimus. Sit autem hec cum omnibus que ad ipsam pertinere dignoscuntur libera ab omni negotio. Roboramus etiam hoc priuilegio donum quod prenominatus rex eidem sancto pro nanciscenda mercede eterna contulit, uidelicet Teyntuna cum omnibus ad se pertinentibus; sancientes eam liberam sicut et hanc quam ipsi tribuimus, quatenus nos et soboles nostra ipsius sancti precibus sociorumque eius Rustici et Eleuterii adispici mereamur  prosperum presentis uite statum et eterne stationis portum. Si quis autem ex hac nostra donatione quippiam dirimerit, cuiuscunque potestatis sit, ex auctoritate Dei omnipotentis cum Dathan et Abiron similem sortiatur portionem, nisi resipiscens satisfactionem et emendationem sancto fratribusque loci ipsius attitulatis exhibuerit. Anno Dominice incarnationis 1069, regni uero Willelmi regis I in secunda die Pasche hoc priuilegium firmatum est in monasterio sancti Swithuni apud ciuitatem Wincestre cum celebraretur missa, his testibus consentientibus: Ego Willelmus rex hanc nostram donationem et corroborationem signo + agie crucis muniui. Ego Mathildis, regina eiusdem regis, hoc mihi placere professa sum Ego Richardus regis filius patris et  matris donum libentissime annui. Ego Stigandus ecclesie Cantuariensis archiepiscopus confirmaui. Ego Aldredus Eboracensis archiepiscopus confirmaui. Ego Willelmus episcopus Lundonie confirmaui. Ego Aielricus episcopus. Ego Hermannus episcopus. Ego Gilo episcopus. Ego Linricus episcopus. Ego Odo episcopus, frater regis. Ego Gosfridus episcopus I Landauensis. Ego Baldwinus Ebroicensis episcopus. Ego Ernaldus Cenomannensis episcopus. Ego Robertus comes, regis frater, cum beneuolentia consensi. Ego Willelmus comes, filius Osberni. Ego Robertus comes Augensis castri. Ego Radulfus comes. Ego Brien. Ego Ranulfus de Alnoo. Ego Henricus Ferrariensis. Ego Hugo de Monteforti. Ego Richardus filius Gisleberti comitis. Ego Rogerus de Iuri. Ego Haimo regis dapifer. Ego Robertus frater  huius Haimonis.



XXI. Charta regis Willelmi Conquestoris de fundatione abbatie S. Stephani de Cadomo in Northmannie ducatu.


Quisquis Deo, seu pro Deo aliquid prestat, non ipsum a se alienat sed potius in futurum, cum spe uite eterne, multiplicandum conseruat. Hoc agit pia creatoris largitas, et larga eius erga nos pietas; qui, cum bonorum nostrorum non egeat , honorari tamen de nostra substantia, immolarique sibi sacrificium laudis pro nostra salute desiderat. Hortatur nos ut ei seruiamus, tribuit quod pro collatis beneficiis suis  ei retribuamus. Quod tamen misericors pater, quasi alienum suscipit, quasi nostrum rependit, in hoc seculo peccata remittens, in futuro centuplum accepturus, seipsum et regnum celeste promittens. Qua spe ductus, ego Willelmus Anglorum rex, Northmannorum et Cenomannorum princeps, cenobium in honorem Dei, et beatissimi protomartyris Stephani, intra burgum quem uulgari nomine uocant Cadomum, pro salute anime mee, uxoris, filiorum et parentum meorum disposui construendum. Cui loco, diuine religionis cultura aliquando propter inopiam desit, hoc modo ipsi in posterum mea sollicitudo prospexit. Trado igitur prefato cenobio uillas iuris mei, Lensium, Ros, Alamanniam,  Pontem-Dine, Cathburgum, cum colonis et conditionariis , Terram quoque quam habuit Hugo de Rosal in Gramiuilla, siluam de Walopertuso et de Tortaualle et de Folonia et de Casneto, cum aquis et terris, seu omnibus ad eas pertinentibus. Concedo etiam totum alodium quod tenent Osmundus Aculeius et Richardus et Rogerus in territorio Calui montis super Dinam, et etiam totum illud quod tenent quicunque alodarii infra leucam pontis Dine.

In terra Anglorum in comitatu de Debenesire, manerium do, quod uocatur Rostham. In comitatu de Dorseta duo maneria; unum quod uocatur Frantonia, et aliud quod uocatur Bsencumbe. In comitatu de Sumerseta, in territorio Crux, decem hidas  terre et ecclesiam, cum omni decima eiusdem territorii. In comitatu de Wiltesira ecclesiam de Cotham cum omni terra et decima ad eam pertinente. Concedo quoque in comitatu Dostfolc manerium quod uocatur Welles, quod dedit predicto cenobio Will. de Scocris, cum ecclesia de Northona et terra, cum decima eidem ecclesie pertinente in Essexa.

Item concedo in comitatu Essexe maneriolum, quod uocatur Panfella , et in London quamdam terram, que fuit Leuzech, sitam prope ecclesiam sancti Petri, quietam de Gelth et de Scoth et de omni alia consuetudine, quam dedit Waleranus filius Ranulfi, cum decima totius terre sue, quam habet in Anglia, tam pro  anima sua, quam pro mea. S. + Willelmi regis. Signum + Mathildis regine. Signum Ioannis + archiepiscopi. Signum Roberti + comitis, filii regis. Signum Will. + comitis, filii regis. S. Lanfranci + archiepiscopi. S. + Odonis Baiocensis episcopi. S. Hugonis + Luxouiensis episcopi. S. Gisleberti + Ebroicensis episcopi. S. Roberti + Sagiensis episcopi. S. Michelis + Abrincensis episcopi. S. Gaufridi + Constantiensis episcopi. S. Roberti + comitis de Melent. S. Henrici + de Bellomonte. S. Hugonis + de Gorniaco. S. Walteri + Giffardi. S. Richardi + Abrincensis uicecomitis. S. Hugonis + comitis. S. Willelmi + comitis Ebroicensis. S. Rogeri + comitis de Montegomerico. S. Willelmi + de Bretolio. S. Roberti + Aucensis comitis. S. Roberti + de Belesmo.  S. Hugonis + de Monteforti. S. Hugonis + de Grantemaisnil. S. Nigelli + de Constantino. S. Will. + Dunelmensis episcopi. S. Richardi + de Courcero. S. Will. + Crispin. S. Ingelranni + filii Hiberti. S. Alani + comitis. Sigillum Will. de Warenna. S. Henrici + de Ferrariis.



XXII. Charta eiusdem gloriosi Willelmi regis, post dedicationem eiusdem cenobii firmata.


Ego WILLELMUS rex Anglorum, princeps Northmannorum et Cenomannorum, trado cenobio sancti Stephani, quod in burgo Cadomi a me constructum est, ecclesiam sancti Audeni de uileriis, cum tota  terra quam dedit Milo mariscallus in maritagio, cum filia sua Arphasto, in territorio uenuncii et Cadomi et ualceles. Trado etiam totam terram cum pratis Osberni Masculi. Concedo quoque totam quam de me tenet Giraldus marescallus in territorio Cadomi, tam in alodio quam in fedio. Medietate decime ad eamdem ecclesiam pertinente, quam dedit iam dicto cenobio Radulfus presbyter, ut monachus fieret, concedente Hugone de Grantemaisnil, de cuius fedio erat, . S. Will. regis Anglorum, ducis Northmannorum et principis Cenomannorum. S. Roberti filii regis. S. Wiell. archiepiscopi. S. Gaufridi Constansiensis episcopi. S. Roberti Sagiensis episcopi. S. Gisleberti Luxouiensis episcopi. S. Rogeri comitis. S. Roberti comitis Moretoni. S. Roberti  comitis de Mellent. S. Hugonis comitis. S. W. de Bretolio. S. Rogeri Bigoti. S. Richardi de Corceio. S. Roberti de Molberaco. S. Eudonis filii Huberti. S. Radulfi de Todeneio. S. Hugonis de Gorniaco. S. Henrici de Ferrariis. S. Walteri Giffardi. S. Will. Crispini.



XXIII. Charta de donationibus baronum et nobilium Northmannie pro eodem cenobio a glorioso rege Willelmo suscepta et confirmata.


Ego Rogerus de Montegomerico fidelis domini mei W. Anglorum regis, Northmannorum et Cenomannorum principis, ob amorem Dei, eiusdem domini mei et pro salute anime mee, trado cenobio quod  ab eo in burgo Cadomo in honorem beati Stephani constructum est, burgum de Trum, cum silua de Alge, . Ego Rainardus, regis Willelmi camerarius, do cenobio sancti Stephani de Cadomo super altare, una cum filio meo Corbelto, molendinium de Waimara, quod de rege teneo .

Ego Serlo de Lingeuro, homo, peccator et misericordiam Dei indigens, tradidi de iure meo, cenobio sancti Stephani de Cadomo, ecclesiam de Bruxedello, cum tribus acris terre et dimidia et tota recta decima de dominio meo et uillanis meis, cum tertia quoque parte decime de militibus meis, iam dicte uille et de aliis parochianis, qui ad eamdem eccle siam conueniunt, pro salute mea et uxoris mee, filiorum quoque et omnium parentum meorum,  concedente hoc uxore mea et filiis meis, concedente quoque domino meo Willelmo Anglorum rege, Northmannorum et Cenomannorum principe et Willelmo camerario et Roberto de Molbrai, de quorum fedio predicte uille terram et ecclesiam teneo. Et ut hec donatio mea firma et stabilis in perpetuum permaneat, recepi a Gisleberto, tunc temporis abbate iam dicti monasterii, ex caritate 45 libras denariorum et duas marcas argenti, et Ranulfus filius meus habuit unum bonum palefridum. De hoc uero dedi eidem abbati fideiussores, Ranulfum uidelicet filium meum, Arnaldum de Tilleio, Robertum de Maisuilio, ut si aliquando quis calumniam inferret sancto Stephano et hac mea donatione, ego, uel heres meus omnino bene acquietaret. Testes ex parte mea, qui  et fideiussores et Willelmus Pictauiensis et Willelmus de Hotot. Ex parte sancti Stephani W. de Taisel, Auschitillus de Maletot et Rogerus filius eius.

Ego Hugo de Rosel trado cenobio sancti Stephani de Cadomo, terram quam in Grainuilla teneo de beneficio regis, eodem rege concedente, cum uxore mea et filio meo Hugone, ea conditione, ut in presente me recipiant abbas et monachi ad ordinem. Testes, Hugo filius meus, Radulfus de Grainuilla, Robertus de Ros et alii plures.

Has donationes, quas barones et fideles mei, pro amore meo et salute mea, abbatie mee fecerunt, cum gratiarum actione suscipio, concedo et cum  eis hec eadem confirmantibus, mea manu et auctoritate corroboro et confirmo. Illorum uero qui hanc chartam firmauerunt, ista sunt nomina: Willelmus rex Anglorum, princeps Northmannorum, Cenomannorum. Mathildis regina. Robertus filius regis. Will. filius regis. Henricus filius regis. Lanfrancus Cantuariensis archiepiscopus. Odo Baiocensis episcopus. Gislebertus Luxouiensis episcopus. Gaufridus Constanciensis episcopus. Michelis Abrincensis episcopus. Gislebertus Ebroicensis episcopus. Robertus Sagiensis episcopus. Rogerus de Montegomerico comes. Robertus comes de Moratonio. Willelmus comes Ebroicensis, Rogerus de Bellomonte. Robertus comes de Mellent. Robertus de Balesmo. Henricus de Bellomonte. Hugo de Monteforti.  forti. Robert. Bertrannus. W. Bertrannus. Richardus filius Turspini. Ranulfus uicecomes. Hugo comes. Eudo uicecomes. Robertus comes de Molbrai. Ingilrannus filius Ilberti. Radulfus filius Anseredi. W Goir. Rainardus. Hugo filius Hugonis de Rosel. Cerlo de Lingaurio. Corballus camerarius filius Rainardi. Will. canonicus, filius Sueri. Bernardus filius Ospaci. Radulfus filius Harfred.



XXIu. Littere regis Willelmi Conquestoris fidelibus suis de Carleolo et ultra Ledriam, precipientes ut Christianitatem ab episcopo Dunelmensi recipiant.


WILLELMUS, rex Anglie, W., filio Theoderici, et omnibus fidelibus suis de Carleolo et omnibus qui  manent ultra Ledriam, salutem.

Precipio uobis ut recipiatis Christianitatem de episcopo Dunelm. et de archidiacono suo, et predicto episcopo sitis obedientes de Christianitatis legibus, sicut iuste debetis obedire uestro episcopo. Et uidete, sicut me diligitis, ne amplius faciatis inde aliquam molestiam ministris episcopi iniuste. Testibus Roberto, filio Giroldi, etc.



XXu. Alia charta eiusdem regis ad G. uicecomitem et barones de Cerleil.


WILLELMUS, rex Anglie, G. uicecom. et baronibus suis de Cerleil salutem.

 uolo et precipio ut ita intendatis de Christianitate ad archidiaconum Dunelm., sicut intendebatis tempore Will., episcopi Dunelm., etc., teste E. dapifero.



XXuI. Alia charta eiusdem regis de terris de Lunt et Hogum.


WILLELMUS, rex Anglie, Th. archiepiscopo et Bertramo de uerdon et baronibus suis Francis et Anglis de Cheriuicleire, salutem.

Sciatis me reddidisse Ranulpho episcopo Dunelm. terras illas omnes de quibus erat lis inter illum et Alanum de Perceio, et nominatim Lunt et Hugum, et quidquid pertinet Wellentone, et tu, Bertrame, saise eum inde. Testibus Will., cancellario et comite  de Mellent, et Roberto, filio Hamonis, apud Salesberiam, quarto die Theophanie.



XXuII. Charta regis Willelmi, terras ad Eueshamensem abbatiam in Warwicensi comitatu iacentes confirmans.


WILLELMUS, rex Anglorum, W. episcopo et R. uicecomiti salutem.

Mando uobis et precipio, quatenus Adelwinum abbatem terras ecclesie de Cbelham; Saltforda scilicet et Cdriceltum, et Milecotam, et Ragele, et Arwam, et Eccleshalam, et Bildeburglunth, et Cralton, et Withlakesford, et Dorlitone, et alias terras, quas in uicecomitatu de Warewit habet, cum magno  honore et quiete tenere faciatis, ut eas habeat et teneat ad usus seruorum Dei, cum mea bona pace et protectione. Et tibi precipio, R. uicecomes, ut non consentias quod aliquis ei iniustitiam de aliqua re faciat, quia consentire nolo; sed cum saca et soca et omnibus consuetudinibus plenaliter suas res teneat. Et si ei aliquis iniustitiam facere presumpserit, clamet ad me abbas, et ego ei plenam rectitudinem de quibus clamauerit faciam.



XXuIII. Charta Willelmi, ducis Norhtmannie et regis Anglie, qua terram de Staninge et Bereministri in Anglia abbatie Fiscamnensi, in ducatu Northmannie, concedit.


Ego WILLELMUS, Dei miseratione patronus Northmannorum,  rex etiam Anglorum, timore Dei tactus et amore, et precauens mihi in futurum, concedo et confirmo S. et indiuidue Trinitati et ecclesie Fiscannensi, omnes terras suas in Anglia, terram scilicet de Stannig et terram de Bereministri, cum omnibus omnino appendiciis terrarum, cum omnibus legibus et omnibus libertatibus, liberis consuetudinibus et quietantiis, omnibus placitis ei querelis et causis omnibus que sunt, uel fore possunt absque ulla inquietudine, uel diminutione cuiuslibet secularis uel iudiciarie potestatis, sicut res ad fiscum dominicum pertinentes. Quare inuiolabiliter precipio quod predicte terre cum omnibus omnino earum appendiciis et earum possessoribus libere sint et quiete ab omni consuetudine terrene seruitutis  et ab omni dominatione et subiectione baronum, uel principum et omnium aliorum. Et quod abbas et monachi ecclesie Fiscannensis uel eorum ministri omnem regiam habeant libertatem et consuetudinem, et omnem iustitiam suam de omnibus rebus et omnibus negotiis que in terra sua euenient uel poterunt euenire, nec aliquis, nisi per eos se inde intromittat, quia hoc totum regale beneficium est et ab omni seruitute quietum. Similiter concedo et confirmo predicte ecclesie Fiscannensi pro anima mea et omnium predecessorum meorum, omnes terras suas in Northmannia, cum omnibus earum pertinenciis, cum omnibus dignitatibus, liberis consuetudinibus et quietantiis omnibus, quas dominus  et predecessor meus, comes Northmannorum Richardus, in eleemosynam predicte dedit ecclesie quietas ab omni inquietudine uel diminutione cuiuslibet secularis uel iudiciarie potestatis, sicut res ad fiscum dominicum pertinentes, quod non solum multorum relatione didici, sed etiam eius litteris sigillatis. Si uero aliquis contra hanc confirmationem meam aliquid presumpserit, iram Dei omnipotentis incurrat et coactus auri libras centum ad fiscum dominicum persoluat. Hoc autem ut ratum et stabile omni tempore permaneat, assensu coniugis mee et prolis et procerum meorum regia auctoritate et crucis caractere confirmo et manibus fidelium meorum corroborandum trado. Signum Willelmi, regis Anglorum +. S. Mathildis, regine Anglorum. S. Willelmi  comitis, filii regis. S. Roberti comitis, filii regis. S. Roberti de Bellomonte, S. Henrici de Bellomonte. S. Roberti de Montegomerico. S. Odonis, episcopi Baiocensis. S. R., comitis Moritonie. S. Hugonis, comitis Cestrie. S. W., abbatis Cormeliensis. S. Osmundi cancellarii. S. Rogeri de Bellomonte. S. Fulconis de Mosteriolo. S. Bernardi, filii Ospacti.



XXIX. Charta regis Willelmi Conquestoris qua donationes ecclesiarum de Mincherte, Bridetune, Scorestan et Loncestre in Anglia monasterio Fontanensi in ducatu Northmannie confirmat.


 Notum sit omnibus, tam posteris quam presentibus, quod ego WILLELMUS, Dei gratia dux Northmannie et rex Anglorum, pro redemptione anime mee et salute coniugis et filiorum meorum, Fontanellensi monasterio in honore sancti Wandregisili constructo, pro amore Guncardi capellani mei, qui ibi monachus factus est, quatuor ecclesias in Anglica terra positas concessi, cum decimis et omnibus suis custumis, sicut antecessor Guncardi eas tenuit, tempore antecessoris mei beate memorie Edwardi regis. Quarum duo Mincherte et Bridetune sunt in comitatu Wilte-scire. Quarta uero Loncestre est in comitatu Dorthause-scire. Et ut donatio rata et firmata sit, proprio signo eam auctorisaui; imprecans eis anathema et maledictionem, qui eam  uiolauerint et eam disturbare uoluerint, etc.



XXX. Charta regis Willelmi pro xenodochio B. Petri Eboracensi.


WILLELMUS rex Anglie omnibus hominibus et ligiis nostris tam Francis quam Anglis, salutem.

Sciatis me dedisse et confirmasse hospitali beati Petri Eboraci illam antiquam eleemosynam supra qua dictum hospitale fundatum existit; uidelicet, de qualibet caruca arante in episcopio Eboraci trauam unam bladi. Testibus T. archiepiscopo, Galfrido Baynard, Radulpho Paganello, et aliis.



XXXI. Charta Willelmi Anglorum regis pro monasterio Floriacensi. 



Quicunque hac fragili et caduca detinentur uita, oportet ut semper habeant pre oculis discussionem Dei omnipotentis, et agant dum licet, ne in ipsius iudicio inueniantur in sinistra parte cum reprobis; maxime quidem illos quos Dei prouidentia super alios extulit, quia quanto ditiores et sublimiores sunt ceteris, tanto ad bona opera exsequenda, et ad iusta promptiores esse debent iudicia. Que omnia perpendentes, et secum sedulo pertractantes, Richardus  Normannorum dux, et Robertus frater eius, pro redemptione et salute animarum suarum, et antecessorum suorum, contulerunt Deo et S. Benedicto ecclesiam S. Iacobi , que in confinio Normannie et Britannie sita est, cum terra et aqua eidem ecclesie pertinente. Circa uero eamdem ecclesiam ego Willelmus successor eorum, dux Normannorum, et per Dei misericordiam Anglorum rex effectus, bellis ingruentibus, ob mee terre defensionem, cum locus magis idoneus ad id uideretur, castellum exstruxi. Quo facto, multa illi que ibi non pertinebant attribui, uidelicet landam, cum stagno et teloneo, et mercatum de cruce; pro quo Radulfo abbati, et monachis de S. Michele commutationem et cambium dedi, et nundinas duas, et pedaticum.  Tria stagna construxi, et homines illos, qui ibi pro sua uoluntate manebant, stabiles esse feci. uidentes autem monachi S. Benedicti, per me, Deo iuuante, melioratum, adierunt meam presentiam communi consilio capituli S. Benedicti Hugo abbas et ceteri complures, orantes et humiliter deprecantes, ut medietatem illorum que loco supradicto addideram, illis donarem, eo pacto, ut et ipsi me in medietatem suorum colligerent, excepta ecclesia, et ad eamdem ecclesiam pertinentibus, que ipsius erant et sunt. Ego uero petitioni eorum libenter adquieui. Distinctio autem eorum inter nos talis fuit, quod medietatem totius castri, scilicet ex molendinis, ex furnis, ex teloneis, ex pedaticis, ex nundinis, ex mercatis, ex omnibus iustitiis, siue ex omnibus redditibus et  consuetudinibus, que ex ipso castro, uel ex adiacentiis eius accipiuntur, et de omnibus ad hec pertinentibus, que ibi meliorabuntur, medietatem mihi retinui, et medietatem illis dedi: ita ut ab hac die, et deinceps, perpetuo in iure et dominatione sit S. Benedicti et fratrum Floriacensis cenobii. De stagnis uero tribus que ibi feci, piscationem superioris mihi retinui; piscationem medii stagni totam illis concessi, piscationem uero tertii, mihi dimidiam seruaui, et dimidiam illis dedi.

 De ministris uero hoc decreuimus, ut ministri S. Benedicti mihi fidelitatem faciant, et mei ministri fidelitatem faciant S. Benedicto et monachis.

Et quoniam pro hoc facto magis querebam et desiderabam remunerationem anime quam corporis, hoc mihi spoponderunt, et hoc ab eis munus exegi, ut unaquaque hebdomada, pro salute et incolumitate mea, et uxoris mee, et filiorum meorum, et pro remedio animarum predecessorum et successorum meorum missam unam celebrent, et unum monachum, uite mee loco, in monasterio S. Benedicti habeant, et semper unum pauperem pascant. Orationes quoque et eleemosynas et beneficia in uita et post obitum mihi polliciti sunt et pacti, non solum in monasterio S. Benedicti, sed et in cenobiis  Floriacensibus; hoc mihi concesserunt communi consilio abbas et omnes monachi. Et ut hoc firmum atque indiuulsum permaneat, signo annotationis mee subterfirmaui, uxoris quoque et filiorum adstipulatione firmaui, etc

Signum W. regis Anglorum, et Normannorum ducis +. S. Roberti filii sui, Normannorum comitis +. S. Mathildis coniugis sue +. S. Ricardi filii sui +. S. Hugonis de Gornaio +. S. Giraldi de Nouomercato +. S. Stigandi dapiferi +. S. Henrici de Ferreriis +. S. Rad. de Redon +. S. Gilberti de Mananoth +. S. Rainaldi iunioris capellani +. S. Hilgeri.

Actum publice apud Rodolium supra Andenam fluuium , mense Aprili, anno ab incarnatione Domini 1066, regnante rege Philippo anno nono.



XXXII. Charta regis Anglorum Willelmi I qua secernit placita ecclesiastica a causis ciuilibus  .



WILLELMUS, Dei gratia rex Anglorum, R. BAINARDO, et G. de MAGNAuILLA, et P. de uALOINES, ceterisque meis fidelibus de Essex et Hertfordschire et de Middlesex, salutem.

Sciatis uos omnes et ceteri mei fideles, qui in Anglia manent, quod episcopales leges, que non bene, nec secundum sanctorum canonum precepta, usque ad mea tempora in regno Anglorum fuerunt, communi consilio, et concilio archiepiscoporum, et episcoporum, et abbatum, et omnium principum  regni mei, emendandas iudicaui. Propterea mando, et regia auctoritate precipio, ut nullus episcopus, uel archidiaconus, de legibus episcopalibus amplius in Hundret placita teneant; nec causam, que ad regimen animarum pertinet, ad iudicium secularium hominum adducant; sed quicunque secundum episcopales leges, de quacunque causa uel culpa interpellatus fuerit, ad locum quem ad hoc episcopus elegerit et nominauerit, ueniat; ibique de causa uel culpa sua respondeat, et non secundum  Hundret, sed secundum canones et episcopales leges, et rectum Deo et episcopo suo faciat. Si uero aliquis, per superbiam elatus, ad iustitiam episcopalem uenire contempserit, et noluerit, uocetur semel, et secundo, et tertio: quod si nec sic ad emendationem uenerit, excommunicetur; et si opus fuerit ad hoc uindicandum, fortitudo et iustitia regis uel uicecomitis adhibeatur: Ille autem qui uocatus ad iustitiam episcopi uenire noluerit, pro unaquaque uocatione legem episcopalem emendabit. Hoc etiam defendo, et mea auctoritate interdico, ne ullus uicecomes aut prepositus, seu minister regis, nec aliquis laicus homo, de legibus que ad episcopum pertinent, se intromittat; nec aliquis laicus homo alium hominem  sine iustitia episcopi ad iudicium adducat: iudicium uero in nullo loco portetur, nisi in episcopali sede, aut in illo loco quem episcopus ad hoc construxerit.



XXXIII. Charta Willelmi Anglorum regis pro monasterio S. Ricarii.


In nomine sancte et indiuidue Trinitatis, GUILLELMUS, gratia Dei Normannorum dux, omnibus catholice Ecclesie filiis, quibus est cura anime et corporis.

Cupimus notum fieri omni future posteritati quomodo ecclesiam Scamelli-uille pro salute anime mee S. Ricario perpetuo habendam firmauerim  censura auctoritatis nostre. Cum calumniaretur ab abbatissa uillaris monasterii, et ab abbate fuissem conuentus monasterii S. Ricarii, Geruino nomine, causam huius negotii ipso eodem coram primatibus curie mee explicante, sibi iure competere antecessorum meorum donatione, iudicio eorum decernente, tali tenore reddidi, data insuper credulitatis gratia mea fide ut deinceps sub mea aduocatione liberam teneret sicut acceperat a meo auo et patre. Aduerteram  enim illorum qui causam nouerant, narratione suggerente prebendarium pro hoc beneficio in memoriam nostri debite illis interesse. Unde ne nostra confirmatio alicuius futurorum temeritate cassaretur, et nos meritum amitteremus, huius testamenti litteras conscribere fecimus. Actum hoc anno Dominice incarnationis 1047, apud Argentulum III Kal. Nouembris. Huius rei testes sunt idonei, Storinstingus, Richardus filius eius; Yuo de Belismo; Arnulfus nepos eius, Rodulfus Taxo.



XXXIu. Charta Willelmi Anglorum regis pro Maiori monasterio S. Martini.


Omnibus hoc notum fieri uolumus qui futuris id  sunt audituri temporibus, quod ego Willelmus gratia Dei Normannorum comes, pro remedio anime mee parentumque meorum, patris maxime et matris mee, nec non etiam uxoris mee heredumque meorum, concedo iure perpetuo Deo et sancto Martino, monachis scilicet qui apud Maius monasterium sub Alberto abbate Deo deseruiunt, per annos singulos linguam integram balene unius, siue etiam successoribus eorum abbatibus et monachis qui in monasterio illo Dei seruitio militaturi sunt, in comitatu Constantino, apud uillam ualongiam, sub presentia testium quorum inferius subscripta sunt nomina. Quicunque uero eleemosynam hanc uel meis, uel heredum meorum temporibus subtrahere sancto Martino uoluerit, et ipse excommunicetur, et nullum habeat  eius conatus effectum, ut, dum stabilis fuerit eleemosyna mea, perpetua etiam fiat in monasterio illo memoria mea.

S. Willelmi comitis. S. Nielli uicecomitis. S. Mainonis de Filgeriis. S. Richardi filii Torentini. S. Radulfi Taxonis. S. Giraldi seneschalchi. S. Rotberti filii Georgii. S. Hugonis Britonis. S. Tetbaldi filii Bernerii. S. Rotgerii de monte Gomerici.




ANNO DOMINI MLXXXuIII
DURANDUS ABBAS TROARNENSIS.





NOTITIA HISTORICA.


Durandus ab infantia Fiscamnensis monachus, ordinis S. Benedicti, mox primus Troarnensis abbas, in monasterio diecesis Baiocensis recens fundato a Rogerio comite Montgomericensi, cetaneus fuit Fulberti Carnotensis, quem sui temporis episcopum appellat, quemque obiisse constat anno Christi 1028. Librum scripsit De corpore et sanguine Domini contra Berengarium, quem in nouem partes distribuit, exaratum, ut creditur, anno 1060. Obiit satis plenus dierum anno 1088.


Testimonia Orderici uitalis lib. uII Histor. eccles. ad an. 1087, pag. 658.

»In electione personarum uite meritum  et sapientie doctrinam inuestigaui et, quantum in me fuit, omnium dignissimo Ecclesie regimen commendaui. Hoc nimirum probari potest ueraciter in Lanfranco Cantuariensium archipresule, hoc in Anselmo Beccensium abbate, hoc in Gereberto Fontanellense, et DURANDO Troarnense, et in aliis multis regni mei doctoribus,  quorum celebris laus personat in ultimis, ut credo, terre finibus. Tales socios ad colloquium elegi, in horum contubernio ueritatem et sapientiam inueni; ideoque semper gaudens optabam eorum consiliis perfrui.«


Et lib. uIII, pag. 676.

»Durandus Troarnensis abbas grandeuus, ab infantia monachus, religione et sapientia precipuus, ecclesiastici cantus et diuini dogmatis doctor peritissimus, sibi durus carnifex, aliisque mitis opifex, post multos in Dei cultu labores, in lectum decubuit, et bene, ut prudens et fidelis seruus, ire ad curiam Domini sui paratus, III Idus Februarii de seculo migrauit.«


Deinde post pauca:

»uenerabiles discipuli glebam religiosi doctoris in capitulo suo reuerenter sepelierunt, et in candido. lapide qui suppositus est, epitaphium hoc addiderunt:«

Hac tegitur tumba bonus et uenerabilis abba,
   Durandus, nostri norma monasterii.
Ad Domini laudem presentem condidit edem,
   Qua sibi propitium credimus esse Deum.
Luce sub undena Februi resolutus habena
   Carnis, ad angelicam dirigitur patriam.





DOMNI DURANDI ABBATIS TROARNENSIS LIBER DE CORPORE ET SANGUINE CHRISTI CONTRA BERENGARIUM ET EIUS SECTATORES.




PROeMIUM.


 Doctorum cunctos labor est inquirere libros,
Ut diuinarum que sit substantia rerum
Rite capi ualeat, sub forma panis operta
Ac uini; que, post sacra uerba, crucis quoque signum,
Nil aliud sunt quam caro uera, cruor quoque uerus
De uero Christi regnantis corpore in astris,
Ut regem regum decet ac Dominum dominorum.
Sint idcirco satis hec nostra minus studiosis,
De multis Patrum libris excerpta priorum.
In quibus et fidei uigor emicat, et breuitatis
Concinne utilitas non parua datur recitanda,
Tantum simplicibus; sapientes porro sequantur,
Ac studio freti potiora legendo capaci.
 uerum ne nobis succensendum temere quis
Idcirco retur, quod presumpsisse uidemur
Talia, discat nos multa improbitate coactos,
Iam per Francorum fines et castra uagantum
Schismaticorum heresis, per quos cepit noua nostris
Temporibus, ueneranda negans mysteria Christi,
Ecclesie quibus alma fides uiget alta decenter.
Propterea ut uilem sapientum nemo laborem
Rideat, hunc nostrum multis fateor placiturum.
Optima namque Patrum decerpsi dicta priorum
Sincere fidei, de carne et sanguine Christi,
Atque hoc in paruo congessi multa libello.



INCIPIT LIBER DOMNI DURANDI ABBATIS DE CORPORE ET SANGUINE DOMINI.



PARS PRIMA.

 I. Quoniam quidem ueternus hostis, inimicus humani generis, et homicida crudelis, iuxta uocem apostoli, ac si leo rugiens circumit querens quem deuoret,  oportet ei nos resistere fortes in fide, sine qua prorsus est impossibile Deo placere. Ea enim est que uirtutem eius elidit, procacitatem obtundit, atque de eo uictoriose triumphat brauiumque uite  perennis reportat. Ipse namque uirosus anguis antiqua mortalium pestis, qui per uasa sue deceptionis aptata in interitum, multiforme prauitatis heretice uenenum a primordio fidei per orbem diffudit uniuersum, nunc etiam per occultos nequitie sue satellites et ministros catholicam fidem subtiliter conatur eludere, Christique Ecclesiam, in sua ueritate antiquitus fundatam, exquisitis tentat argumentis labefactare. Nam quibusdam, uana sapientibus ac peruerse non tam alios quam semetipsos decipientibus, persuasit sentire, atque callidis susurrationibus sensim et occulte aliis sentiendum intimare nichil in sacramentis Dominicis ad ueritatem fieri, sed omnia potius per figuram et similitudinem geri. Qui, ut se hereseos suspicione callide  exuant ac Dominice sententie congruere ostendant, hac se calliditatis arte palliant, atque profane nouitatis dogma ita tenus temperantes colorant, ut dicant ea que ad altare deferuntur panis et uini munera, post consecrationem etiam quod fuerant permanere, et sic quodammodo corpus Christi et sanguinem uerum, non naturaliter, sed figuraliter esse. Ipsas quoque substantias diuine oblationis adeo corruptibiles et corrumpentes delirant esse quatenus, et in digestione communium ciborum perire, et amplius equo sumentes in crapulam et ebrietatis furorem queant uertere.

Sed et alia grauiora satis multoque his turpiora sentiunt et consciis minusque suspectis insusurrare  non desistunt; que, ne dicam proferre, uerum etiam nefas est uel tenuiter cogitare. Sed querendum arbitror, talesque doctores consulendum reor quid utilitatis efferat huiuscemodi corum professio, in qua nichil sanctum, nullum prorsus reperitur sanctitatis imitande uestigium; sed omnia insana sunt et turpia, peruerseque morum et actuum dissolutioni militantia. Quod si aliquatenus admittitur tanta peruersitas ut in Dominicis mysteriis nulla credatur ueritas, sed umbratilis duntaxat astruatur falsitas, quodque consequitur eorumdem sacramentorum turpis corruptela, quid, rogo, restat, nisi ut tota perierit professionis Christiane disciplina? Sicut enim in his solidus catholice fidei uigor et salutis humane  mane summa consistit, ita his ademptis nichil sanctitatis, nichil meriti reliquum fuerit. Nam si hic aliqua deprehenditur falsitas, ubinam, queso, erit ueritas? Nullus igitur timor, nulla in sanctis erit ultra reuerentia; nemo cordis munditiam, nemo corporis colet sanctimoniam; omnia erunt dissoluta, omnia plane incomposita, cessante summe honestatis disciplina. Nec immerito. Quis enim deinceps modestie sobrietatique operam adhibuerit? quis ibi cultum diuini timoris dependerit, ubi nulla est maiestas ueritatis? Ceterum si in cibo Dominico figura, et non substantiua ueritas est, Christus qui dixit: Accipite, et comedite; hoc est corpus meum, uerax non est; si uerax non est, nec Deus est; si Deus non est, inanis est sanctorum per  orbem terre predicatio, inanis etiam Ecclesie catholice fides ac professio, in qua pretiosus martyrum nequidquam fusus est cruor, frustraque fortium labor athletarum in theatro mundi, ipso spectante, triumphum de hoste reportauit; ac per hoc nichil est quod agimus, nichil omnino quod speramus. Hiccine est fructus uber, heccine opima merces, cui schismaticorum impudens inseruit insolentia? O perditum fundamentum! quod tanta sequitur non structura, sed ruina. Sed absit ut Christus Deus non sit qui utique uerax est, quia reuera Deus est: si uerax est, ergo quod ipso porrigente accipitur, quod prebente comeditur, quanquam diuerso pro meritorum differentia modo, Dominicum tamen uere corpus est, quod internam duntaxat purificatam  aciem, ipsa imbecillitate exteriorum luminum feriata, in fidei speculo alte rimari liquet. Sed tamen euidenti preconio ueritatis moderni dogmatiste responsalesque Satane refragantur, et tam impia turpiaque libertate temeraria submurmurando opinantur que et ipsius eris inficiant auras, sibique fauentium mentes hominum corrumpant et corda. uerumtamen ut tante perfidie notam caueant confutationemque liberius subterfugiant, omnibus diuinis tractatoribus uoluminum auctoritatem derogant beato pape Gregorio, Leoni, Maximo et ceteris quicunque preter paucos aliquid in authenticis Ecclesie litteris disserendo laborarunt



PARS SECUNDA.

 II. Sed ualde incompetens uidetur et absurdum ut abiecti spurcique homines, qui neque honestate uite, neque scientie utilitate aliquod Ecclesie catholice contulerunt emolumentum, eatenus conualescant ut tot Patribus atque doctoribus, quorum uita hactenus, et institutione florere dignoscitur fides orthodoxa, predicatione quoque et instantia succreuisse, atque in melius Deo suffragante diatim profecisse, fructum sui laboris auferant; nos quoque sibi impudenter inclinent atque suo errori peruerse applicent. Inconsultum nichilominus esse liquet ut eos deseramus quorum doctrinis instruimur, sancte uite exemplis informamur, quotidianisque miraculis illustramur; eis uero inhereamus  quorum uita despicabilis. Si qua esset etiam recte docendi professio, merito foret uilis et obnoxia contemptui. Sed enim hoc tale esset, ac si uite renuntiantes mortem amplecteremur; lucem abdicantes, tenebris implicaremur; abiurantes ueritatem, fallacie manus preberemus. Absit autem ut tam peruersis et a ueritate ipsa tantum auersis pari iungamur perfidia, atque in sancta Dominici corporis ac sanguinis communione minus aliquid fateamur quam catholica per uniuersum orbem predicat Ecclesia. In qua reuera tam uera Christi caro, uerusque sanguis existit quam uerax esse ipse Christus probatur, qui ea prior sanctificauit, suisque demum auctoritatem formamque sanctificandi sua potestate concessit, que fideliter percepta iustos clarificat,  peccatores iustificat, impios condemnat, nec diuersa in se, pro meritorum tamen qualitate in omni professione, siue persona, diuersa cognoscitur operando peragere. Neque de cetero subire credenda est cuiuslibet iniurie incommoditatem, sed potius in spiritualem refundi uirtute diuina operationem. Unde scriptum est: Panis quem ego dedero caro mea est pro mundi uita. Panis ergo caro est, quia ipsa ueritas dicit: Panis quem ego dedero caro mea est; caro uero uita, et uita mundi, non corruptela. Ut enim Deus et homo iehsu Christus, impleta redemptionis humane dispensatione, a morte ad uitam, ad incorruptionem excessit a corruptione, ita etiam hoc diuinum ac celeste sacramentum, non immerito creditur a specie uisibili in id repente transformari,  quod solus ipse nouit, in quo sunt omnes thesauri sapientie ac scientie reconditi, expenso uidelicet humanorum celestibus iungendorum officio satis efficaci. Unde Dominus: Qui manducat meam carnem, et bibit meum sanguinem, in me manet, et ego in eo. Ubi, ut cunctis sanum sapientibus patenter liquet, non digestionis obscenitas, sed diuine per sacramentum mansionis repromittitur negotium fidelibus; ac proinde diuinum mysterium fideliter atque competenter acceptum, et in id quod iam ex parte erat, ab eo quod adhuc uisui subiacebat exteriori, diuinitus ex toto transformatum. Sumentium quoque animas mentesque sanctificat ac prouehit, diuineque mansioni coaptat et componit; ac deinde a morte ad uitam transformat iure potenti, sicut  Auctor eiusdem muneris attestatur, ubi ait: Qui manducat me, uiuet propter me. Porro uideamus quid beatus Augustinus doctor de hac transformatione senserit, quidue in libro tertio De sancta Trinitate tractatum reliquerit. Si ergo, ait, Paulus apostolus, adoptionem exspectans redemptionem corporis sui, potuit significando predicare Dominum Iesum Christum aliter per linguam suam, aliter per epistolam, aliter per sacramentum corporis et sanguinis eius, nec membranas, nec atramentum, nec significantes sonos lingua editos, nec signa litterarum conscripta pelliculis, corpus Christi et sanguinem dicimus, sed illud tantum quod ex fructibus terre acceptum et prece mystica consecratum  rite sumimus ad salutem spiritualem, in memoriam pro nobis Dominice passionis, quod cum per manus hominum ad illam inuisibilem speciem perducatur, non sanctificatur ut sit tam magnum sacramentum, nisi operante inuisibiliter Spiritu Dei. Cum hec igitur omnia que per corporales motus in illo opere fiunt Deus operetur, mouens primitus inuisibilia, siue ministrorum animas hominum, siue occultorum spirituum sibi subditas seruitutes, quid mirum si etiam in creatura celi et terre, maris et eris facit Deus que uult, sensibilia atque insensibilia ad seipsum in eis, sicut oportere ipse nouit, significandum et demonstrandum, non ipsa sua, qua est, apparente substantia? In qua sententia illud diligenter et precipue perpendendum  proponimus quod ex terre fructibus accipi ac prece mystica corpus Christi ac sanguinem consecrari dicitur per quamdam manum diuinam, a forma uisibili inuisibiliter operante Spiritu sancto, hoc tam magnum fiat sacramentum ad inuisibilem speciem indubitanter perduci pronuntiatur, reuera enim ex uisibilibus et terrenis substantiis, id est pane et uino aqua misto, incomprehensibili sancti Spiritus opificio, uerbis quoque mysticis sanctum Domini corpus ac uerus sanguinis efficitur, mutata non specie, sed natura; uere nichilominus inter manus ministrorum ad inuisibilem speciem celesti commercio perducitur eiusdem sacramenti etiam uisibilis forma, uidelicet ut tantum fiat sacramentum, id est, ex toto sanctitas ac uita animarum.  Nec ut praui quique audent delirando confingere, in digestionis corruptionem resoluitur, sed magis in mentibus utentium uitam salutemque efficaciter operatur. Propter quod et Redemptor noster, sui auctor et sanctificator mysterii, in sancto Euangelio ait: »Si quis manducauerit ex hoc pane uiuet in eternum.« Ubi cum panem audis, minime turberis, nec exteriori forma traducaris. uerum que sequuntur diligentius attende, ubi sua idem Dominus uerba patenter dignatus est explanare, et sub uisibilis rei obtentu aliud satis longe clarius et magnificentius uoluit ostentare. Ait enim: »Et panis quem ego dabo caro mea est.« Ecce qualiter, quam lucide exprimitur quod prius aliud, hoc est panis, uocabatur. Caro ergo dicitur, et panis uocatur;  panis, quia cibus est, uel propter similitudinem forinsecus apparentem; caro uero, quia uita est, et propter ueritatem intrinsecus dispensatorie latentem. Panis enim dicitur, ne exhorrescas statim ipso auditu, sicut olim multi discipulorum, de quibus scriptum est: »Quia abierunt retro, et iam non cum Iesu ambulabant, dicentes: Durus est hic sermo, quis potest eum audire?« Caro uero uocatur, ut inuiteris tante nouitatis intuitu, utque intus trahatis repromisso tam ingenti beneficio. Tum subinfertur: Pro mundi uita; uita utique non corruptela, ut impia modernorum hereticorum asserit temeritas: pro mundi, inquit, uita. Mundi quidem prius immundi propter uite corrupte spurcitias, ac sordes  et opera iniquitatis, quibus tam preuaricatione primi parentis humana natura quam uitiate originis necessitate attaminata diatimque in deterius prolapsa sorduit; at iam glorioso cruore Christi, ac si agni immaculati, in crucis uidelicet ara immolati, militis lancea profuso, ad plenum mundati, quia unde culpa, inde manauit et gratia; nam de latere dormientis Ade Eua formata processit, que mundo damnationem mortis per transgressionem precepti inuexit; de latere nichilominus secundi Ade, id est Christi, crucis in patibulo suffixi atque in soporem triduane mortis resoluti, sanguis et aqua profluxit, qui exclusa mortis eterne pena perennis uite gratiam refudit. Inde plane salus, inde uita est mundi, cui expiando ab omni sorde peccati tam  originalis quam actualis, hoc singulare remedii genus diuina Prouidentia, humanos miserata errores, procurauit; sicque in sua sancta Ecclesia, per uniuersum orbem longe iam lateque diffusa, unicum ac speciale instituit sacrificium quo et Deus ipse mundo misericorditer propitietur, et mortalis infirmitas quotidianis eum sceleribus offendens reconcilietur. Cui quicunque non recte credendo, uel impudenter atque impie blasphemando contradicit, diuinis per omnia ingratus beneficiis, celestis aditum propitiationis saluti sue precludit; propter quod nec gratiam uite, que in tanto prefixa est sacramento, ualet aliquatenus adipisci. De qua superius constat pronuntiatum: Panis quem ego dedero caro mea est pro mundi uita.



PARS TERTIA.


III Libet autem intueri diligentius quod caro Dominica bis oblata est pro mundi uita. Prius uidelicet semel in sacramento, quando ipse Redemptor noster panem in manibus accepit, et in celum oculis eleuatis benedixit, fregit, ac sic discipulis suis dedit, et ait: Accipite et comedite, hoc est corpus meum. Unde et huius sancti sacrificii forma, quod iam non semel in pretio, quando ut genus mortalium redimeretur, idem Dei Filius crucis patibulum ascendit, seque ipsum Patri suo in sacrificium sacerdos ipse et hostia obtulit. Qui modus iam tunc presignabatur, cum, ut prelibauimus, uisibilem panis substantiam idem Saluator morti, quam preelegerat, iam loco et tempore propinquus, sanctificauit,  dicens: Accipite et comedite, hoc est corpus meum. Ac ne cuilibet peruerso facultas forte relinqueretur errandi, uel aliud quid intelligendi, subintulit: Quod pro uobis tradetur. Quibus nimirum uerbis exclusa sunt omnia impia opinandi argumenta, ac falsa nupere heresis commenta, quando illud, quod in manibus tenebat Dominus iehsu, quod discipulis offerebat, tam absolute suum testabatur corpus; nec prorsus aliud quam quod pro eis tradendum erat. Sane curiosius perpendendum quod pietas diuina, que nouit omnia nouissima et antiqua, sicut sua sacramenta sancte sue Ecclesie ad salutem tradidit, ita suis tam factis quam uerbis ea communiuit, ne in aliquo ualerent infirmari aut contradici. Unde illis que premissa sunt  adnectit: Hoc, inquiens, facite, ac si diceret: Quod ego feci propria potestate, uos facite mea auctoritate. Ego exemplo, uos imitatione. Hoc facite. Qui? uos mei, qui inpresentiarum estis discipuli; et post uos hi qui non uiderunt et crediderunt; et idcirco sunt reuera beati. Hoc facite. Quid est, hoc facite? id est hoc corpus, hunc sanguinem meis uerbis, mea inuocatione conficite. Nec semel ut ego, sed quotiescunque sumitis. Ut quid? In meam, ait, commemorationem, id est, ut mei memoriam per hoc firmius teneatis, meque pro uobis passum in mentem reuocetis; postremo ut me uidere spiritualiter, sentire presentialiter, habere ualeatis indubitanter. Et quia semel moriturus sum mihique  mors nullatenus est ultra dominatura, per hoc mortem meam frequenti usu recolite, ut et uobis sit salubre pietatis commonitorium, et ad Patris mei propitiationem specialius obtinendam singulare ac potens fiat emolumentum. Res ergo tam diuina, tamque salutaris, tante denique uirtutis plena et maiestatis ut indigestione pereat, cuilibet uel extremo fidelium nullatenus debet persuaderi, sed semel perceptam potius sub spe future, que exspectatur, glorificationis, inpresentiarum nos consolari, et ad promerendam id postmodum quod pollicetur potenti preparare effectu oportet credi. Nimis autem uidetur absurdum et a re ipsa decernitur alienum, ut, ubi Christus percipitur, de stercore cogitetur. Quod Apostolus, ne ipsis quidem,  quibus hoc placet, unde et Stercorite iure nuncupantur, concedit; sed iudicium potius eos comedere et bibere, dum non bene diiudicant, asseritur; fidelibus fideliter Domini corpus ac sanguinem sumentibus, sub specie uisibili diuini quod celebramus sacramenti. Quamobrem iam in Christo per sancte sue carnis commercium naturaliter manemus, et ipse in nobis uicissim per assumptum infirmitatis nostre morticinium esse dignatur, quoniam eo nos sibi potenter corporauit, quo se nobis dignanter attemperauit, ac per hoc se nobiscum assumptione nostre humanitatis, nosque secum communicando carni sue ac sanguini unum naturaliter effecit. Sicut etiam beatus Hilarius in libro quem De sancta Trinitate titulauit, hanc nouam reor heresim preuidens  in spiritu, definiuit. »Eos, inquiens, nunc qui inter Patrem et Filium uoluntatis ingerunt unitatem interrogo utrumne per nature ueritatem hodie Christus in nobis sit, an per concordiam uoluntatis? Si enim uere uerbum caro factum est, et uere nos uerbum carnem cibo Dominico sumimus, quomodo non naturaliter manere in nobis existimandus est qui et naturam carnis nostre inseruit?« Diligentius, queso, attende, et quoties uere et naturam repetierit recense. Primo quidem uere uerbum carnem factum premisit, ac deinde uere nos uerbum carnem cibo sumere Dominico intulit, ut profecto huiuscemodi insinuaret documentis non aliter carnem uerbi cibo sacramentario quam idem uerbum  caro factum est percipi. Nam quia uere uerbum caro factum est, uere nichilominus eadem uerbi caro, ac potius uerbum caro, et non per cassam ueritatis figuram in cibo sumi credenda est; nec sane hesitandum, si quod premissum est uerum sit, quin id quod subnectitur consentaneum sit ueritati, id est, ut sicut ueritas Incarnationis facta est uerbi, ita uera per sacramentum uisibile perceptio credenda sit Dominice carnis, que sumpta ex nobis sedet in celis consors maiestatis.

Iu. Hinc ipse Dominus, ut ad huius rei nos ueritatem informaret, suis ait discipulis: Caro mea uere est cibus, et sanguis meus uere est potus. Quid lucidius? Quid expressius? Ecce ipsa ueritas de se testatur, cui adhuc nouitia heresis impudenter renititur,  crassamque similitudinis ac figure nubem improbe consectatur. Quam diuinus sophista rhetorque celestis Hilarius fortiter repercutit, calcatiusque refellit: »Quomodo non naturaliter, inquiens, in nobis manere existimandus est qui et naturam carnis nostre iam inseparabilem sibi homo natus assumpsit, et naturam carnis sue ad naturam eternitatis sub sacramento nobis communicande carnis admiscuit?« Ubi tertio naturam totidemque modis inculcauit, quia uidelicet uerbum quod erat a principio permanens, et naturam carnis nostre sibi inseparabiliter unitam quod non erat assumens, carnis sue naturam ad eternitatis naturam admiscuit; ac per hoc eam nobis communicabilem sub sacramento prebuit. Proinde ambigendum nullatenus est  humanam posse naturam ad diuine carnis pertingere edulium, que ineffabili uerbi commercio adusque diuinitatis adorandum perlata est participium, alioquin paganum erit, totumque penitus desipiet quod Scriptura refert: »Adorate scabellum pedum eius, quoniam sanctum est.« Scabellum quippe diuinitatis, sancta est humanitas redemptoris; cui propter inseparabilis ueritatem unitatis deferenda est reuerentia submisse adorationis, tumque presertim quando munus supplet alterne communionis: ad hoc siquidem diuinitus institutum, ad hoc discipulis a Domino indictum, ad nos usque uenerabile hoc decucurrit sacramentum ut per unitatis mysterium, ipsius participatione comparatum,  diuinitatis efficiamur grata sedes et regnum, ab humanis uidelicet in diuina transfigurati, et a carnalibus ineffabiliter ad spiritualia prouecti.

u. Si igitur quod maius est collatum nobis non abnuimus, nec quod minus est concedi posse diffiteamur, uidelicet iure sub mysterio carnem sumere corporis Christi, quod iam de contiguo nobis est, quia dignanter corporis nostri carnem assumpsit quod supra nos est, quia uere homo ex uirgine natus Christus fuit, ac per hoc de ueritate carnis eius communicande et sanguinis nullus iam relinquitur locus ambigendi, si quidem et ipsius Domini professione et nostra fide uere est caro, et uere est sanguis sacra confectio uiuifici sacramenti, que accepta fideliter id efficit ut nos in Christo  et Christus in nobis sit. Et hec est uite nostre causa, hec salus, quod in nobis carnalibus manentem per carnem Christum habemus; qui licet iam longe sit alterius dignitatis et glorie quam nos, naturaliter tamen caro est, quod nos. Quia non adimit naturam, sed glorificat assumptio, dum unum fit uerbum et caro. Unde in nobis carnalibus etiam nunc manet uerbum caro, quam nobis communicandam, dum in stadio corruptibilis uite curritur, ea dispensatione Christus Deus procurauit ut in nobis maneret, qui per suam passionem mortisque supplicium indulto uite remedio prospexit, ut ad suam nos quandoque dignitatem contuendam ac pro modulo nostro promerendam proueheret, efficeremurque ei similes, uidentes eum  sicuti est. Et uere hec est uite nostre causa, quia ipsa pro nobis occubuit uita, ut nobis usualis fieret esca. Hec etiam glorie firma spes promerende, quia ipsam gloriose diuinitatis carnem hic tenemus in pignore, per quam in nobis carnalibus interim manentem Christum qui Dominus uirtutum est et Rex glorie, habemus, dum eam ueram, atque ipsius uerbi naturalem, ministrorum officio, remoto totius erroris scrupulo, percipimus. Anne hoc ueritas non est? Ecce iterum perspicacissimus mysterii contemplator diuini falsitatis auctores redarguit, penamque eis, qua rei tante maiestatis merentur plecti, urgente Christi Spiritu, qui in ipso loquebatur, imprecans adnectit: »Contingat plane his uerum non esse qui Christum Iesum uerum  Deum denegant esse.« Hoc et nos sicut et ille, nisi ab errore suo resipuerint, iuuat imprecari, ut quid negauerint saltem ultionis tortura ualeant experiri. Nobis autem carnis sue, Saluatoris benignitas per ueritatem suam nostramque fidem, naturam adeptis, et proprietatem perfecte unitatis utrinque professis indulgeat quod repromisit, ut in ipso permaneamus, et ipse in nobis, fiatque digna merces pie credulitatis optabile contubernium dignanter illapse maiestatis et hospite presentialiter diuinitatis per idoneum uidelicet tante gratie pignus et uirtutis.



PARS QUARTA.

uI. uerum licet tanti uiri sufficiat auctoritas, aliqua  tamen deflorare libet de sancto Ambrosio, cuius in Ecclesia catholica post apostolos auctoritas habetur precipua, cuius eloquentie affluens facundia Latine lingue decus est et forma; beati quoque Augustini, cuius spectata fides et multiplex in Scripturis labor utilis et clarus comprobatur. Sed et aliorum sanctorum Patrum dicta nonnulla subtexemus, que sparsim reperta, sed simul diligenti studio, et non paruo labore congesta, hac de re pie querentibus sint grata, et ad rationem fidei roborandam satis superque idonea.

uII. Ait ergo predictus Ambrosius in libro De mysteriis: »Nunc illud consideremus, ne quis forte, uisibilia uidens, quoniam que sunt inuisibilia  non uidentur nec possunt humanis oculis comprehendi, dicat: Iudeis de manna pluit; unde dictum est: Panem angelorum manducauit homo. Sed tamen panem illum qui manducauerunt omnes in deserto mortui sunt. Ista autem esca quam accipiet, iste panis uiuus qui descendit de celo, uite eterne substantiam subministrat, et corpus est Christi. Considera nunc utrum prestantior sit panis angelorum, an caro Christi, que utique corpus est uite. Manna illud de celo, hoc supra celum; illud celi, hoc Domini celorum. Illud corruptioni obnoxium, si in diem alterum seruaretur; hoc alienum ab omni corruptione, quod quicunque religiose gustauerit corruptionem sentire non poterit. Illis aqua de petra fluxit; tibi sanguis e Christo. Illos ad horam satiauit  aqua; te sanguis diluit in eternum. Iudeus bibit, et sitit; tu cum biberis, sitire non poteris: et illud in umbra, hoc in ueritate.« Et post nonnulla: »Quantis igitur utimur exemplis ut probemus non hoc esse quod natura formauit, sed quod benedictio consecrauit, maioremque uim esse benedictionis quam nature, quia benedictione natura etiam ipsa mutatur?« Et quibusdam interiectis: »Quod si tantum ualuit humana benedictio ut naturam conuerteret, quid dicimus de ipsa consecratione diuina, ubi uerba ipsa Domini Saluatoris operantur? Nam sacramentum istud quod accipis, Christi sermone conficitur. Quod si tantum ualuit sermo Elie, ut ignem de celo deponeret, non ualebit Christi sermo, ut species mutetur elementorum? De totius mundi operibus legisti:  Quia ipse dixit, et facta sunt; ipse mandauit et creata sunt. Sermo ergo Christi, qui potuit de nichilo facere quod non erat, non potest ea que sunt in id mutare quod non erant? Non enim minus est nouas rebus dare, quam mutare naturas. Nonne maius est nouas res dare, quam mutare naturas? Sed quid argumentis utimur? suis utamur exemplis, incarnationisque astruamus mysterio [al., mysterii] ueritatem. Nunquid nature usus precessit cum iehsu Dominus ex Maria nasceretur? Si ordinem querimus, uiro mista femina generare consueuit. Liquet igitur quod preter nature ordinem uirgo generauit, et hoc quod conficimus corpus, ex uirgine est. Quid hic querimus nature ordinem in Christi corpore, cum preter naturam sit ipse Dominus iehsu partus ex uirgine?  uera utique caro Christi que crucifixa est, que sepulta est: uere ergo carnis illius sacramentum est. Ipse clamat Dominus iehsu: Hoc est corpus meum. Ante benedictionem uerborum celestium alia species nominatur, post consecrationem corpus Christi significatur. Ipse dicit sanguinem suum. Ante consecrationem aliud dicitur, post consecrationem sanguis nuncupatur. Et tu dicis: Amen, hoc est, uerum est. Quod sermo sonat, affectus sentiat. His igitur sacramentis pascit Ecclesiam suam Christus iehsu, quibus anime substantia firmatur.« Et post pauca: »In illo sacramento Christus est, quia corpus Christi est. Non ergo corporalis esca est, sed spiritualis est. Unde et Apostolus de typo eius ait: Quia Patres  nostri escam spiritualem manducauerunt, et potum spiritualem biberunt. Corpus enim Domini corpus est spirituale. Corpus Christi corpus est diuini Spiritus.« Hec tanti uiri sententia fideliter expensa, omnes hereticorum uersutias, et uniuersa destruit argumenta, catholicamque fidem e diuerso instruit et roborat, et de ueritate naturali corporis ac sanguinis Iesu Christi Saluatoris deuotionem fidelium, ne de cetero in aliquo uacillet, sufficienter edificat. Quam quia per singula nobis in quibus oporteret discutere non uacat, summatim percurrimus eam, monentes ut qui hec lecturi sunt, per se diligentius inquirere et intelligere que indiscussa preterimus studeant.

uIII. Ait ergo: »Ista esca quam accipis, iste panis uiuus qui de celo descendit, uite eterne substantiam  subministat, et corpus Christi est.« Ubi aduertas oportet quod escam et panem quem de sacro altari percipimus, Domini indubitanter dicat corpus, et ideo uite eterne substantiam subministrat digna deuotione cordis illud accipientibus. Et reuera. Christus enim uere est uita, sicut ipse dixit: »Ego sum uia, ueritas et uita.« Et necesse est ut qui Christum in se fideliter excipit, uite eterne particeps mereatur effici, a qua longe fit qui se a sancto mysterio, aut male uiuendo aut non recte credendo, elongare non metuit; cui quisque eo magis proximus existit quo per recte fidei studium emendatius uiuit. Ne uero quis corpus aliter interpretari siue intelligere posset, quia uidelicet Apostolus ait: »Et corpora celestia et corpora terrestria«; mox in  subsequentibus idem doctor Christi carnem appellat, dicens: »Considera nunc utrum prestantior sit panis angelorum, an caro Christi, que utique corpus est uite. uere profecto corpus est uite caro Christi, quia ipse Christus, cui est ipsa caro corpus substantiuum, uita est immortalis, seu quia uitam fideliter eo fruentibus constat spiritualiter operari.« Et post pauca: »Manna, inquit, illud umbra fuit, hoc corpus in ueritate est.« Non immerito manna umbra dicitur, quia, etsi in ueritate, celestis creatura fuit. Unde et angelorum panis nuncupatur, dum tamen aliud quam quod uidebatur signo portendit; figura uel umbra mysterii futura, non ipsa ueritas, exstitit, que exspectabatur temporibus reuelanda nouissimis,  quando plenitudine quam diuini consilii prouidentia disposuit ante tempora secularia iam accedente, Deus ipse homo pro hominibus dignatus est fieri; et hoc celeste, ac potius diuinum, non ut ante per Moysen manna illud dederat, sed per semetipsum confecit, discipulisque suis in sui memoriam usque in seculi consummationem, qua ipse manifeste uenturus est, celebrandum, ita dicens: »Hoc facite quotiescunque sumitis in meam commemorationem.« Unde nimirum constat eamdem ueritatem carnis ac sanguinis esse in sacramento, quod sancta per uniuersum orbem Ecclesia uniformiter agit, que erat et in illo quod ipse Christus Deus suis sanctis manibus sanctificauit, ac suis qui eum ab initio predicationis secuti fuerant, distribuit: Accipite, inquiens, et comedite;  hoc est corpus meum. Ac deinceps: Hoc, ait, facite in mei commemorationem. Hec uox, ut credimus et confitemur, est ad quam consecrationem Dominici mysterii quotidie fieri liquet. Quod quamuis aliud humanis cernatur obtutibus, quamuis aliud significare utiliter ratione typica non negetur, nichil tamen aliud omnino substantialiter esse quam uera Christi caro et uerus sanguis comprobatur. Et sicut superius ait beatus Ambrosius: »Iam non est post uerba celestia quod natura formauit, sed quod benedictio celestis consecrauit, quia maior est uis benedictionis celitus infuse ad preces sacerdotis quam nature, quia et ipsa natura ab eo quod erat in id quod non erat mutatur benedictione.« Unde et alias in libro De sacramentis idem ait: »Panis iste, panis est  ante uerba sacramentorum; ubi accesserit consecratio, de pane fit caro Christi.« Et post nonnulla: »Si ergo, inquit, tanta uis est in sermone Domini, ut inciperent esse que non erant, quanto magis operatorius est, ut sint que erant, et in aliud commutentur?« Qua sententiola liquidius destruitur hereticorum perfidia, qui aliter quam ipsa ueritas habet, aduersus diuina disputant sacramenta; in quibus solam esse figuram, et non ueritatem affirmant, atque creaturam, ut fuerat omnino, permanere; aliquam uirtutem spiritualiter, propter benedictionem unde Domini corpus uocetur, habere; nec in aliud quam fuerat demutari rerum ueritatem, cum Ambrosius dicat: »Hoc autem corpus in ueritate est;« quod qualiter in ueritate sit ipse exponit, dicens: »Non  est quod natura formauit, sed quod benedictio consecrauit, quia benedictione natura mutatur.«

IX. At quia sunt nonnulli his aliquanto, ut sibi uidentur, prudentiores atque religiosiores, qui carnem quidem dicant esse Christi, non tamen illam quam de uirgine sancta Christus ipse suscepit, in qua passus est, et a mortuis resurrexit, quam ad celos cum triumpho uictorie uiuus et uerax deuexit; sed quamdam nouam, quam benedictio recens consecrauit: prefatus doctor apertissime definit horum errorem, destruens funditus, catholicamque fidem ualidius edificans, qualiter hac de re, secundum ueritatem, sentiendum sit. Ait namque: »Liquet igitur quod preter nature ordinem uirgo generauit, et hoc quod conficimus corpus ex uirgine est« Et paucis  interiectis: »uera utique caro Christi que crucifixa est, que sepulta est. uere ergo carnis illius sacramentum est; ipse enim clamat Dominus iehsu: Hoc est corpus meum.« Ex quibus omnibus luce clarius constat Dominica sacramenta uere esse corpus ac sanguinem Christi, non solum per uirtutis efficaciam et spiritualem potentiam, sed etiam per proprietatem naturalis ueritatis integerrimam; nec aliud omnino quam eamdem carnem quam uirgo de Spiritu sancto concepit, et integritate uirginitatis illibate permanente preter humanam consuetudinem, non preter ueritatem corporis humani, edidit; que crucis damnata suspendio, mortis addicta supplicio, sed postmodum beate resurrectionis glorificata triumpho,  celorum superauit fastigia, sedetque nunc in eterna Patris dextera, ubi pro nobis iuxta ueridicam apostoli Pauli uocem pontifex in eternum factus, pro humana carne sedulus interpellat, sed per naturalem deitatis ueritatem suorum suscipit fidelium uota, et uotis annuit, pro potestate ac maiestate diuina. Hinc alia eiusdem doctoris testimonia super eadem re non incompetens uidetur addere, ut multiplex dictorum copia fidelibus satisfacere, et perfidis uana, et profana docendi libertatem ualeat funditus adimere. Ait ergo in tertio De uirginitate libro: »uide quantus ad natale Sponsi tui populus uenit, et nemo impastus redit. Denique ad suas nuptias plures uocauit; sed iam non panis ex hordeo, sed corpus ministratur e celo.« Ac post multa: »In passione uulneratus est,  atque ex uulnere aqua et sanguis ad potum spiritus ad resurrectionem. Unus enim Christus est nobis fides, spes, caritas. Fides in lauacro, spes in resurrectione, caritas in sacramento.« In secundo De uiduitate: »Dominus, inquit, iehsu aliis panem hordeaceum, ne in uia deficerent; aliis corpus suum, ut ad regnum contenderent, ministrauit.« Et in libro De sacramentis: »Ergo didicisti, ait, ut panis corpus Christi fiat. Et quid? uinum in calice mittitur; sed fit sanguis consecratione celesti.« Ac post aliquanta: »Antequam consecretur, panis est; ubi autem uerba Christi accesserint, corpus est Christi. Et ante uerba Christi, calix est uini et aque plenus: ubi uerba Christi operata fuerint, ibi sanguis efficitur. Deinde ipse Dominus iehsu Christus testificatus  est nobis quod corpus suum accipimus et sanguinem. Nunquid debemus de eius testificatione et fide dubitare?« Et in superiori libro De sacramentis: »Sicut, inquit, uerus est Dei Filius Dominus iehsu Christus, non quemadmodum homines per gratiam, sed quasi filius ex substantia patris: ita uera caro, sicut ipse dixit, quam accipimus. Sed forte dicas: Quomodo uera? Qui similitudinem uideo, non uideo sanguinis ueritatem. Primo omnium dixi tibi de sermone Christi qui operatur, ut possit mutare et conuertere genera instituta. Deinde, ubi non tulerunt discipuli dicentem Christum quod carnem suam daret manducare et sanguinem suum ad bibendum, recedebant. Ne igitur plures hoc facerent [al., dicerent], et ueluti quidam horror esset cruoris, sed maneret gratia  redemptionis, ideo in similitudinem quidem accipis sacramenta, sed uere nature gratiam uirtutemque consequeris. Ego sum, inquit, panis uiuus, qui de celo descendi. Sed caro non descendit de celo, hoc est, carnem in terris assumpsit ex uirgine. Quomodo ergo descendit panis de celo, et panis uiuus? quia idem Dominus noster iehsu Christus consors est diuinitatis et corporis; et tu qui accipis carnem, diuine eius substantie participaris alimento.« In hac itaque sententia liquido declarat beatus Ambrosius quare superius dixerit carnis uel sanguinis similitudinem uideri, non speciem, quia uidelicet dispensatorie species, id est, ueritas carnis ac sanguinis in sacramento latet, ne si, ut est, appareret, horrorem uidentibus  res incuteret. »In similitudinem, inquit, accipis ueritatem, ne ipsa ueritas tibi incutiat horrorem.« Ideo similitudo pretenditur ut ueritatis horror pellatur; nec gratia tamen uere nature, carnis et sanguinis minuitur, dum sub alia similitudine uera caro et uerus sanguis Christi percipitur. Et similitudo quidem carnis ac sanguinis, panis ac uinum dicitur; uel propter ipsam ueritatem quam, licet occultam, habet, seu quia, iuxta aliquid, caro et sanguis sunt, propter quod sic iure dicantur, quia, per consuetum usum, uitam uescentium eis conseruent, in carnem naturali incremento conuertuntur et sanguinem. Unde et satis competenter Saluator carnem suam et sanguinem de panis ac uini materia constituit consecrari, quibus ipsa uita mortalis subsistit,  quibus denique humana substantia quotidiana incrementa consequitur, dum, per escam et potum assumpta, in carnem et sanguinem secreta quadam ui nature traiecta conuertuntur. Ceterum in ueritate caro et sanguis sunt post consecrationem panis et uinum, licet lateat species sub preordinata diuinitus similitudine uisibilium rerum. Sicut in libro De sancta Trinitate secundo idem antistes protestatur: »Quasi homo dicit que sunt humana, quia in mea substantia loquebatur: Hic est panis uiuus qui descendit de celo; panis hic caro est, sicut ipse dixit: Hic panis, quem ego dabo, caro mea est.« Et in octauo: »uideamus, inquit, ne terram illam dicat adorandam propheta, quam Dominus iehsu Christus in carnis assumptione suscepit; itaque per scabellum,  terra intelligitur; per terram autem, caro Christi quam hodieque in mysteriis adoramus.« Beatus Augustinus in libro De uerbis Domini: »Memini, ait, sermonis mei, quia cum de sacramentis tractarem, dixi uobis quod, ante uerba Christi, quod offertur panis dicatur; ubi Christi uerba deprompta fuerint, iam non panis, sed corpus appellatur. Quare ergo in Oratione Dominica, que postea sequitur, ait, panem nostrum? Panem quidem, sed supersubstantialem: non est iste panis qui uadit in corpus; sed ille uite eterne panis qui anime nostre substantiam fulcit.« Ex hac igitur tam perspicua de sacramento Dominico sententia datur intelligi quod consecratio illa supercelestis non umbra sit, sed uere corpus et sanguis. Ubi autem dicitur panem  supersubstantialem, non qui uadit in corpus, sed qui anime nostre substantiam fulcit, patet utique quia Oratio Dominica non de isto temporali pane qui in corpus uadit et in secessum emittitur, dicat, sed de illo qui consecratur diuinis uerbis, sumptusque fulcit animam nostram. Qui, dum offertur, tantummodo panis est et temporale carnis moriture subsidium; post consecrationis uero mysterium, caro Christi est uera et immortale fidelis anime presidium, sicque, sub forma quam inuisibiliter pretendit, salutem quod diuinum est operatur fideliter percipientis, nec per aqualiculum turpiter egestus perit, sed reuerenter insumptus anime substantiam fulcit.

X. Quod Paschasius quoque, diuini sacramenti  scrutator diligentissimus discussorque catholicus, in libro suo, ut beatus Augustinus sensisse comprobatur, in quo inter cetera sic ait: »Friuolum est ergo, ut in apocrypho legitur, in hoc mysterio cogitare de stercore, ne commisceatur in digestione alterius cibi. Denique ubi spiritualis esca, et potus percipitur, et Spiritus sanctus per eum in homine operatur, ut si quid in eo adhuc carnale est transferatur in spiritum, et fiat homo spiritualis, quid commistionis haberi poterit? Quantum igitur distat illa eterna uita ab ista mortali, tantum et iste cibus omnino preeminet ab illo communi quo simul nobiscum etiam animalia uiuunt.« Ecce quid memoratus uir secutus auctoritatem priorum Patrum dixerit. Beatus  nichilominus Clemens apostolicus in epistola ad Iacobum directa in qua se apostoli Petri refert indidisse precepta, imperat quatenus ministri, reliquias mense Dominice assumentes, que ea tempestate permaxime consueuerant fieri, a reliquis cibis certis abstinerent horarum interstitiis, ut scilicet qui tertia diei hora communicaret, ad sextam usque ieiunaret; qui uero sexta, ieiunus prestolaretur nonam; et qui nona, in uespera reficeretur. Quia ergo post perceptionem mysteriorum statutis temporum momentis iussit a communibus obseruandum cibis, nunquid aliqua distendebatur sollicitudine de sacramentorum stercore, quasi pretiosiori, ne forte commisceretur aliorum ciborum uiliori, quod honestiori forsitan secessu oporteret refundi? Absit!  Neque enim de discernendis stercoribus ab apostolo acceperat disciplinam, quam alii itidem apostolo mandaret tenendam, sed de sanctis mense Dominice fragmentis preceptionem, quam ceteris traderet, acceperat. Que cum quanta sint sanctitate reuerentiaque tractanda, euidenter insinuat, cum participes eorum ad comumnes illico escas accedere uetat, non ut commistionis caueatur obscenitas; que si proueniret minime esset cauenda, sed ut sanctitatis officiales ad parcimoniam amplioremque frugi uite informaret diligentiam, ac ne imperitis falsa opinandi occasio daretur, negligentesque damnabilis noxe supplicium sequeretur, quod minatur Apostolus Corinthiis, qui inter agendum Domini cenam effrenatius indulgebant gule illecebris; quibus ait:  Itaque quicunque manducauerit panem hunc et calicem biberit indigne iudicium sibi manducat et bibit, non diiudicans corpus Domini. Ideo namque reatus ingens contrahitur, inde uehemens pena subsequitur, quod mysterium Dominicum non diiudicatur, id est, a reliquis cibis minime discernitur, quando ab imperitis, imo impiis, in digestione absolui iactatur. Unde beatus Augustinus in Euangelio Ioannis, Quicunque, inquit, manducauerit panem et biberit calicem indigne, reus erit corporis et sanguinis Domini: De his erat sermo, cum hoc Apostolus diceret, qui Domini corpus uelut quemlibet alium cibum indiscrete negligenterque sumebant. Hic ergo si corripitur qui non diiudicat, hoc est, non discernit a  ceteris Dominicum corpus, quomodo damnatur qui ad eius mensam fingens amicum, inimicus accedit? Proinde ualde, ut superius diximus, cauendum est ne non discernatur, id est, indiscrete uel negligenter sumatur Dominicum corpus, quod non modo mortis eterne supplicium submouere, uerum etiam gratiam uite perennis fideliter sumptum creditur impertire, uelut eiusdem muneris auctor testatur dicens: Si quis manducauerit ex hoc pane, uiuet in eternum. Hic itaque panis celestis sacramenti, qui uitam mortalibus refundit mortisque penam repellit, longe incompatibiliterque ab illo qui corpora tantummodo curat, differt; ac per hoc credi quod pereat nequaquam oportet, ne, ubi uite gratia per fidem haurienda est, periculosa mortis ob perfidiam incurratur  lues, sicut Augustinus ait: »Erit autem illi homini mors, non uita, qui mendacem putauerit uitam.« Mendacem quippe putat uitam, uel, quantum in se est, facit, qui sacratissima uerba Redemptoris interpolare, uel falso presumit interpretari: atque per hoc illi mors, non uita erit, dum de uita aliter quam ipsa uita sentit, que ait: Panis quem ego dedero caro mea est pro mundi uita. Hic ergo specie tenus panis, sed in ueritate caro ueritatis, et uita fidelis mundi, iudicium uero infidelis, sicut ipsa ueritas cui fides adhibenda est, aperte prescripsit, in homine uitam non stercora, mentisque nitelam non corruptelam operatur uentris. Qui proinde uocatur supersubstantialis, quia superiorem fouet substantiam hominis, uegetatque ac prouehit;  quod profecto ante consecrationem agere nequit terrenus panis qui in corpus uadit; sed iste, nimirum qui anime substantiam fulcit, qui merito iam post uerba Dominica, ut Augustinus ait, uocatur Christi corpus, non panis, utpote in aliud transformatus operatorio celitus iure sacrandi. De quo pane quia spiritualis est et uite eterne, magna nobis ingeritur necessitas postulandi, ut scriptum est: Panem nostrum quotidianum da nobis hodie. Si quotidianus est, quotidie pro certo et querendus est; nec debet intercedere diuturna eum petendi dilatio, cuius constat uitalis salutarisque anime perceptio. De temporali autem pane et communi sollicitudo interdicitur his uerbis: Noli e solliciti esse, dicentes: Quid mandicabimus, aut quid bibemus? Querite autem  regnum Dei, et omnia hec adiicientur uobis. Regnum Dei Christus est, sicut scriptum est: Regnum Dei intra uos est. Christus autem panis est, sicut scriptum est: Ego sum panis uiuus, qui de celo descendi. Hoc pane quisquis fideliter satiatus fuerit, defuturum sibi panis terreni subsidium non timebit.



PARS QUINTA

XI. uerum quia in auctorum libris alibi figura, alibi similitudo corporis et sanguinis Christi reperitur insertum, quanquam id nullum recte fidei afferat preiudicium, inde tamen sibi nequam homines defendendi erroris ingens se arbitrantur reperisse patrocinium. Dumque sibi uolunt uideri quasi spirituales, multo ipsis carnalibus inueniuntur, ut ita  dicam, carnaliores, et, quod est uerius, deteriores, quoniam ubi debuerant altioris gratiam intelligentie pulsando fideliter, querendo humiliter inuestigare, ibi decipulam perfidie abruptumque perditionis precipitium per obstinaciam noscuntur incurrisse. Non enim in Scripturis quid propensius oporteat sequi, sed quid ualidius inepto opituletur errori satagunt rimari; dumque suam tortitudinem ad Scripture normam dedignantur dirigere, sed ipsius rectitudinem potius uiolenter inflectendo nituntur deformare et ad usum sue peruersitatis intorquere, licet obtinere nequeant penitus quod ambiunt, uehementius tamen per hoc presumptionis sue uitio conualescunt, sibique uiam profundioris scientie obstruuut, aditumque salutis pertinaciter repagulis damnant et  seris blasphemiarum. At nos, quibus non animositas, sed ueritatis placet sinceritas, auctoritati sancte Scripture cedentes, ac non eam secundum nos, uerum nostros magis sensus ad eam conformantes, nec in eius uarietate dissonantiam, sed multiplicis intelligentie lineas amplectentes, ita sacramentum Dominicum figuram iuxta aliquid et similitudinem non negamus, ut in ueritate tamen corpus Christi et sanguinem naturaliter existere profiteamur. Ait enim Corinthiis Apostolus: Quotiescunque panem hunc manducabitis et calicem bibetis, mortem Domini annuntiabitis. Quod ex uerbis deriuatum Dominicis ratio manifesta prodit, quibus utique Christus suis discipulis passionis sue mentionem indicens, ait: Hoc est corpus meum, quod pro uobis tradetur. Hic  calix sanguinis mei, qui pro uobis effundetur; hoc facite in meam commemorationem. Quia ergo Christus resurgens ex mortuis iam non moritur, per hoc illius mortem quotidie annuntiamus, ut per eam Patris propitiationem promptius prouocantes impetremus, ac sic salutare mysterium, mortis est Dominice significatiuum reconciliationisque humane effectiuum. Quis igitur neget id similitudinem iure dici, seu figuram, quod Unigeniti passionem, que semel precessit, representat? Sed hec similitudo uel figura plena est admodum ueritate et gratia. ueritate quidem, quia carnis ac sanguinis Christi dulcedine, non modo potentialiter, sed naturaliter approbatur redundare. ueritate dico, quia nichil in ea minus est ab illa carne que clauis suffixa pependit in cruce, nec aliud est  quam sanguis ille qui pertuso profluxit ex latere, sicut Augustinus ad neophytos probatur dixisse: »Hoc accipite, inquiens, in pane, quod pependit in ligno; hoc accipite, in calice, quod manauit de latere.« Ut manifeste patet, nichil in ligno aliud pependit quam caro, nichil aliud de latere manauit quam qui erat in corpore sanguis. Gratia autem plena redundat; quod nos temporali solatur munere, ut id demum quod pretendit reuelata consequamur facie; gratia quoque, qua nos Capiti nostro agglutinat, ac dum tendimus ad patriam, sic nos uegetat ne deficiamus in uia. ueritate postremo pariter et gratia figura hec siue similitudo est referta, ubi illum proculdubio percipimus, per quem gratia et ueritas  facta est; et illud idem totum, de quo euangelicum intonat preconium: uerbum caro factum est, et habitauit in nobis; et uidimus gloriam eius, gloriam quasi Unigeniti a Patre, plenum gratia et ueritate. Hec nimirum est gratia, quam dum mundus nescit, repente accepit. Hec gratia, que nullum inuenit meritum et prorogauit beneficium. Hec postremo est ueritas que, omnem excedens intelligentiam, piscatoribus tamen concredita, fatuam mortalium aut destruxit aut condiuit sapientiam. Huic enixius ueritati inhereamus, ne a gratia excidamus, et ut ad ipsum qui ueritas est pertingamus, tante gratie arrham non negligamus; que ut uera quandoque apprehendatur uita, impresentiarum nobis constituta est uia.

 XII. Ceterum ut sua diuine nature seruetur maiestas, ipsique sincera non obfuscetur serenitas, operosior adhibenda est diligentia, subtiliterque distinctio uerborum facienda, ne profana sensuum irrepat confusio, unde peruersa consueuit oboriri dissensio. Hinc etenim illa late serpens planta Manicheorum; hinc spurcissimus pullulauit surculus Arianorum; inde quoque innumerabilium pestis schismatum aut sumpsit exordium, aut usurpauit sibi suffragium; inde etiam moderne hereseos incentores impiique dogmatis conflatores puritati fidei calumniam parant, diuinoque mysterio ueritatem, quantum in ipsis est, derogant; eo quod similitudo dicatur aliquando, uel figura, ac si aliquod sit figmentum, non ueritas. uerum diligenter cauteque perpensum  ire oportet, quia, ut plura alia, homonyma sunt duo uocabula hec, cumque multifariam pro uarietate sensuum, quibus applicantur, queant accipi, ita tamen nonnunquam in diuinis inueniuntur posita litteris, ut nichil ueritati nature, nichil substantie preiudicent proprietati, ut est illud in Genesi: Non est bonum esse hominem solum; faciamus ei adiutorium simile sui. Ubi cum fieri adiutorium homini dicitur, noua nimirum creatio mulieris intimatur; que bene similis perhibetur uiro, quia profecto etsi in sexu sit discretio, nichil tamen est aliud mulier quam homo, eadem quippe natura, eadem conditio, que ubi una fuerint, nulla probatur dissensio. Sicut ergo mulier de uiro non aliud quam eadem caro similis est homo, ita de uero corpore Christi, in quo habitat omnis  plenitudo diuinitatis, substantiuum uerumque constat corpus ipsius, quod religiosis in sancta Ecclesia officiis tractamus, cui appositum nomen similitudinis in nullo contraire probatur. Porro si cui comparatio ista minus uidetur efficax, et ad suscepte rei negotium non satis idonea; uel illud apostolicum, ubi nulla fuerit ambiguitas, non ingratus audiat: In similitudine hominum factus. Hic nomen similitudinis, ut perspicuum est, hominis ueritatem non excludit. Christus enim uerus homo fuit, licet in similitudinem hominum dicatur fieri.

XIII. De figura autem ita in eodem Apostolo legitur alibi: Qui cum sit splendor glorie, et figura substantie eius. Hic superstitiosi uerborum aucupes fraudulentique  ueritatis impostores, aut paterne Christum substantie exuant penitus dignitate, aut diuino sacramento calumniam de figure uocabulo desinant irrogare. Si enim figura hic substantie est abnegatiua, non est Filius quod Pater, ac sic Christi sacramentum dum similiter dicitur figura, umbra est, non ueritas, sicut illud unde refert Scriptura: Hec autem omnia in figura contingebant illis. Que omnia? Maris uidelicet multiplex beneficium, nubis in die refrigerium, splendoris in nocte solatium; sed et manne nectarei imbres, irrigueque silicis madores, et cetera que ibi replicantur. Sed horum manna sicut cetera dicitur figura, quia aliud erat atque aliud presignabat. Quod enim uidebatur, id totum substantialiter erat; Christi uero futura  mysteria quibusdam intellectualibus indiciis premonstrabat, quod utique non erat. Unde Apostolus alias: »Nolo uos, inquit, ignorare, fratres, quia patres nostri eamdem escam manducauerunt, eumdem potum biberunt;« eumdem scilicet per potentiam significatiue figure, non per ueritatem exhibite nature; alioquin Christus adhuc in uasta eremo saxeus riget, ubi lapis ille profluus aquarum in sua mole torpet. Scriptum quippe est: Petra autem erat Christus; sed non petra de uirgine nata Christus. Hec igitur figura iure dicitur umbra, que aliud preloquebatur quam erat. Si autem Patris Unigenitus, de Deo Deus, figura eius a quo in nullo discrepat substantie dicitur, nec minus eo est cuius figura predicatur, liquet profecto quod et diuinum  sacramentum figuram dici liceat, et nichil minus a ueritate carnis Dominice habeat. Atque hec est Dominice figura substantie; illa uero figura fuit huius figure. Illic quippe fuit umbra, hic ueritas est ipsa. Porro hic illam sancti Ambrosii sententiam inserere opportunum iudicauimus, qua quidam in derogationem sancti sacramenti, imo in suam perniciem, ut experti sumus, abutuntur; in qua alibi similitudo pretiosi sanguinis scribitur, alibi uero figura corporis et sanguinis ponitur; quibus, ut dictum est, peruersi quique in suo fortius errore implicantur, dum non auctoris sensum in eis per consequentiam dictorum perquirunt, sed ex nudis potius uerbis suam in qua detriti sunt insipientiam astruere contendunt, exque tanti doctoris nomine  auctoritatem sibi comparare, ac per hoc heresim, in qua languent, contra catholicos nituntur defendere. Quod nullatenus procedet, nec ut uolunt continget, sed potius res que in questionem uenit clarius elucescet, si prioribus posteriora consequenter collata fuerint, et ex precedentibus subsequentium tenor uerborum rite intellectus exstiterit; qui ita se habet: »Sed forte dicis: Speciem sanguinis non uideo; sed similitudinem habet. Sicut enim similitudinem mortis per baptismum suscepisti, ita etiam similitudinem pretiosi sanguinis bibis, ut nullus horror cruoris sit, et pretium tamen redemptionis operetur.« Ecce unde tota processit questionis inter insipientes dissensio, de quibus dici per Spiritum  sanctum in Propheta clamat ratio: Dixit insipiens in corde suo: Non est Deus. Insipiens profecto est, qui Christum diuinitate, quantum in se est, exuit, dum eum mentitum fuisse, quod in Deum non cadit aliquo modo, asserere non metuit, qui similitudinem uel figuram tantum esse impie dogmatizare presumit, quod ille uere carnem et uere sanguinem esse suum probatur aperte protestari; quod tale est ac si diceretur a talibus, et taliter, non sapientibus, sed desipientibus: Non est Deus.

XIu. Non est Deus ergo dicere, est ueritati, que Christus est, contradicere, et aliter quam ipse de seipso docuit, peruerse sentire, quod insipientis omnino probatur esse. Aut nunquid insipiens non aperte probatur, qui ipsi Deo pro simplicis seruuli uerbo  quomodocunque prolato renititur, et eius planis ac simplicibus sententiis calumniatur? Dominus dicit: Hoc est corpus meum, quod pro uobis tradetur; hic est sanguis meus, qui pro uobis effundetur. Comedite, et bibite. Et hoc idem in mei memoriam facite. Isti dicunt, Ambrosius dicit: Sanguinem non uideo, sed similitudinem habet, uidelicet ex uerbis discipuli Magistro celesti iniuriam contumaciter irrogantes; et cum scriptum sit: Non est discipulus super magistrum, auctoritatem Magistri discipuli prelatione, quantum in se est, demunt; unde non minus prelatum offendunt quam eum qui ipsum preferunt: in utroque rei, utrobique nichilominus condemnandi. At nos sic honoremus seruum ut semper et in omnibus preferamus, ut oportet, Dominum, nec Domini  sententiam ex uerbis discipuli, sed potius discipuli dicta ex Magistri metiamur doctrina, cui nimirum contraria sentire non potuit, si quidem discipulus ueritatis fuit. Sed iam attentius considerandum quomodo uir tantus, qui in litem ab infidelibus uocatur, a suo auctore Domino nostro magistro ueritatis non dissentiat, imo in omnibus concors existat. Qui paulo superius ait: »Didicisti ut panis corpus Christi fit, et uinum in calice mittitur, sed fit sanguis consecratione celesti.« Hic sane nichil est dissonantie, nichil prorsus quod discrepet a regula ueritatis catholice, nichil omnino quod uerbis Dominice repugnet sententie. Hec uerba potius Dominica quomodo accipienda sint, dicta declarant. Dominus enim ait: Hoc est corpus meum; Ambrosius  qua ratione id ualeat fieri lucidius exponit, dum mutatione panis ac uini Christi corpus et sanguinem celesti testatur benedictione effici; qui si hanc suam tam perspicuam de ueritate Dominici corporis et sanguinis sententiam in eodem pene uersiculo oblitus aliud sensit, et aliter docuit, iam non Domino, sed sibi ipsi contrarius existit; quod ridiculum est cogitare, nedum affirmare.

Xu. Ergo uideamus quod sequitur: »Sed forte dicis: Speciem sanguinis non uideo, sed similitudinem habet.« Hic in primis attende quod personam cuiuslibet affigurat idiote dicentis: Speciem sanguinis non uideo; cui dubitanti, nec rem ut est expendere digne ualenti, respondet: »Sed similitudinem,  inquiens, habet.« Ac si diceret: O pauper ingenio, o efficax sensu, uel sicut discipulis Dominus ait, infirmis adhuc et diuina nondum sacramenta capere ualentibus, O stulte et tarde corde ad credendum, miraris quod corpus audis; quod sanguinem audis, sed speciem, id est ueritatem carnis et sanguinis que intus est, quia non credis, non cernis; quam si nimirum crederes, sine dubio uideres. Crede ergo ut uideas, nam credere iam corde est uidere; quod dum differtur, dum ad intuendam tanti mysterii profunditatem acies mentis fidei beneficio mundanda et illustranda exspectatur; quod exterius patet, interim quia similitudinem habet, ne contemnas, ne in iudicium damnationis merito incredulitatis incurras. Suscipe quod patet, ut postmodum  pertingere merearis, mediante fide, ad id quod intrinsecus latet. Sed similitudinem habet, intus ueritas carnis et sanguinis est ex pane et uino celesti opificio mutatis; foris similitudo, ne horror ualeat accedentem confundere ostensi cruoris. Sed similitudinem habet, inquit, ubi non ipsam quam prius testatus est ueritatem denegat, sed quod aliud in ueritate sit, aliter oculis uideatur profecto declarat; similitudo igitur exterior, ueritati non preiudicat interiori. Similitudo hec non differt ueritatem, sed preparat fidem, informat credulitatem; non minuit beneficium, sed cumulat meritum; mysterium uelat, non adimit gratiam, fouet deuotionem ac nutrit, rationem piam non impedit, temeritatem arcet, negotium salutis exercet; hec similitudo  attrahit te ac retinet, ut ueritas te recreet ac prouehat. Proinde ergo uenerare et honora hanc similitudinem quam diuina pretendit dispensatio, ut dignus quandoque fias qui ueritatis que reposita est non frauderis beneficio, quia Mediatoris quodam modo uice fungitur, ut amoueat horrorem, gratiam largiatur. Hinc profecto subiungitur: »Sicut enim mortis similitudinem per baptismum suscepisti, ita etiam similitudinem pretiosi sanguinis bibis, ut nullus horror cruoris sit, et pretium tamen redemptionis operetur.« Hic etiam similitudinem pretiosi sanguinis bibi declarat, ut cruoris tantum horror procul absistat, sicut mortis similitudo suscipitur in baptismo, cum baptismum uerum sit et efficax sacramentum, ut uitia obruat, uite sanctitatem conferat;  alioquin si uerum non esset, qualiter tantum boni deferret? Et tamen mortis similitudo dicitur, cum tamen, ut premissum est, uere peccatis afferat interitum, uirtutibus ortum prebeat et ministret incrementum. Sic quoque non immerito pretiosi sanguinis hauritur similitudo, ut cruoris auferatur penitus horror, et tamen sicut uerus est sanguis, ita uere pretium operatur redemptionis. Unde iam de similitudine superducta, ob certe rei gratiam, disputare prefatus doctor desinit, atque de ueritate naturali, que Dominico inest sacramento, de qua etiam, ut superius patet, tanta dixerat, consuete disserit. »Didicisti, inquit, quia quod accipis corpus Christi est.« Corpus, ait, est quod accipis in ueritate,  cui similitudo militat dispensatione. Corpus ut redemptionem pretio operetur: similitudo, ut horroris tedium propellatur, et deuotionis sinceritas exerceatur, ut, dum quod non uidet, credit, dignius assequatur quod pollicetur operta maiestas mysterii. Sequitur: »uis scire quam uerbis celestibus consecretur? accipe que sunt uerba. Dicit sacerdos: Fac nobis hanc oblationem ascriptam, ratam, rationabilem, acceptabilem, quod est figura corporis et sanguinis Domini nostri Iesu Christi.« Quod figuram dicit sic accipe: quia cum hoc dicit sacerdos et agit, ipsum Dominum figurat sua sacramenta tractantem et consecrantem, et ea ipsa pariter que sacrabat corporis sui et sanguinis mysteria preferentem: »Quod est, inquit, figura corporis et  sanguinis.« Figura dicitur, eo quod iam presentetur simplex panis et uini substantia, unde uerbis potentibus celestia effici debeant sacramenta, ut sacerdotis oratio docet, et indicat: »Fac nobis, inquiens, hanc oblationem ratam.« uidelicet ut suam naturam excellat; »rationabilem,« ut tibi placeat; »acceptabilem,« ut nobis proficiat; uel »ratam,« ut a figura transformetur in ueritatem; »rationabilem,« ut nostre tibi commendet deuotionis seruitutem; »acceptabilem,« ut sufficiat ad impetrandam celitus propitiationem: »Qui pridie, inquit, quam pateretur accepit panem in manibus suis sanctis, respexit ad celum, ad te, Pater sancte, omnipotens eterne Deus, gratias agens benedixit, fregit, fractumque apostolis et discipulis suis tradidit,  dicens: Accipite, et edite ex hoc omnes; hoc est enim corpus meum, quod pro uobis confringetur. Similiter et calicem postquam cenatum est, dicens: Accipite, et bibite, hic est [al., enim] sanguis meus. uide, illa uerba omnia sunt euangeliste usque accipite, siue corpus siue sanguinem. Inde uerba sunt Christi. uide singula uerba: »Qui pridie, inquit, quam pateretur, accepit panem.« Antequam consecretur panis est, ubi autem uerba Christi accesserint, corpus est Christi. Denique audi dicentem: Accipite, et edite ex hoc omnes; hoc est enim corpus meum. Et ante uerba Christi, calix est uini et aque plenus; ubi uerba Christi operata fuerint, ibi sanguis efficitur, qui plebem redemit. Ergo uidere quantis generibus potens est sermo Christi in aduersa conuertere.  Denique [al., deinde] ipse Dominus iehsu testificatus est nobis quod corpus suum accipiamus et sanguinem. Nunquid debemus de eius fide et testificatione dubitare?« Hic beatus Ambrosius de fide et testificatione Christi hesitantes manifeste redarguit, uerumque Christi corpus, uerum eius sanguinem, panem et uinum post uerba Christi aperta confessione, asserit, mutatis uidelicet naturis potentia Dominici sermonis. Quapropter iam perspicuum et euidens est quare superius similitudinem habere sanguinis, non speciem uideri dixerit. »Hec, ait, similitudo sola est sanguinis, non sanguis; sed similitudinem, inquit, habet,« cuius non uideri dixerat speciem; quod si dixisset, spem sibi salutis  pretiumque funditus redemptionis ademisset; ideoque Christo Iesu ac suis que ante premiserat uerbis, et post subdiderat, contrarius omnino probaretur esse. Cum ergo dixit speciem non uideri, sed habere similitudinem, sanguinem reuera nullatenus esse negauit, ad quem species, uel similitudo uidentur referri, et aliud ei tribuere, uel negare sui diminutione; nam licet non uideatur in sua specie, licet aliquam uideatur quam pretendit similitudinem habere, non nichil tamen potest esse. Nam et uerus sanguis est, uero de corpore Dei et hominis Iesu Christi. Nec alius quam qui de uirginis carne exortum accepit, et in pretium fusus est mundi, sicut post pauca declarat prefatus doctor ubi ait: »Ubi uerba Christi accesserint, ibi sanguis efficitur qui  plebem redemit.« Nota diligenter singula, et uim uerborum pondera. uerba, inquit, Christi operantur, »sanguis efficitur qui plebem redemit,« quia nimirum non alius est qui efficitur, quam qui redemit sanguis. Idem igitur ille fusus, et iste sacratus unus est unius Christi sanguis uerus, licet figura, iuxta aliquid, dicatur; non tamen sicut manna, quod corpus Christi non erat, sed signabat: propter quod et umbra uocatur, cum substantialiter manna tantum fuisse probatur. Unde Augustinus: »Sed manna umbra erat; ista ueritas est: Panis quem ego dedero, caro mea est; hic est panis de celo descendens. Mira plane res! panis descendit de celo, panis quoque est caro, ergo caro de celo; itane est? Ita plane, sic enim scriptum est: Qui descendit de  celo filius hominis, qui est in celo. uidesne quanta sit unitas Dominice persone quantaque ueritas utriusque nature in Dominico homine? In celo caro, uerbum in terra, imo uerbum et caro in celo et in terra, quia nimirum una Dei et hominis est Christi Iesu persona; hic autem est panis uiuus ex simila nostre humanitatis, et diuinitatis rore confectus; sicut enim granum frumenti uolubili tritum mola respergitur aqua, ut panis fiat, ita illud frumenti granum per dispensatoriam mortem in terram deciduum, ut multum afferret fructum stillicidio irroratur diuinitatis, ut sit iam non duo, sed unus panis, atque ita figura Dei, et figura carnis, una sit figura sacramentarii panis, non futilis, sed plena ueritatis. Quem illa mulier euangelica  tribus farine satis occuluit, quoad sufficienter fermentatus fieret accommodus usibus humanis. Hoc igitur spiritualiter pane digneque pregustato, ita merebimur concorporari Christo ut ipse in nobis, et nos simus in ipso, fietque ex compluribus, nor plures, sed unus panis, per consummate uidelicet sacramentum unitatis in ipso et in nobis. Unde Apostolus ait: Itaque unus panis, unum corpus multi sumus. Ingens igitur dependendus est labor, orationisque usus frequentior, colenda animi puritas, sectanda pre omnibus caritatis unitas, ac sic frequentanda tante gratie ueritas; quotidianus enim hic panis nuncupatur, cum in Oratione Dominica dicitur: Panem nostrum quotidianum da nobis hodie.«  Hic Pater Augustinus talia prosequitur: »Si quotidianus, inquiens, est panis, cur post annum illum sumis quemadmodum Greci in Orienti facere consueuerunt? Accipe quotidie quod quotidie prosit, sic uiue ut quotidie merearis accipere. Qui non meretur quotidie accipere, non meretur post annum accipere. Quomodo Iob sanctus pro filiis offerebat sacrificium? ne forte aliquid uel in corde peccassent. Ergo tu audis quod quotiescunque hoc sacrificium, mors Domini, resurrectio Domini, eleuatio Domini significetur et remissio peccatorum; et panem istum uite eterne quotidie non assumis? Qui uulnus habet, medicinam requirit; uulnus est, quia sub peccato sumus; medicina est celeste et uenerabile sacramentum.« Hec sunt pretiosa sancti Augustini  dicta contra eos precipue qui post nouem annos semel communicant; et cum infidelitatis arguuntur, humilitatem mentiuntur, qui si humilitatis gratia a sacramento sancto sese suspenderent, nequaquam peruersa sentiendo, et in luto nupere hereseos impudenter hesitando contra idem sacramentum procaciter disputarent. At nos, quibus alia sententia est, si munditia cordis cum innocentia operis consentit, diuinis frequenter participemur mysteriis. Si uero capitalia premunt crimina a sanctis, non ut in peccatis perseueremus, abstineamus; sed ne super impia temeritate damnemur, si impudenter mortalibus attaminati uitiis ad ipsa nos presumenda immergamus. Ergo ad tempus abstinendum est ita a sanctis, sed penitentia ocius adhibenda,  ut cessando a malis, dignaque satisfactione uitam mundando a peccatis, satagamus amissam reparando gratiam sacramentorum communione digni quandoque inueniri. Qui autem ab his criminibus uel uite innocentia immunis est, uel digna post lapsum penitentia subsequente indemptus effectus est, sic frequenter atque cum humilitate communicet, ut et infirmitatem suam diligenter consideret, et a minimis, opitulante Deo, peccatis abstinere de cetero festinet, deque Dei misericordia nullatenus desperet, qui, ut quotidianis lapsibus nostris quotidianum procuraret remedium, celeste hoc nouumque non annuatim, sed diatim agendum, remotis ueteribus, instituit sacrificium quo crebrius pasti ac subinde refecti innouemur, fideique gratia illustremur,  quemadmodum ait Pater Augustinus: »Accesserunt Iudei ad Christum ut crucifigerent: nos accedamus ut corpus eius accipiamus et sanguinem. Illi de crucifixo contenebrati sunt: nos manducando et bibendo Crucifixum, illuminamur.« Ecce hic nulla scribitur figura, sed aperte manducari Crucifixus atque bibi perhibetur. Alibi quoque ait: »In sacramento credentes biberunt sanguinem quem fuderunt seuientes.« Hic quoque nullum similitudinis offenditur nubilum, sed eumdem in sacramento dicti sunt bibisse sanguinem, credentes, quem seuientes fuderunt. Et in libro Confessionum: »Ille, inquit, tuus unicus redemit me sanguine suo; non calumnientur mihi superbi, quoniam  cogito pretium meum et manduco, et bibo, et erogo, et pauper cupio saturari ex eo.« Ecce Augustinus Christum cogitat pretium suum, eumque se manducare dicit, quia cibus est, et bibere, quia potus est, utpote caro et sanguis, et erogare, episcopus enim erat, et pauperem cupere ex eo saturari, quia humilis nesciebat fastidium diuini sacramenti.

XuI. Hec igitur fideliter et cum fidelibus credamus, ut manducando Crucifixum et bibendo cum illis ueraciter illuminemur, ne per infidelitatem cum impiis obtenebremur; qui, uidelicet infideles, tametsi uocem Christi que carnem suam dixit comedendam bibendumque sanguinem nequiuerint ferre, quia noluerunt reuerenter credere, tamen Christus Deus  quia uoluit, potuit absque dubio quod dixit implere, carnemque suam nobis in escam et potum prebere; quod quamuis ratione uideatur minus compertum, fide tamen constat omnino perspicuum. Quemadmodum enim credimus uerbum carnem factum, et indubitanter tenemus, sed qualiter sit nulla ratione nouimus: ita et in Dominico sacramento panem, qui cernitur, nichil aliud quam Christi carnem, que percipitur, intelligimus, tametsi hoc capere uel disserere nequeamus. Hoc autem credimus, quoniam ipsa eadem diuine uirtutis efficacia, que Dominice incarnationis exstitit creatrix, huius quoque celestis sacramenti semper sit efficax, potensque operatrix. His igitur propter perfidorum insolentiam, paucis quidem pro rei magnitudine  minusque accuratis pro maiestatis dignitate, sed libratis rata ueritatis equitate, prelibatis potius quam peroratis, quorumdam temeritatem compescere, atque habenis modestie temperare dignum duxi, ut immoderatius diuini sacramenti altitudinem perscrutari nequaquam presumant, ne offensam sub obtentu pietatis incurrant, quibus sufficere debet pura fidei simplicitas, et ab antiquis tradita et ab eorum successoribus ad nos usque transmissa; nec humana in diuinis est sectanda loquacitas, unde est illa beati Hilarii sententia: »Non est, inquit, humano aut seculi sensu in Dei rebus loquendum, nec per uiolentiam, atque imprudentem predicationem, celestium dictorum sanitati aliene, atque impie intelligentie extorquenda peruersitas est.«  Hec illos proprie sententia respicit qui humano sensu celestibus dictis uiolentiam inferunt extorte impietatis, dum diuinum sacramentum nota deprauant turpitudinis.



PARS SEXTA.

XuII. Sunt autem multa in Scripturis, que si uehementius exaggerata fuerint, non opem salutis, sed errorem inferant perditionis, nec acuant intellectum, sed mentis confundant intuitum; in quibus quicunque modum reseruarunt, in Ecclesia catholica perstiterunt; qui uero pereffluxerunt obturatoque insipienti corde in cogitationibus euanuerunt, in multiplices falsitatis phantasias deuoluti sunt, heresiarchesque effecti, schismata et concisiones  operati sunt. Cum ergo, ut dictum est, innumera sint Scripture sacre mysteria, que reuereri magis mortales quam scrutari oporteat, pauca hic ad euidentiam rei subtexam, ex quibus est illa de uocatione gentium, Iudeorumque repulsione districta diuinitatis censura in quam cum Paulus apostolus opportunitate disputationis impegisset, nec se explanande, neque nos eis capiende sufficere peruidisset, in admirationem diuini secreti repente erumpens: O, inquit, altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Sed et illud de animarum origine, de qua multiplex apud mundi philosophos fuit disputatio, et inter nostre religionis probatissimos duplex est agitata ratiocinatio. Cuius  altera quidem pars ad reddendam questionum solutionem paratior, altera uero est ad fidei integritatem propensior. Sed ea nimirum euicit que ad ueritatem preponderauit. Ita quoque et hoc celeste sacramentum credendum est potius quam discutiendum. Satius est enim aliquid dissimulanter ignorare quam quid inhoneste de re tanta diffinire, quia in altero presumptionis est periculum, in altero sobrietatis catholice negotium. Unde beatus Gregorius ait: »Quod ex agno remanet igne comburimus, quando hoc quod de mysterio eius penetrare non possumus, potestati sancti Spiritus humiliter reseruamus, ut non superbe quis audeat uel contemnere, uel denuntiare quod non intelligit, sed hoc igni tradat, cum Spiritui sancto reseruat.« Ergo  quod ipsa per se ueritas de suo sancto corpore et sanguine definiuit, credamus, quodque, ut crederetur, per Scripturas diuinitus inspiratas dignata est reuelare, profiteamur. Ab his nulla recenter emergente opinione euellamur; pro his quoque defendendis quidquid est rerum, quidquid uirium, sed et sanguinem ipsum, si ita res exigit, impendamus. Caro enim uera est, uerusque sanguis Christi sacra confectio panis et uini, que per mysterium passionem ipsius representat Unigeniti, proque sumentium meritis, uite fit stipendium, siue iudicii causa singulis. Quod si his altius quid pro peruersitate ebullientium hereticorum refellenda depromere necesse sit, idipsum quoque modum probabilis non excedat rationis, nec gratia destituatur  plenissime honestatis, nam ad omne redundat prestigium impietatis aliquod ubi suspicari uestigium turpitudinis, ubi consistit forma discipline celestis, decusque totius sanctitatis. His itaque que dicta sunt pro modo exorte questionis, et sufficere credo his, quibus ueritas placet, non prolixitas orationis; copiosa diuinorum testimoniorum ex Patrum dictis excerpta adnectere exempla proposui, quibus fideles quique plenius informati suam tueantur credulitatem, et perfidorum securius subsannent impietatem et obiectas acrius propellant questiones.

XuIII. Augustinus ergo ait in libro Psalmorum: »Ferebatur in manibus suis: hoc uero, fratres,  quomodo posset fieri in homine quis intelliget? Quis enim portatur in manibus suis? Manibus aliorum potest portari homo, manibus suis nemo portatur. Quomodo intelligatur in ipso Dauid secundum litteram non inuenimus; in Christo autem inuenimus. Ferebatur enim Christus in manibus suis quando commendans ipsum corpus suum, ait: Hoc est corpus meum. Ferebatur illud corpus in manibus suis, ipsa est humilitas Domini nostri Iesu Christi, ipsa multum commendatur hominibus.« Et post pauca ait: »Accesserunt enim ad illum Iudei ut crucifigerent: nos ad eum accedamus ut corpus et sanguinem eius accipiamus. Illi de Crucifixo contenebrati sunt: nos manducando et bibendo illuminamur.« Alibi dicit: »Qui manducat meam carnem, et  bibit meum sanguinem in me manet et ego in illo; quomodo intellecturi sumus hoc? Nunquid etiam illos poterimus hic accipere de quibus dicit Apostolus quod iudicium sibi manducant et bibunt, cum ipsam carnem manducent, et ipsum sanguinem bibant? Nunquid Iudas, Magistri uenditor et traditor impius, quamuis primum ipsum manibus eius confectum sacramentum carnis et sanguinis eius cum ceteris discipulis, sicut apertius Lucas euangelista declarat, manducaret et biberet, mansit in Christo, aut Christus in eo?« Item Augustinus: »Hoc totum quod Dominus de carne et sanguine suo locutus est, et quod hinc uoluit intelligi manducatores et potatores carnis et sanguinis sui; hoc ergo totum ad hoc nobis ualeat ut carnem et sanguinem Christi non  edamus tantum in sacramento, quod et multi mali, sed usque ad spiritus participationem manducemus et bibamus, ut in Domini corpore tanquam membra maneamus, et non scandalizemur etiamsi multi modo nobiscum manducent et bibant temporaliter sacramenta, qui habebunt in fine tormenta.« Item supra: »Ego sum panis uiuus, qui de celo descendi. De celo descendit et manna; sed manna umbra erat, ista ueritas est: Si quis manducauerit ex hoc pane, uiuet in eternum, et panis quem ego dabo, caro mea est pro mundi uita. Hoc quando caperet caro, quod dixit panem carnem? uocatur caro quod non capit caro, et ideo magis non capit caro, quia uocatur caro: hoc enim exhorruerunt, hoc non posse fieri putauerunt.« Et paulo superius: »Nunquid  non morimur, fratres, qui manducamus panem de celo descendentem? sic sunt illi mortui quemadmodum nos sumus morituri. Nam temporaliter et hi profecto morientur qui Christum manducant, sed uiuent in eternum, quia Christus est uita eterna.« In eodem: »Caro non prodest quidquam, sicut illi intellexerunt, non sicut ego do ad manducandum carnem meam.« Item: »uitam habes eternam in ministratione corporis et sanguinis tui; et nos credimus et cognouimus quia tu es Christus Filius Dei uiui, id est quia ipse uita eterna tu es, et non das in carne et sanguine tuo nisi quod es.« Hic stercorianiste audiant quid tantus doctor dicat: »Non das in carne et sanguine tuo, nisi quod es.« uita  eterna ipse es, et uitam eternam, quod es, das; non stercora, quod non es, in carne et sanguine, qui ex te est. Item Augustinus: »Locutus est nobis Dominus de corpore et sanguine suo, quorum corpus dixit escam, et sanguinem potum. Sacramentum fidelium agnoscunt fideles. Cum ergo commendans talem escam et talem potum, diceret: Nisi manducaueritis carnem meam, et biberitis sanguinem meum, non habebitis uitam in uobis: et hoc diceret de uita, quis alius quam ipsa uita? erit autem illi homini mors, non uita, qui mendacem putauerit uitam. Scandalizati sunt autem discipuli eius, non quidem omnes, sed plurimi. Quibus respondit Dominus: Hoc uos scandalizat? putatis quia de corpore hoc quod uidetis partes facturus sim, et membra mea conscissurus,  et uobis daturus? Si ergo uideritis filium hominis ascendentem ubi erat prius? Quid sibi uult hoc? Certe qui integer ascendere potuit, consumi non potuit. Ergo de corpore et sanguine suo dedit nobis salubrem refectionem, et tam magnam breuiter soluit de sua integritate questionem.« Item Augustinus: »Ille tuus unicus redemit me sanguine suo, et cogito pretium meum et manduco, et bibo.« Alibi: »Recte ergo sub ara martyres collocantur, quia super aram Christus imponitur, recte sub altario iustorum membra requiescunt, quia super altare corpus Domini offertur; nec immerito illic iusti uindicta sanguinis postulatur, ubi etiam pro peccatoribus Christi sanguis effunditur.«

XIX. Sanctus quoque Cyrillus cum CL apud  Ephesum congregatis: »Annuntiantes, inquit, secundum carnem mortem unigeniti Filii Dei, id est Iesu Christi, et resurrectionem eius et in celos ascensionem pariter confitentes incruentam celebramus in ecclesiis sacrificii seruitutem. Sic etiam ad mysticas benedictiones accedimus, et sanctificamur, participes sancti corporis et pretiosi sanguinis Christi, omnium nostrum redemptoris effecti; non ut communem carnem participantes, quod absit! nec ut uiri sanctificati et uerbo coniuncti, secundum dignitatem unitatis, aut sicut diuinam possidentis habitationem, sed uere uiuificatricem, et ipsius uerbi propriam factam.« Et beatus Ambrosius: »Caro mea uere est cibus, et sanguis meus uere est potus. Carnem audis, sanguinem audis, mortis Dominice  sacramenta cognoscis, diuinitati calumniaris? Audi dicentem ipsum: Spiritus carnem et ossa non habet. Nos autem quotiescunque sacramenta sumimus, que per sancte orationis mysterium in carnem transfigurantur et sanguinem, mortem Domini annuntiamus.« Huc usque beatus Ambrosius, in cuius uerbis considerandum est quod ait sacramenta, id est panem et uinum, que a sacrando ita dici patet, per sancte orationis mysterium in carnem transfigurari et sanguinem, quia profecto, ut supra ait Augustinus: »Post uerba sacre orationis non iam panis et uinum, ut pote in aliud celesti uirtute translata, sed caro et sanguis Christi creduntur, per que mortem eius annuntiamus.« Hinc etiam Eusebius Emissenus: »Recedat, inquit, omne  infidelitatis ambiguum, quandoquidem qui auctor est muneris, ipse etiam et testis est ueritatis. Nam inuisibilis sacerdos uisibiles creaturas in substantiam corporis et sanguinis sui, uerbo suo, secreta potestate conuertit ita dicens: Accipite et edite; hoc est corpus meum, et sanctificatione repetita: Accipite et bibite; hic est sanguis meus. Ergo ad nutum precipientis repente ex nichilo substiterunt excelsa celorum, profunda fluctuum, uasta terrarum; et pari potentia in spiritualibus sacramentis uerbis precipit uirtus, et rei seruit effectus.« Et post pauca: »Nec dubitet quisquam primarias creaturas nutu potentie, et presentia maiestatis in Dominici corporis et sanguinis transire posse naturam, cum  ipsum hominem uideat artificio celestis misericordie Christi corpus effectum.« Et beatus Gregorius: »Debemus, inquit, presens seculum, uel quia conspicimus defluxisse, tota mente contemnere et quotidiana Deo lacrymarum sacrificia, quotidianas carnis eius et sanguinis hostias immolare. Hec namque singulariter [al., singularis] uictima ab eterno interitu animam saluat, que illam nobis mortem Unigeniti per mysterium representat; qui licet surgens a mortuis iam non moritur, et mors ei ultra non dominabitur, tamen in seipso immortaliter atque incorruptibiliter uiuens, pro nobis iterum in hoc mysterio sacre oblationis immolatur; eius quippe ibi corpus sumitur, eius caro in populi salute partitur, eius sanguis, non iam in manus infidelium,  sed in ora fidelium funditur.« In dialogo quoque Basilii atque Ioannis ita legitur: »Qui sursum sedet in dextera Patris, sacrificii tamen tempore hominum manibus continetur, traditurque lambere cupientibus eum, et eum ueneratione complecti.« Sed et doctor Leo: »Tunc, ait, sacrificii munda est oblatio, et misericordie sancta largitio, quando hi qui ista dependunt, quid operentur intelligunt, nam dicente Domino: Nisi manducaueritis carnem Filii hominis et biberitis eius sanguinem, non habebitis uitam in uobis, sic sacre mense communicare debetis, ut nichil prorsus de ueritate corporis Christi et sanguinis ambigatis. Hoc enim ore sumitur, quod fide creditur, et frustra ab illis amen respondetur, a quibus contra id quod accipitur, disputatur.«  Beda nichilominus: »Quotidie, ait, Christus tollit peccata mundi, lauatque nos a peccatis nostris in sanguine suo; cum eiusdem beate passionis memoria replicatur, cum panis et uini creatura in sacramentum carnis et sanguinis eius ineffabili Spiritus sanctificatione transfertur; sicque corpus et sanguis illius non inter infidelium manus ad perniciem ipsorum occiditur, et funditur, sed fidelium ore suam sumitur in salutem.« Paschasius uero: »Ergo cum Dominus ait: Hoc est corpus meum; et hic est sanguis meus, non aliam puto insinuasse carnem quam propriam, et que nata est de Maria uirgine, et pependit in crucem; neque sanguinem alium quam qui fusus est ex latere, et tunc erat in proprio corpore.« Amalarius etiam in libro Officiorum:  »In pane, inquit, commendauit Christus corpus suum, et in calice sanguinem suum dicens: Comedite, et bibite; hec quotiescunque feceritis, in mei memoriam facietis. Hic credimus naturam simplicem panis et uini uerti in naturam rationabilem, scilicet corporis et sanguinis Domini. Mira ergo et magna est sancte Ecclesie fides, que spiritualibus uidet oculis quod mortalibus deest. Credit sacrificium presens per angelorum manus deferri, et sentit mandendum esse humano ore. Credit quoque corpus et sanguinem Domini esse, eoque morsu repleri sumentium animas benedictione celesti.« Ubi notandum quod priorum Patrum secutus auctoritatem dicit simplicem panis et uini naturam in rationabilem  Dominici corporis et sanguinis demutari naturam; quod enim in aliud uertitur, aliud procul dubio quam fuerat, repente habetur; proinde panis et uinum que deferuntur ad altare, uerbisque consecrantur diuini sacerdotis ore, etsi uideantur in priori qua deferuntur specie, Christi tamen substantialiter corpus et sanguis creduntur esse, non aliqua phantasmatis uacua imagine, sed quemadmodum beatus Ambrosius, et sanctus Gregorius atque Eusebius, sanctusque Beda suis scriptis tradidere, rerum temporalium in uiuificam carnis et sanguinis ueramque naturam celitus mutatione; cuius perceptio, que fit humano ore, cum interiori sensu mediante fide, animas sinceriter accipientium et corpora celesti uenustat benedictione. Sed hec nonnisi a sapienter  fidelibus ualet ad liquidum capi, quibus id Deus per Spiritum sanctum suum, sine quo nemo potest dicere, Dominus Iesu, dignanter reuelauit, gloriam quoque Deo fideliter dantibus, ac firmiter credentibus, quia quodcunque uoluerit potest operari fidelis ipse in omnibus uerbis suis, qui ut scriptum est: Facit magna, et inscrutabilia; que si non ualent ad plenum comprehendi, debent tamen sine aliquo mentis scrupulo credi ad integrum.

XX. Licet igitur hec sufficere crediderim, que de antiquorum Patrum dictis excerpta hic congerere curaui, adhuc tamen quid Fulbertus Carnotensis episcopus, nostri temporis sagax et acer philosophus, sed fide, uita, moribusque discipulorum Christi discipulus, ac de re senserit et scripserit adnotatum  ire non ingratum duximus. Ait enim inter cetera: »Quia corpus suum quod semel pro nobis Christus offerebat in pretium, paulo post a nostris uisibus sublaturus erat in celum, ne sublati corporis fraudaremur presenti munimine, corporis et sanguinis sui pignus salutare nobis reliquit; non inanis mysterii symbolum, sed compaginante Spiritu sancto corpus [al., Christi]. uerum, quod quotidiana ueneratione, sub uisibilis creature forma, inuisibiliter uirtus secreta in acris solemnibus operatur.« Post pauca: »Quid autem indignum Deo iudicari potest, qui uterum uirginis subiit, si uirginibus creaturis infunditur? [al., que] et licet simplicis nature paulo ante preferant imaginem, postmodum celestis  uerbi sanctificatione inspiratis maiestas uera diffunditur, et quod substantia panis et uini parebat exterius, iam corpus Christi et sanguis sit interius. Gusta itaque, et sume panem, uite interioris alimentum, non arte pistoria fermentatum, sed incarnate Deitatis uitale pulmentum. Sume nichilominus uinum, non sordido cultore calcatum, sed de torculari crucis expressum. Gusta, inquam, celestis ferculi suauitatem, sed ne nausees dispensatorium germinis terreni saporem.« Et paulo post: »Dubitari autem nefas est, si terrena materies nature et generis sui meritum transcendens, in Christi substantiam commutetur; et si creaturas, quas de nichilo facere Deus potuit, has ipsas ualeat in excellentioris nature dignitatem conuertere, et in sui corporis substantiam transfundere.«  Ecce quid supradictus uir, secutus per omnia Patres antiquos, dixerit. Hec quoque sunt Ioannis Chrysostomi de re eadem sensa: »Presens Iudas erat, Christo dicente: Hic est sanguis meus, qui pro multis effundetur. Dic, Iuda, quem triginta denariis uendidisti? Iste est sanguis, de quo cum Phariseis pacta fecisti. O Christi misericordia! O Iude dementia! Ille eum triginta denariis paciscebatur ut uenderet, et Christus ei sanguinem quem uendidit offerebat.« Et post nonnulla: »Nunc ille presto est Christus, qui illam ornauit mensam; ipse quoque consecrat istam. Non enim homo est, qui proposita Christi corpus facit et sanguinem, sed ille qui crucifixus pro nobis est Christus. Sacerdotis ore uerba proferuntur, et Dei uirtute consecrantur, et gratia,  hoc est, ait, corpus meum, hoc uerbo proposita consecrantur; et sicut uox illa, que dicit: »Crescite, et multiplicamini,« semel quidem dicta est, sed omni tempore sentit effectum ad generationem: ita et uox illa semel quidem dicta est, sed per omnes mensas Ecclesie usque ad hodiernum diem, et usque ad eius aduentum prestat sacrificio firmitatem.« Et post nonnulla: »Ad sanctum et terribile sacrificium properas, erubesce oblationis arcana, ubi occisus propositus est Christus: et cur occisus est? ut celestia pacificet.« Item post pauca: »Iudei Christum crucifixerunt, et tamen ille effusum sanguinem ad salutem eorum, qui effuderunt, larga pietate largitur.« Ad neophytos quoque ait: »Mortuo Iesu, et adhuc in cruce pendente approximat miles, lancea  latus percussit, et exinde aqua fluxit et sanguis: unum baptismatis symbolum, aliud sacramenti. Ex latere igitur suo Christus edificauit Ecclesiam, sicut de latere Ade coniux Eua prolata est; et sicut in sopore quiescentis Ade Deus la eris membra patefecit, sic modo post mortem aquam nobis donauit et sanguinem. uidete ergo quo nos cibo satietatis enutrit. Ipse nobis cibi substantia est, atque nutrimentum; nam sicut mulier affectionis natura cogente, genitum alere sui lactis fecunditate festinat, et Christus quos ipse regenerat suo sanguine semper enutrit.« Et alibi: »Mortuus est, inquit, Christus, ut tibi immortalitatem donaret. Esuriit, ut te sua carne satiaret. Sitiuit, ut te sanguine proprio  potaret.« Item: »Manducare uoluisti, factus est tibi mensa. Bibere uoluisti, factus est tibi poculum, sicut ipse ait: Qui manducat carnem meam, et bibit sanguinem meum, in me manet et ego in eo.« Et beatus Gregorius: »Quis, inquit, sit sanguis Agni, non iam audiendo, sed bibendo didicisti. Qui sanguis super utrumque postem ponitur, quando non solum ore corporis, sed etiam ore cordis hauritur. In utroque enim poste Agni sanguis est positus, quando sacramentum passionis illius cum ore ad redemptionem sumitur, ad imitationem quoque intenta mente cogitatur.« Hec igitur et superius annotata tantorum Patrum dicta diligentissime perpensa, omnem de tanto mysterio soluunt ambiguitatem, hereticamque refellunt impietatem. Mirum autem  uehementer, cum Dominica per se sufficiant uerba, quod alia extrinsecus queramus ad fidei huius firmitatem exempla; qui enim dicit: Caro mea uere est cibus, et sanguis meus uere est potus; et: Qui manducat carnem meam, et bibit sanguinem meum; et: Panis quem ego dabo, caro mea est; et: Qui manducat me, ipse uiuet propter me; et: Accipite et comedite, hoc est corpus meum; Accipite et bibite. Hic est sanguis meus, qui pro uobis effundetur, et cetera talia, nimirum huius rei firmitatem facit, et omnem dubietatis errorem plenissime absoluit.



PARS SEPTIMA.

XXI. uerum quia nonnulli sunt qui hec fideliter expendere nolunt, ad exemplorum copiam redeundum  esse decernimus. Ut qui forte rationi non credit, saltem auctoritate multorum opprimatur. Ait igitur Eusebius doctor: »uere unica perfecta hostia, fide estimanda, non specie, nec exteriori censenda uisu, sed interiori effectu; unde merito celestis confirmat auctoritas, quia caro mea uere est cibus, et sanguis meus uere est potus. Itaque quando benedicende uerbis celestibus creature sacris altaribus imponuntur, antequam inuocatione summi nominis consecrentur, substantia illic est panis et uini; post uerba autem Christi, corpus est et sanguis Christi. Quid autem mirum est, si ea que uerbo potuit creare, uerbo possit creata conuertere? imo minoris uidetur miraculi esse, si id quod ex nichilo agnoscitur condidisse, iam conditum in melius ualeat commutare.«  Preterea Hincmarus presul in illa mirabili descriptione, quam uerifice ad regem Carolum edidit, quamque ferculum Salomonis uocari instituit, de ueritate sancti sacramenti, ceteros secutus Patres, ita ait:

Agnus, lux mundi, proprio nos corpore pascens,
   In nobis maneat; mansio nostra fiet.
Agnus, fons uite, proprio nos sanguine potans,
   Semper more suo debriet atque regat.
Hic Deus omnipotens, per quem Pater omnia fecit,
   Naturas rerum mutat, ut ipse uolet.
Hic cruce nostra creat propriis et munera uerbis.
   Fit caro, ac sanguis, pane liquore suus.
In cruce nam corpus fixum est, sanguis quoque fusus
    Christi, que in cena iam dedit ante suis.
Cum nos indigni hec memoramus, iussa Redemptor
   Emptorum pretium munera nostra facit.

XXII. Et in Epicolumniis ita ait: »Sacrificium corporis et sanguinis Christi Domini de pane et uino aqua misto, ineffabili sanctificatione, cruce, et uerbis ipsius consecratur; et uerum ac proprium corpus ipsius Domini nostri Iesu Christi, et sanguis eius uerus ac proprius efficiuntur, sicut ipse protestatus est: Hoc est corpus meum; hic est sanguis meus.« Competenter autem predictus uir sententiam suam diuina auctoritate studuit firmare; unde uelut ex quodam fonte tota consistit forma ueritatis, atque traditionis ecclesiastice, que uniformiter seruatur  ubique terrarum. Unde et Apostolus ait: Tradidi uobis in primis, quod et accepi; quoniam Dominus iehsu in qua nocte tradebatur accepit panem, et gratias agens benedixit, et fregit dicens: Accipite et manducate; hoc est corpus meum, quod pro uobis tradetur. Perpende, queso, prudentiam accipientis, auctoritatemque considera tradentis; nichil namque eorum que acceperat immutauit, nichil noui, ut recentes schismatici, adnexuit, sed ea ipsa que acceperat, salua sensuum integritate ac uerborum dignitate, ut ueritatis discipulus contexuit, ubi nullam figure uel similitudinis mentionem interposuit, quia non quid significarent, sed quid essent Dominica sacramenta proposuerat intimatum ire male tractantibus ea Corinthiis. Quocirca non sua,  sed Dominica uerba ponere statuit, ut sibi pondus auctoritatis et tanto sacramento debitam compararet reuerentiam de nomine Magistri dicentis: Hoc est corpus meum. uere etenim hoc diuinum sacramentum corpus est Dominicum, in quo uita manet perennis omnium. Unde Augustinus ait: »O sacramentum pietatis! o signum unitatis! o uinculum caritatis! qui uult uiuere, habet ubi uiuat, habet unde uiuat; accedat, et credat; incorporetur, ut uiuificetur.« Sed multa consideratione dignum est, quod dicitur, »habet ubi uiuat,« quia reuera Christus inlocalis est, uite locus, in quo uiuat Christianus; »habet unde uiuat,« quia non aliunde quam ab ipso est uita; »accedat,« ergo fide non pede, et »credat« corde, »qui uult uiuere; incorporetur«  uero sacramentorum uirtute, ut »uiuificetur« caritatis ueritate, ut per signum unitatis pertingat ad premium incorruptionis, quod nemo aliter consequitur, nisi eo in quo consistit plena ueritas sacramento pietatis. De cuius sinceritate Cassiodorus in psalmo centesimo nono prosequitur: »Tu es sacerdos in eternum secundum ordinem Melchisedech. Cui enim potest ueraciter aptari, nisi Domino saluatori, qui corpus et sanguinem suum in panis ac uini erogatione salutariter consecrauit, sicut ipse ait: Nisi manducaueritis carnem Filii hominis et biberitis eius sanguinem, non habebitis uitam in uobis? Sed in ista carne, et sanguine, nichil cruentum, nichil corruptibile mens humana concipiat, ne, sicut dicit Apostolus, qui manducat corpus Domini  indigne, iudicium sibi manducet; sed uiuificatricem substantiam, atque salutarem et ipsius uerbi propriam factam, per quam peccatorum remissio et eterne uite dona prestantur.« Bene autem dictum est, »nichil cruentum, nichil corruptibile mens humana concipiat,« quia nimirum qui in Dominico aliquid sacramento cruentum seu corruptibile adhuc suspicatur, ex illis est qui idcirco refugerunt dicentes: Quomodo potest hic carnem suam dare nobis ad manducandum? cum nisi manducaueritis carnem Filii hominis, non habebitis uitam in uobis, audirent: arbitrabantur quasi membratim essent diuisuri, et morsibus corrosuri. Quod abhorrentes, a consectatu Christi se subtraxere, quia quod audiebant nullo  modo intellexere; tantique uirtutem sacramenti, et uim dictorum non potuerunt penetrare. Ideo scandalizati dixerunt: Durus est hic sermo; quibus Augustinus eo loci ita dicit: »Putatis quia de hoc corpore quod uidetis partes facturus sim, et membra mea conscissurus, et uobis daturus? Certe qui integer ascendere potuit, consumi non potuit. Ergo de corpore et sanguine suo dedit nobis Dominus salubrem refectionem, et tam magnam breuiter soluit de sua integritate questionem.« Bene plane dicitur »magnam soluit questionem,« sed illis qui non refugiunt ueritatem atque Dominici uenerantur et capiunt sacramenti uirtutem; nam illi qui adhuc erronei dubitant, aliudque quam ueritas habet sentientes, contra ipsam disputant, nodo tante questionis  necdum soluti errant, quibus Dominus dicit: Spiritus est qui uiuificat, caro non prodest quidquam. uere enim nichil illi prodest, qui diuinum hoc mysterium non uult intelligere ut oportet. Ceterum recte credenti, et digne percipienti per omnem modum prodest; unde Augustinus: »Domine, magister bone, quomodo caro non podest quidquam, cum tu dixeris: Nisi quis manducauerit carnem meam, et biberit sanguinem meum, non habebit in se uitam? an uita non prodest quidquam? Et propter quod sumus quod sumus, nisi ut habeamus uitam eternam quam tua carne promittis? Quid est ergo, non prodest quidquam? Caro non prodest quidquam; sed quomodo illi intellexerunt. Carnem quippe sic intellexerunt quomodo in cadauere dilaniatur, aut in macello uenditur,  non quomodo spiritu uegetatur.« Quibus procul dubio similes moderni existunt heretici, qui non dissimili errore possessi ueritatem denegant Dominici sacramenti; illi ipsi repugnantes ueritati que dixit: Hoc est corpus meum. Qui dum aliud quod ueritas habet sibi fingunt, ab ipsa penitus ueritate extorres fiunt, et ueram Dominice communionis, cuius fidem refugiunt, salutem amittunt. Nec immerito: cecitatis namque sue tenebris undique obuoluti, ideoque odibilis uitio obstinationis, quod proprie hereticorum est, preoccupati, dum scientie singularitate sibi applaudunt, diuinum Dominicorum dictorum lumen non attendunt, neque tantorum doctorum sententiis acquiescunt, quibus e diuerso cum  ipsi miserabiliter errant, erroris notam ascribere audent, in morem uidelicet phreneticorum, qui uiolentia passionis cum per omnia desipiant, omnes ipsi insanire econtra putant. Quod si prudenter atque humiliter inter ceteras reliquorum doctorum sententias, hoc quoque quod predictus uir Cassiodorus dicit, uoluissent aduertere, ad erroris sui probarent correctionem satis superque sufficere; ait namque: »Nihil cruentum, nichil corruptibile mens concipiat, sed uiuificatricem substantiam, et ipsius uerbi propriam intelligat.« Substantiam, inquit, non umbram, et ipsius uerbi propriam, non figuram; quia reuera in illo specie tenus pane uera probatur substantia carnis Dominice, et cum uera sit caro uerusque sanguis, nichil tamen corruptibile, nichil  cruentum in tanto mysterio oportet credi, ne iudicium sibi, non salutis percipiat, qui taliter forte sentit, non diiudicans salubriter corpus Domini, quod maximi genus est flagitii. Unde acerrimus disputator Augustinus in libro De doctrina Christiana dixisse inuenitur ita: »Nisi manducaueritis carnem Filii hominis, et biberitis eius sanguinem, non habebitis uitam in uobis. Facinus, uel flagitium uidetur iubere, sed infidelibus, qui quod dicebatur nolebant credere; qui, cum audirent: Nisi manducaueritis carnem Filii hominis, et biberitis eius sanguinem, non habebitis uitam in uobis, refugerunt, quia sacramentum quod diuina parabat sapientia, sed interim differebat, non poterant ut pote carnales intelligere, sed possent nimirum cum Petro et ceteris apostolis  qui perstiterunt fideliter, si uellent, credere, quousque cum illis glorificato Iesu et dato Spiritu confirmari mererentur in omni ueritate. At quia in audiendo inconsiderati, in non prebendo Dominicis uerbis fidem facti sunt indisciplinati, contigit illis non bene a bono Magistro recedere, in cuius discipulatu noluerunt firmam constantiam retinere, offensi uerbo equidem duro, ut sibi uidebatur, sed temperando post non multum simplici sacramento, quod iam, licet non manifeste, predicabatur.« uerumtamen taliter his a consectatu Domini recedentibus facilius indulserim, qui adhuc carnales, carnalem hominem Christum Iesum Dominum cernentes, ad superna oculos cordis mysteria contuenda erigere necdum poterant, quam nostri temporis hominibus,  in quibus per baptisma effusa est Spiritus sancti gratia, qui sacrosancta mense celestis mysteria diuinis formata oraculis, sanctorum quoque doctorum declarata atque lucidius exposita doctrinis, apertis roborata ostentis miraculorum, nec uereri dignantur nec credere, sed potius, peruersa dicendo, contradicere ac multa uerborum turpium impietate, quia penitus nequeunt euertere, nituntur infamare; ac per hoc, ubicunque possunt, aliquam uel in uerbis uel in sententiis maiorum occasionem reperire, iniustam non desinunt calumniam concinnare; sicut in hac sancti Augustini, quam proposuimus sententia noscuntur facere, quam idcirco gratius amplectuntur quam cetera illius de diuino sacramento  documenta, quia dicit: »Flagitium uel facinus uidetur iubere.« Sed horum perfidia studiosius repudiata, quid memoratus doctor dixerit, uel quid in suis his dictis senserit, perscrutantes fideliter expendamus.

XXIII. »Facinus, inquit, uel flagitium uidetur iubere.« Ubi in primis considerare placet quod dictum est, »uidetur iubere,« non iubet. uidebatur namque intolerabile esse facinus, uel flagitium carnem hominis manducare, uel sanguinem bibere uiuentis, quod non iubebatur, sed in sacramento, quod iam predicebatur. »uidetur, inquit, iubere,« non iubet: ubi Iudeos tangit, et eorum sequaces erroris, qui grande flagitium in his Domini uerbis esse arbitrati sunt; et ideo exhorruerunt et retro abierunt,  quia dictum ita acceperunt quasi dentibus uoraturi essent Christum, sicut canes uiuum atque cruentum cum comprehenderint uorant leporem aut ceruum. Quod non procedit, neque ratio admittit. Facinus enim est et grande flagitium, hoc ita sapere, quod aliter est sentiendum. uidelicet ut caro Dominica ita putetur accipi, ut caro communis uel alicuius animalis, cum potius per sacramentum spiritualiter sumi credenda sit, et tamen non alia quam que passioni subiacuit, licet oblati species uideatur panis; quod ita diuina utique dispensatione procuratum esse oportet fideliter credi, ut fragilitas humana, que suis carnibus non consueuit uesci, ipso uisu nichil hauriat quod horreat, et de cetero, nichilominus quam ueritas habet, carnem Domini nostri  Iesu Christi in sacramento percipiat, de quo Apostolus ait: Etsi noueramus secundum carnem Iesum Christum, sed nunc iam non nouimus. Ubi ueritatem assumpte ex nobis non denegat nature, sed incorruptibilitatem significat in Deum [Deo] per resurrectionem glorificate substantie nostre, quam sicut est incorruptibilis in Deo, ita nimirum sub uisibili et usitata specie incorruptibilem sumimus in sacramento. Sed huic tanto sacramento percipientium conformande, et coaptande sunt mentes, ut quod sumitur in mysterio, effectu proficiat interno, uidelicet ut quisquis tante participat sanctitati, mortuus mundo et uitiis, in nouitate uite de cetero studeat conuersari. Ideo namque signum, uel figura ab eodem dicitur Augustino in supra memorato libro, ubi ait:  »Figura ergo [al., est ergo], precipiens passioni Domini esse communicandum, et suauiter atque utiliter recolendum in misericordia [al., recolendum in memoria] quod caro Christi pro nobis crucifixa et uulnerata sit. Passioni siquidem Christi communicat qui se crucifigit mundo et concupiscentiis, ut non quodcunque libet faciat: sed et utiliter recolit crucifixam et uulneratam pro nobis carnem Dominicam qui proximi necessitatibus benigne impendit misericordiam, apponendo et ipse pro fratribus animam suam.« Hoc profecto significare, cum talia diceret prefatus doctor, attenderat communionem Dominicam, quanquam secundum nature proprietatem nichil aliud sit quod percipitur quam uera ac naturalis Christi carnis et sanguinis substantia.  Proinde quoties in uoluminibus beati Augustini Dominicum mysterium figura, uel signum, siue typus reperitur appellari, non debet inconsiderata temeritate accipi, sed diligenti opera cur ita nuncupetur uentilari, quia reuera sibi ipsi tantus doctor contrarius esse nequit; si enim ea que alibi dixerat, alias aliter sentiendo destrueret, preuaricatorem se proculdubio constitueret, ac per hoc nullus dictis eius accommodare fidem deberet. uerum de errore dictorum eius auferenda est omnis suspicio post ea quibus propria ipsius prospexit correctio; et diligens operosaque adhibenda intentio, ac locorum, in quibus uidetur diuersa posuisse, facienda discussio, ne alia accipiantur pro aliis, sed  sua suis seruetur dictorum proprietas quibusque locis. Nam ut cetera preteream que de ueritate Dominici corporis approbatur sensisse ac sanguinis, illud quod contra omnium hereticorum argutias et uersuta argumentorum iacula precipuum sufficiensque decernitur, quodque in explanatione cuiusdam psalmi edidisse cognoscitur inseram, unde luce clarius patet eum sacramento Dominico nichil inane et ueritatis uacuum, nichil sensisse umbratile et fucatum; quin potius designasse per omnia uere esse Christi corpus naturale, et sanguinem substantiuum, qui fusus est in cruce, munera que consecrantur in altare licet nonnunquam uideatur approbare innui nobis ipsa ueritate aliquid, per quod eidem pressius informemur, et actius inhereamus, opere  faciendum. Ita namque ait : »Anceps factus sum: timeo adorare terram, ne damnet me qui fecit celum et terram; rursus timeo non adorare scabellum pedum Domini mei, quia dicit mihi psalmus: Adorate scabellum pedum eius. Quero quid sit scabellum pedum eius, et dicit mihi Scriptura: Terra est scabellum pedum meorum. Fluctuans conuerto me ad Christum, quia ipsum quero hic, et inuenio quomodo sine impietate adoretur terra, sine impietate adoretur scabellum pedum eius; suscepit enim de terra terram, quia caro de terra est, et ipsam carnem nobis manducandam ad salutem dedit; nemo autem illam carnem manducat, nisi prius adorauerit.« Et paulo post: »Cum dixisset: Nisi quis manducauerit carnem meam, non habebit in  se uitam eternam, scandalizati sunt discipuli eius quidam, septuaginta ferme, et dixerunt: Durus est hic sermo; quis potest illum intelligere? Et recesserunt ab eo, et amplius non cum eo ambulauerunt. Durum illis uisum est quod ait: Nisi quis manducauerit carnem meam, non habebit uitam eternam: acceperunt illud stulte, carnaliter illud cogitauerunt, et putauerunt quod precisurus esset Dominus particulas quasdam de corpore suo, et daturus illis; dixerunt: Durus est hic sermo. Ipsi erant duri, non sermo. Etenim si duri non essent, sed mites essent, dicerent sibi: Non sine causa hoc dicit, nisi, quia est ibi aliquod sacramentum latens; manerent cum illo lenes non duri, ut discerent ab illo, quod, illis discedentibus, qui remanserunt didicerunt. Nam cum  remansissent duodecim discipuli, illis recedentibus, suggesserunt illi tanquam dolentes illorum mortem, quod scandalizati sint in sermone eius, et recesserint. Ille autem instruxit illos, et ait illis: Spiritus est qui uiuificat, caro autem non prodest quidquam: uerba que locutus sum uobis, spiritus et uita sunt. Spiritualiter intelligite quod locutus sum, nam hoc corpus, quod uidetis, manducaturi estis, et bibituri sanguinem, quem fusuri sunt illi qui me crucifigent. Sacramentum uobis aliquod commendaui, spiritualiter intellectum uos uiuificabit, et si necesse illud uisibiliter celebrari, oportet tamen inuisibiliter intelligi.« Quid hoc apertius, hoc planius potuit dici? »Hoc corpus, quod uidetis, manducaturi estis,  et bibituri sanguinem, quem fusuri sunt qui me crucifigent.« Hic nichil ambiguum est, nichil quod accipi ualeat aliter quam corpus illud Domini quod uidebatur comedendum, et sanguinem qui fundendus erat bibendum. Hoc plane est quod ipse Dominus dixit: »Accipite et comedite, hoc est corpus meum, quod pro uobis tradetur; hic sanguis qui pro uobis effundetur.« Sed ad superiora redeamus: »Suscepit, inquit, Christus de terra terram, quia caro terra est, et ipsam nobis non aliam plane, sed ipsam quam suscepit de terra nobis carnem ad manducandum, et ad salutem dedit.« Ecce quod alibi certe gratia rationis figuram dicit, et signum hic carnem Christi de terra sumptam aperte pronuntiat datam nobis ad manducandum, nec aliam  sane quam que de uirgine nata est, queque crucis suspendium perpessa est, que ethera transmisit, atque in paterna sede locata ad decus humane nature, orbis imperium pro arbitrio disponit, diuine per omnia consors maiestatis; nulli ulterius obnoxia corruptioni, que eo sumentes se prouehit, ut, deuicta quandoque molestia nature mortalis, consortes et participes promereantur effici beate immortalitatis. In sue igitur persistens integritatis incorruptione, nichil nostro uitio pati creditur corruptibile, licet uisibili mysterio nostre uideatur officio seruitutis non deesse. ueritas ergo credenda est in proprietate substantie, et sinceritas in ipsius sacramenti inestimabili dignitate, ac sic uera caro uerusque sanguis sentienda sunt sine qualibet corruptione, licet panis  ac uini species dispensatorie reseruata ministrorum deuotioni famuletur temporanee, qua percepta, et ipsa in nos et nos ipsi mereamur in Christi membra transformari, per ueritatem uidelicet communicate utrinque nature, nostre scilicet ac sue, quam dignatus est ex nobis habere, ut illius nos efficiat participes, et modo utcunque, et hoc remoto, perfectius quandoque, in qua semper manet de Patre atque in Patre. Quanam autem ratione sanctus uir, qui carnem de terra Christum tam manifeste definiuit assumpsisse, eamque nobis ad manducandum et ad salutem insinuat contulisse, contra suam sententiam potuit aliter alibi, quod absit! docere, et ex abrupto Dominicum sacramentum figuram  duntaxat aut signum, nichilque aliud esse, imprudenter atque impie dogmatizare? Attamen ueritas ipsa, aliquid per mysterium nobis agendum notat. Unde Apostolus: Quicunque manducatis hunc panem, mortem Domini annuntiatis. Et Petrus: Christus, inquit, passus est, uobis relinquens exemplum, ut sequamini uestigia eius

XXIu. Ecce signum, ecce figura quam tangit Augustinus, uidelicet ut sequamini uestigia eius, id est, ut qui creditis in eum fide, quem et sumitis in corpore suo ac sanguine, imitemini illum operum bonorum exsecutione et morum sinceritate: Qui peccatum non fecit, nec dolus inuentus est in ore eius. Qui cum malediceretur non maledicebat, cum pateretur non comminabatur. Quicunque enim corpori  Christi et sanguini qui per passionem fusus est, communicat, debet ei participare, et per sinceram in proximos benignitatem, et compatientis animi suauitatem. Hoc quippe est quod Augustinus ait: »Figura ergo est precipiens passioni Domini esse communicandum, et suauiter, atque utiliter recolendum in memor, quod caro Christi pro nobis crucifixa sit et uulnerata.« Ac si diceret: ueritas quidem est quod in sacramento percipitur, ac uera caro uerusque sanguis quod sumitur; uerumtamen ipsius ueritatis indiculo, necne passionis Dominice, que ibidem recolitur, exemplo commonetur omnium percipientium deuotio, ut ad illius Agni per simplicis uite meritum contendat innocentiam, ac per compassionis fraterne misericordiam,  eius sufferentie emuletur uestigia, qui pro nobis nec opprobriorum contumelias, nec passionum refugit iniurias, et omnibus tam credentibus quam incredulis singulare mortis sue dignanter impendit remedium, ac uite procurauit beneficium. Quod ita se idem doctor nec aliter affirmat profecto sensisse in precedenti, id est in secundo De doctrina Christiana libro liquidius, dum dicit inter cetera: »Nam odore unguenti Dominus quo perfusi sunt pedes eius signum aliquod dedit, et sacramento corporis et sanguinis pregustato significauit quod uoluit.« In quo loco simul posita licet aduertas, odorem unguenti, quod et uerum secundum gestorum fidem fuit, et tamen aliud iuxta tropologie rationem significauit, et Dominici sacramenti  pregustationem, id est, corporis et sanguinis Christi perceptionem, que nichilominus iuxta integritatem rerum uera esse constat, et tamen a significationis gratia non uacant. Unde et alibi de sacramentis feria secunda Pasche disputans ait: »Unus panis, unum corpus multi sumus, omnesque de uno pane et de uno calice participamus, quia qui passus est pro nobis, commendauit nobis in isto sacramento corpus suum et sanguinem, quod etiam fecit et nos ipsos; nam et nos corpus ipsius facti sumus, sed per misericordiam ipsius. Non fuistis, et creati estis, ad aream Dominicam deportati estis a laborantibus bonum, id est annuntiantibus Euangelium, triturati estis, cepistis moli ieiuniis et  exorcismis; postea ad aquam uenistis, et conspersi estis, et unum facti estis, accedente feruore Spiritus sancti cocti estis, et panis Dominicus facti estis. Ecce quod accepistis. Quomodo ergo uidetis unum esse quod factum est, sic unum estote, et uos diligendo, uos tenendo unam fidem, unam spem, indiuiduam caritatem. Heretici quando accipiunt hoc testimonium, contra se faciunt, quia illi querunt diuisionem, cum iste panis indicet unitatem. Sic et uinum ex multis racemis fluit, et modo in uno est, unum est in suauitate calicis post pressuras torcularis. Et uos post illa ieiunia, post labores, post humilitatem et contritionem, iam in nomine Christi tanquam ad calicem Domini uenistis, et ubi uos estis in mensa, ubi uos estis in calice, nobiscum  estis. Simul enim hoc sumus, quia simul bibimus, quia simul uiuimus.« Sic nimirum prefatus presul, sic multis in locis, sic in hac sententia, sic etiam premisso in capitulo Dominicum sacramentum non abrogata ueritatis fide aliquid signare indicat. Sed dum scribendis libris operose insudat, minus se quibusdam in locis explicat, ac per hoc nonnullis minus eruditis, atque in sacris Scripturis apprime nequaquam elimatis, aut difficilis uidetur, aut non recte intellectus, erroris seminarium fieri probatur. Ceterum si aliter quid intellexisse hac de re, et ab integritate tanti mysterii alienum probaretur dixisse, quod absit! ex diffinito proferendum erat, quod Apostolus ait: Etiamsi angelus de celo annuntiauerit uobis preter quod accepistis, anathema  sit.

XXu. Porro ipse hac de re quid docuerit, quid senserit Apostolus, cui nec angelus de celo si contraria senserit suscipiendus sit, audiamus: Calix, inquit, cui benedicimus, nonne communicatio est sanguinis Christi? Panis quem frangimus, nonne communicatio est corporis Christi? Sed absit ut uir tante in Ecclesia Christi auctoritatis, de sacramento corporis et sanguinis Christi, aliter quam ipse Dominus tradidit uel ipse eius Apostolus docuit sensisse putetur, qui tot ac talia sane fidei testimonia in diuersis libris, quibus nemo ualet refragari, reliquisse inuenitur, que ne dicam scribere, sed ne legere quidem quisquam occurrat! Ex quibus est illud in libro quarto De sancta Trinitate: »Quis  ergo tam iustus et sanctus sacerdos quam unicus Dei Filius, non qui opus haberet per sacrificium sua peccata purgare, nec originalia, nec ex humana uita que adduntur? Et quid tam congruenter ab omnibus sumeretur quod pro eis offerretur quam humana caro? Et quid tam aptum huic immolationi quam caro mortalis? Et quid tam mundum pro mundandis uitiis mortalium quam sine ulla contagione carnalis concupiscentie caro nata in utero et ex utero uirginali? Et quid tam grate offerri, et suscipi posset quam caro sacrificii nostri corpus effecta sacerdotis nostri, ut quoniam quatuor considerantur in omni sacrificio, cui offeratur, a quo offeratur, pro quibus offeratur, idem ipse unus  uerusque Mediator per sacrificium pacis reconcilians nos Deo, unum cum illo maneret cui offerebat, unum in se faceret pro quibus offerebat, unum ipse esset qui offerebat?« Et in libro contra Faustum: »Habet magnam uocem Christi sanguis in terra, cum eo accepto ab omnibus gentibus respondetur, Amen. Hec est clara uox sanguinis quam sanguis ipse exprimit ex ore fidelium eodem sanguine redemptorum.« Item: »Quod post septem dies dimissa columba reuersa non est, significat finem seculi, quando erit requies sanctorum; non adhuc in sacramento spei, quo in hoc tempore consociatur Ecclesia, quandiu bibitur quod de Christi latere manauit, sed iam in ipsa perfectione salutis eterne cum traditur regnum Deo et Patri.« Item in primo libro De Symbolo:  »Quantum nefas est occidere Christum! Iudei tamen eum occiderunt, et multi postea in eum crediderunt, et sanguinem eius biberunt, et dimissum est illis peccatum quod commiserunt.« In secundo quoque: »Percussum est enim latus, et statim emanauit sanguis et aqua; aqua, in qua est sponsa purificata; sanguis, ex quo inuenitur dotata. In isto sanguine sancti martyres stolas suas lauerunt, et candidas eas fecerunt, ad nuptias Agni inuitati uenerunt, calicem acceperunt, biberunt eique propinauerunt, sanguinem namque eius biberunt, sanguinem suum pro illo fuderunt.« In libro De quarta feria: »Primus, inquit, homo de terra terrenus. Quid dicit, omnis homo, terra? quando accipit sanguinem Christi, amen dicit. Quid est  amen? uerum est: quid est, uerum est? Quia fusus est sanguis Christi; quo faciente? discipulo tradente. Amen dicendo, uerum clamando, dicit hoc: Omnis homo, terra. Ecce in Iuda: uox sanguinis fratris tui clamat ad me de terra, probauimus quia eius sanguine rigaris. uide, terra, quomodo accipias hunc sanguinem, quia quicunque accipit, accipit benedictionem.« Item in eodem: »Responde sicut respondit Cyprianus, Laurentius ceterique sancti qui, percipientes sanguinem Christi, pro sanguine quem biberunt sanguinem suum fundere non dubitauerunt.« Et post pauca: »uide ne deseras mensam Sponsi tui, ut pulchra permaneas. Carnem eius quotidie manducabis, et sanguinem potabis, et uitam eternam habebis. Mensa Sponsi tui panem  habet integrum, et calicem sanctum. De isto pane, et de isto calice dicebat ipse: Panis quem ego dedero, caro mea est: calix quem sanctificauero, sanguis meus est.« In tertio libro De Symbolo: »Prostratus ad terram et effectus discipulus celestis Archiatri, antidotum confectum ex sanguine medici prior ipse bibit, et bibendum amatoribus propinauit. Hoc antidotum de sanguine crucifixi confectum etiam ipsi reges biberunt, et qui erant Ecclesie persecutores, eius facti sunt defensores.« In libro De cataclysmo: »Comeditur enim Agnus per noctem huius seculi, ut cum mane illud uenerit, quod uesperum non habebit, iam non offeratur sacrificium imaginis Agni, sed ipsum Agnum, quem  quotidie comedimus, et cuius sanguinem bibimus, inueniamus illic sacerdotem perfectum, quem hic pro salute nostra constat occisum.« In Euangelio Ioannis: uerba que locutus sum uobis spiritus et uita sunt. »Spiritualiter intelligite que locutus sum, nam hoc corpus quod uidetis manducaturi estis, et bibituri illum sanguinem quem fusuri sunt qui me crucifigent.« Nunquid hec tanta, ac talia tamque perspicua sancti Augustini scripta non possunt nobis sufficere ad plenam erudititionem de ueritate, que est in sacramentis Christi, et eidem ad euidentiam sincere fidei testimonium suffragari, qui licet figuram ob certe rationis gratiam Dominicum dixerit sacramentum, nichil tamen aliud secundum ueritatem quam ueram carnem, quam uerum sanguinem esse  uel senserit, uel sentiendum docuerit? Nam uide quid dixerit: »Hoc corpus quod uidetis, manducaturi estis, et sanguinem bibituri, quem fusuri sunt qui me crucifigent.« Quid apertius, quid lucidius dici potuit? Ideo ubi figuram dixit, non quid esset, sed quid significaret sacramentum Dominicum intendit.

XXuI. uerum quia quidam peruersi ex hac tanti doctoris sententia in erroris labyrinthum proruerunt, et alios post se pertinaciter inducere nisi sunt, sciendum est plerosque subtilia eius dicta nequaquam intelligere. Quod eo precipue comprobatur accidere, quia ea, non causa discendi, que ignorant legunt, sed ut ei potius in quo iampridem decepti languent errori patrocinium tanti uiri comparent,  aliisque laqueos deceptionis facilius innectant per eius auctoritatem, quam peruersitati sue coaptant. Unde studiosius persuadendum monendumque uidetur ut quicunque codices diuinorum tractatorum offenderit ac legendos reuoluerit, cautius singula percurrat; et, ubi aliqua sibi obscure rei oborta fuerit difficultas, sue tarditati, non doctoris imputet errori, ac proinde aut suo, si id processerit, studio que dicuntur elaboret intelligere; sin minus catholici magisterio doctoris maturet addiscere; aut certe, si assequi unde agitur nequiuerit, reuerenter discat honorare, ut pro huiusmodi humilitate, aut illud capiendi quod sibi arduum et difficile erat, aut aliam diuinitus adipiscatur gratiam quam necdum habebat. Humilitas enim,  sicut uirtutum emolumenta que non erant acquirit, sic adepta ne amittantur agit Proinde sane, cum in omnibus sit necessaria humilitas Christiane religionis carismatibus, in hoc presertim Dominice traditionis sacramento utilis et admodum opportuna comprobatur, in quo tanta diuine uirtutis refulget gratia, ut humilitate potius quam humana capiatur industria. De cuius magnitudine terribili, magisque reuerenda quam discutienda, in Dialogo Ioannis et Basilii ualde competenter disputatum est inueniri; sic namque inter cetera reperitur scriptum: »Fuerunt quidem terribilia atque horribilia etiam ea que in ueteri Testamento ante gratiam gerebantur in lege, ut puta tintinnabula, malogranata,  lapides in pectore ordinati, superhumerale, mitra, cydaris, uestimentum talare, lamina aurea, sancta sanctorum, intusque silentium et solitudo reuerenda. uerum, si quis ea que sunt in gratie ordinatione consideret, parua esse illa que precesserunt terribilia iudicabit, quodque de lege pronuntiatum est, etiam per hec uerum probabit, quoniam non sit glorificatum id quod glorificatum fuerat, propter excellentem claritatem. Nam, cum immolatum Dominum nostrum et incenso astantem uideris sacerdotem, atque imprecantem, omnesque pariter pretioso illo imbui sanguine, adhuc te esse cum hominibus arbitraris, et non continuo animo translatus in celos, omnemque de mente sensum carnis excludens, nuda anima, sensuque mundissimo ea  que sunt in celestibus contueris?« Et item: »Hoc igitur ministerium ita reuerendum, que despicere audebit insania?« Et paulo inferius: »Cum uero sacerdos Spiritum sanctum aduocauerit, et reuerendam illam immolauerit hostiam, communemque omnium Dominum subinde contigerit, ubi illum, die mihi, nostra estimatione ponemus? Tunc enim etiam angeli circumstant sacerdoti, et tribunal atque altaris locus celestibus uirtutibus adimpletur in honorem ipsius qui immolatur, quod quidem ex ipsis etiam que aguntur, ostenditur. Ego autem audiui, referente aliquo, quoniam presbyter quidam uite sanctitate mirabilis, et qui reuelationes soleret uidere, retulisset illi tale spectaculum aliquando uidisse, id est sacrificii tempore conspexisse angelorum  multitudinem, sicut ei possibile erat intueri, stolis fulgentibus circumdantem, et altare coronantem, cum officio quo circa regem suum milites stare consueuerunt.« Hec autem illo exarata in libro ita se habent; in quibus quia reuelatio diuinitus ostensa continetur, alias, etiam diuersis repertas in locis, narratum ire opere pretium duximus; maximam enim legentibus utilitatem pollicentur.



PARS OCTAuA.

XXuII. Fuit namque matrona nobilis genere, moribus proba honestis, temporibus sancti pape Gregorii, que aliquando, ut consueuerat, oblationem ad altare detulit. Quam cum idem pontifex manibus suis consecrasset, ad horam communicandi uentum  est. Cumque singuli pro ordinis sui dignitate Dominicam communionem accepissent, inter ceteros prefate mulieri portio Dominici sacramenti manu eiusdem presulis porrecta est, ipso dicente: Corpus Domini nostri Iesu Christi prosit tibi in uitam eternam; ad hoc illa, recognita panis quem obtulerat particula, subrisit. Quamobrem pontifex commotus manum continuit, oblationem in ara reposuit, sermonem de re ad populum fecit, deinde preci cum fideli clero incubuit, surgens quoque a terra, panem illum, ut erat, carnem factum reperit, quam mulieri dubie, et ceteris ostendit. Quibus ea, reor, admodum in fide robori profuit.

XXuIII. His itaque succincte decursis, aliud nichilominus  mirabile, non minus utile, dignum uidetur si ad memoriam breuiter litteris mandetur. Quidam presbyter electus, uita et moribus clarus, cum diuina sacramenta crebro ex deuotione sacraret, presumpta tandem spe impetrandi tum de diuina pietate, tum de merito sedule seruitutis sue, inter agendum diuina mysteria poposcit humiliter uti sibi res quam frequentabat diuinitus reuelaretur. Cui humi strato lacrymisque infuso angelus repente apparuit, ut surgeret actutum imperauit, et quod petierat obtinuisse innotuit. Ad cuius imperium illico surrexit, puerum ubi panem reliquerat sanctificatum certissime uidit, quem, o mira res! tremulis manibus accepit, pectori proprio pressius applicauit, et os eius ori suo osculaturus flebilis pie admouit,  sicque diutius desiderio ardenti Christum cernendo, osculando et amplectendo satisfecit. Ad ultimum uero Dei Filium altari restituit, precibusque ut in pristinam redire formam dignaretur obtinuit, ac sic sacris ex more mysteriis participauit.

XXIX. Nequaquam uero pretereundum uidetur quod beatus Hieronymus, cuius precipua inter ecclesiasticos doctores auctoritas habetur, in libro quem uitas Patrum nuncupari placuit, narrasse reperitur. Quidam seniorum magnus quidem uite merito, sed idiota, minusque in Scripturis eruditus de mysterio Dominico errabat; uerum magis, ut dictum est, inscitia quam malitia. Quod cum aliis duobus Patribus innotuisset, et ipsis magna uirtutum gratia et sapientie doctrina, ad eum ex condicto  uenire maturant; cumque de ueritate Dominici corporis et sanguinis ei persuadere uellent, nequaquam acquieuit, sed: Nisi rem uidero, inquit, non credo uobis. Quo audito qui conuenerant et sinceritatem rustico illi seni insinuabant, tridui ieiunium secum eidem indicunt, ac super hoc negotio Dominum rogaturi conuentum soluunt. Sed statuto tempore una conueniunt; deinde ad ecclesiam, ubi diuina agebantur mysteria, contendunt, ibi rei quam conceperant mente prestolantur exitum. Quibus solis que agebantur collata est intuendi gratia, aperte uidelicet intellectualium luminum acie reuelata; et quando positi sunt panes in altare, uisus est illis tantummodo tribus tanquam puerulus iacens super altare. Cumque extendisset presbyter manus  ut frangeret panem, descendit angelus de celo, habens cultrum in manu et sacrificauit puerum illum, sanguinem uero eius excipiebat in calice. Cum autem presbyter frangeret in paruis partibus panem, etiam angelus incidebat pueri membra in modicis partibus. Cum uero accessisset senex ut acciperet sanctam communionem, data est ipsi soli caro, sanguine cruentata, quod cum uidisset, pertimuit, et clamauit dicens: »Credo, Domine, quia panis qui in altare ponitur, corpus tuum est, et calix tuus est sanguis,« et statim facta est illa particula in manu eius panis secundum mysterium; et sumpsit illud in ore agens gratias Deo. Tunc senes: »Deus, inquiunt, scit humanam naturam non posse humanis carnibus uesci, ideo proprietatem  sui corporis et sanguinis, sub figura panis et uini, pia dispensatione latere uoluit.«

XXX. Illud preterea, quod in libro De uita sancti Basilii legitur, quia soluendo dubietatis modo plurimum opitulari credimus, narratiuncule nostre oportere inseri censuimus; quod ita se habere probatur. Hebreus quidam necdum in Christo renatus, sed diuinorum mysteriorum admodum curiosus, fideli populo latenter admistus ecclesiam aliquando subintrauit, que ibi agerentur subtiliter exploraturus. Celebrante autem B. Basilio sancta sanctorum, cum ad horam distribuendi corpus Dominicum populo esset peruentum, inter ceteros ad altare accessit, portionem de sacro mysterio carnem factam de  manu ministri accepit. Cumque ad calicem sumpturus de eo uenisset, eum quoque sanguine repletum uidisset, tanti miraculi stupore attonitus domum rediit, ignoranti que egerat et inspexerat uxori expediuit. Qua credente, die postera ad Basilium destinauit, acta uisaque diligenter exposuit, sanctum baptisma prudenter uirtutem Christiani nominis expendens sibi dari poposcit, et citius obtinuit. Si cui autem mouet scrupulum acta res dubietatis, quod pagano imo Iudeo portio Dominici corporis et sanguinis dicitur reuelata necdum credenti, idque inficiatur potuisse fieri, perpendat alia Saluatoris longe fortiora insignia pietatis. Quomodo ignoranti mundo carne uelatus apparuit, qualiter pro impiis et peccatoribus mori pertulit. Attendat etiam in Actibus  apostolorum paganis et gentilibus Spiritus sancti gratiam preter spem indultam esse, animaduertetque nichil noui nichilque incredibile hac in re accidisse, quod aut ueritatis excedat fidem, aut Saluatoris non deceat pietatem. De quo Scriptura continet: Sic Deus dilexit mundum, ut Filium suum unigenitum daret, uidelicet ut crucis suspendium mortisque supplicium pro redimendo mundo perferret. Qui de Iudeis ortus, quibus ut repromissus fuerat a Patre, missus est, sicut ipse ait: Non sum missus nisi ad oues que perierant domus Isrel. Non ergo mirum si suorum ille sacramentorum arcana retexit, corporisque sui ac sanguinis proprietatem reuelauit, pro quo se ex repromissione hereditaria impendere redimendo uoluit.

 XXXI. Cuiusdam quoque Iudei filius, cum inter Christianos pueros liberalium studiis litterarum exerceretur, quadam die ad basilicam gloriose et intemerate semperque uirginis Marie, ubi missarum agebantur solemnia cum ceuis sodalibus accessit, participationem corporis et sanguinis Domini nostri Iesu Christi ibi cum infantibus infans ipse accepit; sicque domum redit patris, cui, inter amplexus, oscula, simpliciter que egerat retulit. Quibus auditis, pater impius. Christoque atque suis legibus inimicus, uehementer infremuit, pueroque minatus ait: Quia contra meam uoluntatem egisti, ad ulciscendam uiolate legis nostre iniuriam, parricida iam nunc in te durus existam et crudelis. Quo dicto, apprehensum eum in fornacem propius  ardentem iniecit, sicque ligna ut uehementius exureretur adiecit. Interea mater hoc comperto, gemebunda quasi filium liberatura, ocius accurrit, sed pre uehementia flammarum nichil proficiens, dolore percita capitis uelamen abiecit, sicque sparsis crinibus hac illacque discurrens, totam ciuitatem miseris plangoribus impleuit. Ad cuius uoces repente populus conuenit, tantum facinus ex ordine didicit; unde ad fornacem indignatus accessit, flammas quantocius amouit, ac puerum qui inter flammas incolumis repertus est extraxit; patrem uero eius tanti sceleris auctorem in easdem flammas deliberato simul consilio iniecit, ubi diuino iudicio usque ad ossa combustus in momento disperiit. Requisitus autem puer  utrum illa flammarum incendia senserit, »mulier, inquit, que in illa basilica, ubi panem de mensa accepi, paruulum in sinu gestabat, pallio me suo, ne ignis ille deuoraret, operuit.« Hic nimirum patenter datur intelligi quod non solum Filium Dei, sed et sanctam Genitricem eius puer ille inter sacra mysteria inspexerit, cuius postmodum fretus presidio flammarum incendia mortisque discrimen euasit. Qui utique innocentia et simplicitate puerili de tanta uisione nichil confingere, neque mentiri potuit; cui rei satis euidens prestat testimonium, indultum sibi diuine liberationis beneficium. Sed inter hec diligenti studio perpendendum quod, sicut huic puero diuinitus est reuelatum, utrum corpus sit Filii Dei sacrosanctum quod de mensa percipitur altaris  mysterium, sancte quoque Genitricis eius nonnunquam adesse presentiam suumque percipientibus deferre patrocinium, quibus inter agendum simplicitatis et innocentie non defuerit meritum, que apud Deum singularem chare familiaritatis obtinent locum, sicut ipse Saluator ait: Sinite paruulos uenire ad me; talium est enim regnum. Unde et discipulos suos, quos puros et simplices elegerat, pueros uocat dicens per prophetam: Ecce ego, et pueri mei quos mihi donauit Deus. Et in Euangelio: Pueri, nunquid pulmentarium habetis?



PARS NONA.

XXXII. uerum quia multa, etsi imperito dicendi genere, salua tamen sensuum ueritate et fidei integritate,  dicta sunt de Dominici sacramenti ueritate, libet paucis conscientiam nostram excusatum ire; meque hec simplicibus et quibus sensus profunditas uel librorum non suppetit copia simpliciter dictasse, fideliter intimare quod non ego solus uideor presumpsisse. Alii namque, idem nacti, occasionem uenia dignam inueniuntur egisse, diuino utique zelo compellente aduersusque hostes perfidos Ecclesie multa conscripsisse, quorum maxima multitudo nostra tempestate Francorum occupauerat prouincias, et ueneno sue perfidie circumpositas inficere moliebatur regiones et loca. Porro erroris huius auctor uidebatur, et caput quidam Berengarius, cui plures Francorum, nonnulli quoque Northmannorum,  quos aut ipse docuerat aut in discendi studio aliquantisper iuuerat, plurimum fauoris dependebant.

XXXIII. Is autem Dominice Incarnationis anno millesimo quinquagesimo tertio Northmannorum finibus irrepsit, et ad cenobium quod Pratellis nuncupatur appulit, catholicoque uiro, qui idem strenue regebat cenobium, a quo et honeste satis exceptus fuerat, multa blasphemus impie delatrauit. Quod ipse quoque, eodem abbate, Ansfredo nomine, referente, dum apud me super tanta impietate ualde quereretur, non multo post agnoui. In multis itaque subtiliter ab eodem abbate pertentatus, in multis perinde reprehensibilis et perfidus est repertus; qui inde digressus, Northmannorum principem festinus adiit, quem sua quoque irretire perfidia subtiliter  attentauit. uerum ille, licet etate adolescentie necdum excederet annos, tamen illum, quia catholice fidei merito preditus erat et gratia, callide suspendit, secumque quoad regni sui ad mediterraneam deueniret sedem, Briotnam [al., Brionam] uocabulo, detinuit, ubi undique coactis catholicis ac sapientibus uiris, super eadem re disponebat conflictum haberi. Eo ergo uentum est, et res sequenti die uentilanda proposita. Cumque multi ex tota Northmannia sapientes, qui plurimi et clari habebantur, conuenissent, prefatum heresiarcham Berengarium cum alio quodam quem secum adduxerat clerico, in cuius eloquentia uictorie sibi spem posuerat, ita coram omnibus confutauerunt atque euidenti ratione superauerunt, quatenus eis silentium imponerent, uerborumque,  quibus fidem catholicam tuebantur, assensum ab eis extorquerent. Berengarius autem, tandem non sine pudore euadens, Carnotum petiit, ubi positus de eadem questione se consulentibus  clericis eiusdem urbis nulla respondit; cum uero sibi opportunitas daretur, se responsurum promisit. Unde non multo post litteras, quas et ipse legi, dictauit, in quibus multa absurda fideique catholice aliena anhelus declamauit, inter que Romanam Ecclesiam, caput uidelicet totius Christianitatis, multa temeritate heretico uocabulo denotauit, cum qua rectorem eius, dominum scilicet papam Leonem, cuius fides catholica, spectabilis sapientia, laudabilis habebatur industria, quem non excepit, pariter  infamauit, seque ad utrumque conuincendum, dum respondere differret, interrogantibus intendisse retulit; tunc quippe instabat constituta dies concilii postmodum uercellis habiti. Has itaque litteras puritatis, ut sibi uidebatur, plenas, sed reuera multa uanitate refertas, Carnotensibus, qui sibi questionem intentauerant, destinauit. Cum autem tanti mali fama crebresceret, et omnium corda fidelium uehementius percelleret, perque multos huiusmodi uirus latenter et aperte iam serperet, contigit ut ad aures etiam regis Francorum Henrici perueniret. Qui consultu regni pontificum procerumque concilium Parisiis cogi decimo Kalendas Nouembris precepit, ac prefatum Berengarium, ut aut sua dicta Patrum auctoritate firmaret multis sibi obnitentibus,  aut, si ea defendere nequiret, in catholicam, cui obuiare non posset, fidem prudenter transiret, interesse tantorum cetui Patrum imperauit. Interea condicta uenerat dies, frequensque conuentus presulum ac reliquorum sancti ordinis clericorum, necnon nobilium laicorum Parisiis factus est, sed iam dictus Berengarius male conscientie perculsus terrore, ut iussus erat, eo uenire distulit, seque cum Brunone, suo uidelicet episcopo Andegauensi, sub quo archidiaconi fungebatur honore, pro eo maxime continuit, quia eodem errore, utpote tanti uiri credulus, et ipse noscebatur inuolui. Interea presul Aurelianensis quosdam apices in scheda haud parua digestos in conspectu omnium et regis  protulit: »Et precipiat, inquit, uestra sanctitas has litteras, a Berengario editas, si libet, recitari, quas ego quidem ab ipso nequaquam accepi, sed cum eas cuidam suo familiari, nomine Paulo, per ueredarium dirigeret, uiolenter rapui;« quibus susceptis et ad recitandum traditis, omnium aures eriguntur, ora in silentium componuntur, corda ad intelligendum que continebantur in eis preparantur. Sed inter legendum multum repente fit murmur, et per singula absurdi sensus uerba grauis instrepit fremitus. Itaque omnibus talis lectio, quoniam nequissima sordebat heresi, uehementer displicuit, damnato proinde communi sententia talium auctore, damnatis eius complicibus, tum codice Ioannis Scoti, ex quo ea que damnabantur sumpta  uidebantur. Concilio soluto discessum est ea conditione, ut, nisi resipisceret eiusmodi peruersitatis auctor, cum sequacibus suis ab omni exercitu Francorum preeuntibus clericis, cum [forte, in] ecclesiastico apparatu instanter quesiti, ubicunque  conuenissent eo usque obsiderentur, donec aut consentirent catholice fidei, aut mortis penas luituri caperentur. Quamobrem territi, non multo post in concilio super fidei sue statu conuenti, ita se sicut Ecclesia tenet catholica credere fideliter et sapere publice professi sunt. Delatisque sanctorum pignoribus, ut omnibus satisfacerent atque de ueritate fidei quam professi fuerant eos qui aderant certos facerent sacramentum dederunt. Sed omissa de talibus relatione, quos post hec ad apostasiam et priorem uomitum audiuimus redisse, libelli huius tenorem, in quo fidei nostre sinceritatem, iuxta antiquorum Patrum auctoritatem, multis eorum exemplis adhibitis, ut potuimus, fideliter ostendimus, tandem claudamus, Dominum omnipotentem totis  precordiis glorificantes, cuius est donum et gratia, ut fideliter credamus et bene agamus, qui uiuit et regnat in Trinitate unica et unitate perfecta per omnia secula seculorum.





EPITAPHIUM AINARDI ABBATIS DIuENSIS, Auctore DURANDO.



 Hic iacet Ainardus redolens ut pistica nardus
   uirtutum multis floribus et meritis.
A quo fundatus locus est hic, edificatus
   Ingenti studio, nec modico pretio.
uir fuit hic magnus, probitate suauis et agnus,
   uita conspicuus, dogmate precipuus,
Sobrius et castus, prudens, simplex et honestus,
    Pollens consilio, clarus in officio.
Mentis huic grauitas erat et maturior etas,
   Canaque cesaries, sed tenuis facies.
Quem nonus decimus Februo promente Kalendas,
   Abstulit ultima sors, et rapuit cita mors.
Pro quo qui transis supplex orare memor sis,
   Ut sit ei saties alma Dei facies.





EPITAPHIUM MABILIAE COMITISSAE, ROGERII DE MONTEGOMERICO UXORIS, Auctore DURANDO.



 Alta clarentum de stirpe creata parentum
   Hac tegitur tumba maxima Mabilia.
Hec inter celebres famosa magis mulieres
   Claruit in lato orbe sui merito.
Acrior ingenio, sensu uigil, impigra facto,
   Utilis eloquio, prouida consilio.
Exilis forma, sed grandis prorsus honestas,
    Dapsilis in sumptu, culta satis habitu.
Hec scutum patrie fuit, hec munitio marche,
   uicinisque suis grata uel horribilis.
Sed quia mortales non omnia possumus omnes,
   Hec periit gladio, nocte perempta dolo.
Et quia nunc opus est defuncte ferre iuuamen,
   Quisquis amicus adest subueniendo probet.




ANNO DOMINI MLXXXIX.
GUITMUNDUS ARCHIEPISCOPUS AuERSANUS.





NOTITIA HISTORICA ET LITTERARIA.


 Guitmundus, Guimundus, Guismundus, Wimundus, Witmundus  , monachus primum Crucis Heltonis, S. Audeni, siue S. Leufredi, ord. Bened. in Normannia, diecesis Ebroicensis, an. 1070 arcessitus in Angliam, rogatusque ab Anglie rege Guillelmo I,  inter duces Normannie Guillelmo II, ut in Anglia secum moraretur, et ecclesiasticum regimen reciperet, illud recusauit, reuersusque in Neustriam siue Normanniam, defuncto  anno 1079 Ioanni, Rothomagensi archipresuli a rege et aliis designatus successor,  emulis impedientibus archiepiscopatum non obtinuit, sed ab Odilone abbate suo licentia peregrinandi impetrata, a Gregorio uII exceptus benigne, et inter cardinales R. E. delectus  postea etiam ab Urbano II, qui ann. 1088 cepit  papatum gerere, metropolitanus Auersanus creatus est in Apulia regni Neapolitani, illamque Ecclesiam sibi commissam, teste Orderico  diu rexit, adeoque an. 1090 et ulterius adhuc superstes: unde constat falli eos qui diem aiunt obiisse an. 1080  uel anno 1084.  Ex Urbani II ad eum epistola fragmentum exstat in parte secunda Decreti Gratiani, causa 24, quest. 2, can. 3, ex qua etatem Guidmundi iam obseruauit Latinus Latinius tomo I Bibl. sacro-profane, pag. 81. Itaque aut duos oportet statuere Guidmundos, uel, Ordericum si audiamus, errare necesse est Anonymum Mellicensem, qui cap. 102 Guidmundum ait a Gregorio uII Auerse episcopum factum esse. Parum etiam congruit cum Orderici relatione quod idem Mellicensis Guidmundum  facit abbatem Stabulensem, qui aufugiens, ne agnosceretur, nomen Christiani assumpserit, factusque pontifex Apulorum, contra Berengarium disseruerit inuictissime. uide si placet que supra in Christiano Druthmaro t. I, p. 375, seq. , ubi etiam de libris eius tribus contra Berengarium, scriptis dialogi more, interlocutore Rogerio monacho, medicine artis perito, cuius rogatu hoc opus aggressus est, illique dedicauit. Scripsit hos libros, obseruante Mabillonio, dum adhuc in Neustria uersaretur, Gregorio uII pontifice, adeoque post concilium Romanum  habitum sub Nicolao II, an. 1059, et post Lanfrancum, quem magistrum suum appellat: sed ante concilium Romanum an. 1078. Nemo ille  accuratius, iudice eodem Mabillonio, Berengarii  eiusque asseclarum uarias opiniones indagauit, Editi fuerunt hi libri cum Algero per Erasmum Antwerp. 1530, et deinde Ioanne ulimmerio curante, Louan. 1561, qui Paschasii etiam et Lanfranci de hoc argumento scripta subiunxit. Denique in Bibliothecis Patrum Parisiensibus, Coloniensi tom. XII, et Lugdunensi tom. XuIII, pag. 440, in qua  p. 465 etiam subiicitur. Guitmundi De sancta Trinitate, Christi humanitate, corporisque ac sanguinis Domini nostri ueritate Confessio; ac postremo, pag. 468, Oratio ad Guillelmum I Anglorum regem cum recusaret episcopatum, qualis seruata est ab Orderico uitali Iu Hist. eccles., p. 524-526.





GUITMUNDI ARCHIEPISCOPI AuERSANI DE CORPORIS ET SANGUINIS CHRISTI uERITATE IN EUCHARISTIA LIBRI TRES. Interlocutoribus ipso GUITMUNDO et ROGERIO, Benedicti instituti confratribus.




INCIPIT LIBER PRIMUS.


 GUITMUNDUS.

Ad rem his temporibus necessariam quidem, sed meliori quam ego sum iniungendam, dilectissime frater Rogeri, me uocas, scilicet ut de ueritate Dominici corporis contra questiones huius temporis disseram, ac Berengarii Turonensis nugas pro meo captu scribendo refellam. Sed quamuis ad alias anime utilitates me uoluntas, imo necessitas mea ducat, tuis tamen desideriis et precibus, quem mihi ualde charum intueor, deesse non possum, cum etiam nouerim communi commodo religiosam deseruire petitionem tuam. Tu uero, hoc unum exsolueris queso, quod in hac re obedienti certe debes, ut orando propensius Dominum mihi subuenire non cesses. In manu quippe eius sumus et nos et sermones  nostri .


ROGERIUS.

Omnino quod postulas equissimum est, nec de tantis sacramentis nisi comitantibus semper precibus disputari decet. Proinde adiuuante Domino ita fiet. Tu uero hunc mihi, obsecro, morem gere, ut, meis obiectionibus auditis, quecunque insuper, seu ex ipsius Berengarii libri seu ex multorum interrogationibus, quibus de hac re multoties interrogatus es, seu ex teipso, iure tibi opponi posse perpenderis, non reticescas.


GUITMUNDUS.

Que mihi super his sacramentis, et quemadmodum  coram Deo conscientia loquitur, quantum satis esse uidebitur, iuuante Domino propalabo; sed ut totius erroris causam exortumque plenius noueris, primum de uiri moribus et doctrina perpauca dicamus.


ROGERIUS.

Rem profecto congruam dicis: nam quoddam ueluti  pondus, nescio cuiusmodi grauitatis eius et antique doctrine fastum, nonnulli attendentes, eum imitari maluerunt.


GUITMUNDUS.

Is ergo cum iuueniles adhuc in scholis ageret annos , elatus ingenii leuitate, ipsius magistri sensum non adeo curabat, condiscipulorum pro nichilo reputabat, libros insuper artium contemnebat. Sed cum per se attingere philosophie altioris secreta non posset, neque enim homo ita acutus erat , nouis saltem uerborum interpretationibus quibus etiam nunc nimirum gaudet, singularis scientie laudem sibi arrogare, et cuiusdam excellentie gloriam uenari,  qualitercunque poterat, affectabat: factumque est ut pompatico incessu, sublimi pre ceteris suggestu, dignitatem magistri potius simulans quam rebus ostendens, profunda quoque inclusione inter cucullum, ac simulatione longe meditationis, et uix tandem satis desiderate diu uocis lentissimo quodam quasi plangore incautos decipiens, doctorem sese artium pene inscius profiteretur. Sed postquam a D. Lanfranco in dialectica de re satis parua turpiter est confusus, cumque per ipsum D. Lanfrancum uirum eque doctissimum liberales artes Deus recalescere, atque optime reuiuiscere fecisset, desertum se iste a discipulis dolens, ad eructanda impudenter diuinarum Scripturarum sacramenta, ubi ille adhuc adolescens aliis eatenus detentus studiis nondum  adeo intenderat, sese conuertit. Sed et ibi insipiens, quippe in maleuolam animam non introibit sapientia , et ea quorum nouitate omnium corda permoueret, atque ad se omnium oculos traheret, studiose perquirens, maluit esse sub aliqua admiratione hominum hereticus, quam sub oculis Dei priuate uiuere catholicus. Tunc illa quibus mundanis  hominibus, et si inulte, licet semper peccare cupientibus, placeret, aperuit: legitima uidelicet coniugia, quantum in ipso erat destruens, et paruulorum baptisma euertens; ita ut in altero pessimis hominibus diabolus per os eius licite omnibus feminis abutendum esse; in altero, cassato baptismate infantie in profundum omnium malorum, utpote postmodum baptizandis, impune ruere suaderet. Lege epistolam Leodiensis episcopi contra Berengarium ad Henricum regem Francorum, et eisdem pene uerbis eadem ipsa ibi scripta reperies. Illis sane diebus et hanc quoque  est ausus dementissime propinare blasphemiam, ad hoc etiam hic diabolo militans, ut ablata ueritate Dominici corporis, peccare uolentes,  nulla reuerentia, nullus mutus percipiende sacre communionis ab aliquo scelere reuocaret. De ceteris sane impietatibus, quas satis multas per id temporis euomuit, nunc te remorari nolo. Ita igitur huius initium pestis accepimus. Nunc autem qualiter et per quos tantisper retenta sit, qualiter etiam et per quos expugnata et damnata sit: ut ortu atque processu, casu quoque cognito, quid de illa sentias, melius noris, nisi longum putes, aperiam.


ROGERIUS.

Imo uero sitibundus hec audiam. Multum enim ad rem propositam existimo profutura.


GUITMUNDUS.

Cum igitur superiores blasphemias, primam quidem  propter iniurias matrum, ceterorumque effectuum, secundam uero propter damnationem paruulorum suorum, nec aures etiam pessimorum sustinere possent, ipse uero in Scripturis sacris locum tuendi eas nullum penitus inueniret, maxime disputante contra eas copiosissime beato Augustino , in hanc se defensandam totum contulit; ubi et quodam uelut testimonio sensuum niti uidebatur: nec tam copiosissime ab aliquo sanctissimorum Patrum  contra hanc disputatum sentiebat. Aucupatis ergo nonnullis uelut ratiunculis , adhibitis quoque paucis male intellectis a se capitulis Scripture sacre, que multis errantibus laqueus est mortis, per egenos scholasticos, iam per alimoniam qua sustentabat eos, et per suos dulces sermones corruptos, quaquauersum potuit, clanculo huius tanti mali nefandissimum uirus effudit. Si qui autem preterea aliquo modo receperint eum, hi sunt qui ex apostolica sententia territi qua dicitur: Qui manducat et bibit indigne, iudicium sibi manducat et bibit , communionem sacram, quam pro ecclesiastico more sumere coguntur, mallent aut nullam aut non tantam esse, quam eius metu se a flagitiis aliquatenus temperare. Ita igitur et per tales exsecranda pestis  paululum adoleuit. Mox ergo incipientibus his palam audiri, catholici uiri grauiter commoti, atque intolerabiliter ferentes, presidente per semetipsum beatissime memorie domino papa Leone, uercellis concilium ponunt. In quo etiam per nos aliqua dici cupis; iam nunc que tibi proponenda uidentur expone.


ROGERIUS.

Berengarius et qui eum sequuntur, asseuerant Eucaristiam Domini non esse uere substantialiterque corpus et sanguinem Domini, sed sola uoce sic appellari, pro eo quod tanquam umbra et figura significatiua sit corporis et sanguinis Domini. Nec de hoc mouerer adeo, si, carnaliter sapientes, secundum  sensus fallerentur, nisi quod nonnullas, ut supra memorasti, ratiunculas obtendere, et eas ex quibusdam beati Augustini sententiis munire uidentur. Aliqua etiam uerba Domini Saluatoris iactitant, ex quibus infirmi scandalizari forsitan possint. Ac primum ipsas ratiunculas, deinde auctoritates ponam. Natura, inquiunt, hanc mutationem non patitur. Cumque affertur eis scriptum, quia omnia quecunque uoluit Dominus fecit , sed hanc, inquiunt, mutationem noluit. Absit enim ut fas sit Christum dentibus atteri, aut partibus dissipari, sicut ista dentibus atteruntur et in partes dissipantur. Ad hec, si placet, interim responde, postmodum uero cetera proponam, quo diligentius opere distributo, singulis a me propositis responsa  tua comparando, mihi ad unguem de omnibus intelligam satisfactum.


GUITMUNDUS.

Quoniam quidem superius postulasti ut tuis inquisitionibus, si qua mihi uiderentur addenda, superadderem, cognosce primum quia non omnes qui de istis sacramentis errant, una incedunt uia erroris. Nam Berengariani omnes quidem in hoc conueniunt quia panis et uinum essentialiter non mutantur, sed ut extorquere a quibusdam potui, multum in hoc differunt, quod alii nichil omnino de corpore et sanguine Domini sacramentis istis inesse, sed tantummodo umbras hec et figuras esse dicunt. Alii uero, rectis Ecclesie rationibus cedentes, nec tamen a stultitia recedentes, ut quasi aliquo modo nobiscum  esse uideantur, dicunt ibi corpus et sanguinem Domini reuera, sed latenter contineri, et ut sumi possint quodammodo, ut ita dixerim, impanari. Et hanc ipsius Berengarii subtiliorem esse sententiam aiunt. Alii uero non quidem iam Berengariani, sed acerrime Berengario repugnantes, argumentis tamen eius, et quibusdam uerbis Domini paulisper offensi  solebant olim putare quod panis et uinum ex parte mutentur et ex parte remaneant. Aliis uero irrationabilem istorum sensum longe horrentibus, eadem uerba Domini, quibus isti mouentur, non satis apte intelligentibus, uidebatur panem et uinum ex toto quidem mutari, sed cum indigni accedunt ad communicandum carnem  Domini et sanguinem, iterum in panem et uinum reuerti. Quorum omnium erroribus, sicut Dominus dederit, obuiare tentabimus.

Nunc primum Berengarianis utrisque respondeamus. Isti etenim, licet inter se diuersi sint, contra nos tamen unam habent pene sententiam, et argumentis nituntur eisdem. Utrique enim nichil de pane et uino mutari essentialiter asserunt. Nunc argumenta eorum uideamus, ac primum quid de natura asserant discutiamus. Nam cum dicunt, Non potest hanc mutationem natura pati, aut absolute et absque ulla exceptione dicere hoc habent ut nullatemus scilicet, nec uolente Deo hoc possit, aut cum aliqua exceptione. At si absolute et absque ulla exceptione dicunt, primum quidem uoluntatis Dei manifestos  aduersarios se esse declarant, dum ei aliquid impossibile esse confirmant. Ipsi denique seipsos destruunt, quoties illum, quem dixisti, psalmi uersiculum canunt: Omnia quecunque Dominus uoluit fecit . Nam si uersum hunc non recipiunt, frustra eum canunt; nec iam Dominum omnipotentem credunt, cui uolenti naturam aliquam resistere posse contendunt. Si autem omnipotentem non credunt, nec Deum credunt. Non enim uere Deus est qui quod uult non potest. Sed Deum ipsi, ut puto, credere se non negant. Recipiant igitur, quia omnia quecunque uoluit Dominus fecit. Simul ergo necessario recipiant quoniam hanc mutationem ut possit natura pati, si uoluit, Dominus fecit. Si enim ipsa omnium rerum natura cum omnino nichil esset,  uolente Deo factum est ut esset, et in tot rerum uarias species formaretur, quomodo panis et uini natura iam existens uolenti Deo resistet, ut uel in unum aliud non transferatur? Perridiculi homines, qui, dum se defensitare naturam existimant, uim nature se potius ignorare demonstrant! Nam, sicut tu ipse testaris, qui per artem medicine ciborum naturas et hominum nosti, quotidie natura panis quem comedimus, et uini quod bibimus, naturaliter in nostram carnem et nostrum sanguinem transmutatur. Quod si tantum potest uenter hominis seu etiam cuiuscunque animalis, ut panem et uinum, uel quoscunque cibos intra se clausos, in uiuam carnem et uiuum sanguinem quotidie mutet, nonne  tantumdem, si uult, poterit presentie sue maiestatis, et uirtute uerbi sui Deus, ut uidelicet in carnem et sanguinem suum panem uinumque tranformet. Quod si uel tantum uolunt Christiani concedere Deo quantum concessit paganorum magnus philosophus Plato, qui rerum naturam dixit esse id quod uult Deus, quid unquam erit absurdius quam id quod uult Deus Deo uolenti contraire? Quapropter isti, nisi omnino careant corde, nunquam ita absolute dicent naturam mutationem pati nisi Deus uelit; frustra ergo hoc quasi magnum aliquid contra nos asserunt. Nihil enim prorsus per hoc contra nos agunt. Nemo enim Christianorum credit hanc fieri mutationem nisi per Dei uoluntatem. Desinant igitur inaniter dicere: Natura non patitur; et id tantummodo  an Deus hanc mutationem uelit, requiramus. Sed, absit, inquiunt, ut unquam hoc Deus uelit! Non enim fas est Christum dentibus atteri. Ego uero in primis quero quid dicant significare atteri. Si enim intelligunt atteri, uelut pressius tangi aut fortius premi, quero quare non sit fas Christum dentibus atteri? Nam si idcirco hoc ipsum non est fas, quia non possit fieri, eadem ratio est quam de natura dicunt, scilicet quia natura non potest pati. Et nimium uana ratio. Nulla quippe rerum impossibilitas potest impedire uoluntatem Dei. Deinde quare non possit dentibus premi, qui manibus Thome et post resurrectionem potuit attrectari? Et sancte mulieres, quibus occurrit post resurrectionem, scriptum est quia tenuerunt pedes eius. Nulla  namque ratio est ut non possit tangere dens quod tangit manus; nam sicut ad manus, ita et ad totum corpus pertinet tactus. Quare quidquid tangit manus, potest et toto corpore tangi: potest igitur et dentibus tangi. Porro quod potest uel leuiter tangi, cum solidum corpus sit, cur non possit etiam fortiuscule tangi, quod est atteri? Si ergo corpus Domini post resurrectionem manibus Thome apostoli et sanctarum mulierum potuit tangi, cur hodie a credentium dentibus non possit uel leuius uel pressius tangi, id est atteri, nulla obstare ratio uidetur. Porro autem si idcirco dicunt non esse fas Christum dentibus atteri, non quia impossibile est, sed eo quod indignum uideatur; quero iterum quare indignum debeat uideri? An quia nimium Christus humiliari uideatur?  Sed qui dedignatus non est ob salutem fidelium, uirgis infidelium, corona spinea, cruce, clauis, lancea, nimis irreligiosissime quantum in ipsis erat, atteri, sicut scriptum est, Attritus est propter scelera nostra , is pro salute eorumdem fidelium dentibus ipsorum dedignatur religiosissime, in quantum ualent atteri? Si enim id quod erat indignius pro nobis pertulit, quomodo quod minus indignum est dedignabitur pati? Maxime cum sicut oportuit Dominum Iesum Christum, in ligno suspendi, ut mors que per lignum uenerat, per lignum crucis uinceretur, ita oporteat reuera Christum manducari, ut, quia ueteres homines non umbram fructus, sed ipsum fructum ligni uetiti uere comedendo mortem  susceperunt, noui homines non umbram, sed ipsum qui in ligno pependit obedientie, id est crucis, uere comedendo mortem euadant et uitam sumant. Quod mysterium Isaias prophetasse uidetur, ubi ait: Faciet Dominus exercituum omnibus populis in monte hoc conuiuium pinguium, conuiuium uindemie pinguium medullatorum, uindemie defecate; et precipitabit in monte isto faciem uinculi colligati super omnes populos, et precipitabit mortem in sempiternum . Propheta in Ierusalem erat. Quid est ergo dicere, in monte hoc, nisi ubi crucifixus est Christus? Et quid est, conuiuium faciet omnibus populis, nisi quia illud quod pependit ibi, manducant omnes populi? Quid in pinguibus istis medullatis, nisi carnem gratia Spiritus sancti pinguissimam, in qua habitat  plenitudo diuinitatis corporaliter?  Quid in uindemia defecata, nisi sanguinem sanctum, qui in specie uini bibitur, signat? Et quid nobis per istud conuiuium fiet? Precipitabit, inquit, mortem in sempiternum. At fortasse immundi sunt dentes. Sed Apostolus ait: Omnia munda mundis . Igitur neque dens, neque aliud quidquam immundum est Christo. Certe sordidiores uidentur manus esse quam dentes. Manibus quippe multas sordes tangimus, quas admouere dentibus horremus. Qui ergo se palpandum et post resurrectionem manibus obtulit, dentes propter immunditiam non uitabit. At fortasse metuunt isti Saluatorem ledere dentibus attrectando, quem ledere non metuunt procaciter mentiendo. O! destruat Deus ad salutem inimicos defensores, si  hoc scire nesciunt, quia caro Domini resurgentis, quod nature erat, retinuit, quod infirmitatis, amisit. Tangi namque naturale est carni, ledi autem infirmitatis est. Ita ergo potest Christus etiam dentibus tangi, ut quacunque pressura dentium iam non ualeat ledi. Quare quoniam nec ulla obsistit impossibilitas, nec Christi abhorret humilitas , cum neque per hoc ulla immunditia Saluatori, uel lesura timenda sit, nullaque occurrat alia ratio cur nefas sit Christum dentibus atteri. Si atteri accipitur quasi pressius tangi, nichil prorsus contra nos ualet quod uanissime iactitant, dicentes: Non est fas Christum dentibus atteri. Porro si atteri intelligunt quasi comminui uel frangi: tunc iam non due, sed una  sola ratio est, quod dicunt dentibus atteri, et partibus dissipari, nisi quia plus est partibus dissipari, quam dentibus atteri; et ita intelligendum est tanquam si dicerent: Non est fas Christum in partes dissipari, uel dentibus atterendo, id est comminuendo, uel ullo alio modo.

Hoc equidem et nos confitemur: scilicet, quia non est fas Chistum ulla quidem uiolentia, siue dentibus, siue alio modo per partes dissipari. Si uero illi cui omnia possibilia sunt , altissima et inscrutabili consilii sui ratione placet, ut corpus suum per partes ipse diuidere possit, ita duntaxat, ut iam ultra non moriatur, neque ledatur, neque ullam corruptionem patiatur  quis impossibile hoc audeat  estimare? Quod igitur inferunt quia ista sacramenta dentibus atteruntur, et in partes dissipantur; si atteruntur, ponant quidem quasi diminuuntur; respondemus: Quoniam si ei, cui nichil impossibile est , et qui de omnibus rebus quidquid uult facere potest, sicut dictum est, placet ut non quidem per nostram uiolentiam, sed per suam in nostro ministerio uoluntatem, corpus suum sine morte uel lesione, uel aliquo sui incommodo in istis sacramentis diuidatur, et per partes distribuatur: si et nos ita credimus, nemo super hoc inconueniens aliquod ualeat adnotare. Eius quippe hic  caro in populi salutem partitur. Si autem ei non placet, ut sine aliquo sui incommodo,  caro eius possit per partes diuisa distribui; tunc nos ista neque dentibus minui, neque per partes aliquo modo credimus dissipari. Et tunc nobis intelligendum est hoc quod dicitur: Eius caro in populi salutem partitur, dictum esse non quia partiendo minuatur, sed propter similitudinem fractionis, sicut immolari quotidie dicitur: Christus propter similitudinem passionis. Licet enim hec magni causa mysterii sacerdos quasi diuidere uideatur, nos tamen Dominum et Saluatorem nostrum, quando corpus eius uenerabile fidelibus distribuitur, non se per singulos diuidentem, sed participatione sui in diuersos credere debemus uenientem. Possumus quoque dicere tantumdem esse in una quasi portiuncula, quantum erat in hostia tota. Sicut de manna  legitur, quia nec qui plus collegerat, habuit amplius, nec qui minus collegerat habuit minus . Ita ergo tota hostia est corpus Christi, ut nichilominus unaqueque particula separata sit totum corpus Christi. Nec tamen tres particule separate, sunt tria corpora, sed unum corpus. Nec ipse etiam particule a se tanquam plures differunt, quia quod corporis totius una est, hoc et cetere sunt. Itaque iam nec plures particule dicende sunt, sed una potius hostia integra et indiuisa, licet officio sacerdotis uideatur quasi diuidi, propter magnum, ut dixi, mysterium, quod ita oportuit celebrari. Similiter et si dentibus, uel aliquo alio modo hec frangi uidentur, intelligimus non hec frangi; quia nichil aliud in toto, quam in qualibet uelut particula separata  credimus contineri. Ne autem me quis existimet hanc sententiam ex meo sensu commentatum: prefationem istam, que per totum pene orbem Latinum, inter Epiphaniam et Septuagesimam, in quadam die Dominica habetur, hic supposui hec continentem: Aeterne Deus: et tibi hanc immolationis hostiam offerre, que est salutifera, et ineffabile diuine gratie sacramentum: que offertur a plurimis, et unum corpus Christi, sancti Spiritus infusione perficitur. Singuli accipiunt Christum Dominum, et in singulis portionibus totus est; nec per singulos minuitur, sed integrum se prebet in singulis. Propterea ipsi qui sumimus communionem huius sancti panis et calicis, unum Christi corpus efficimur. Eusebius Emissenus ita dicit: uetus narrat historia: Nec qui  plus collegerat, habuit amplius, nec qui minus parauerat, reperit minus : eo quod Eucaristie sacra perceptio non in quantitate, sed in uirtute consistat. Quod corpus sacerdote dispensante tantum est in exiguo, quantum esse constat in toto: quod dum Ecclesia fidelium sumit, sicut plenum in uniuersis, ita integrum esse probatur in singulis. De quo sensu apostolica sententia deriuata est, dicens: Qui multum habuit, non abundauit, et qui modicum non minorauit . Si forte esum panis esurientibus apponeremus, non ex toto perueniret ad singulos, quia particulatim et minutatim proportione sua unusquisque presumeret. De hoc uero pane cum assumitur nichil minus habent singuli,  quam uniuersi. Totum unus, totum duo, totum plures, sine diminutione percipiunt; quia benedictio huius sacramenti scit distribui, nescit distributione consumi. Idem quoque dicimus, et si mille misse eodem tempore celebrentur. Nam ita in singulis totum credimus esse Christum, ut nec plures Christos, nec diuisum Christum faciat aut sacerdotum diuersitas aut locorum. In quo quidem illi contra nos esse non possunt, qui corpus Domini in omni missa adesse inuisibiliter credunt. Nam cum simul mille celebrentur misse, et sicut ipsi consentiunt, in omni missa est totum corpus Christi  aut mille tunc erunt Christi corpora, aut fatebuntur nobiscum, uno eodemque tempore, mille in locis  unum idemque Christi corpus totum et indiuisum posse haberi. Sed mille Christi corpora nec ipsi dicunt. Restat ergo ut in mille missis eodem tempore, unum idemque corpus Christi et indiuisum esse credere debeant. Similiter igitur et in una hostia, et si uideatur quasi in plures partes diuidi: nullam tamen in eis diuidi carnem attendimus, quia quod omnes simul iuncte, idipsum singule separate sunt, totum Christi corpus. Nec cuiquam incredibile id debet uideri. Quotidiano enim experimento cognoscimus quia intellectus noster, id est uerbum cordis nostri, cum illum quodammodo uoce uestimus, ut qui in corde nostro latens nobis solus cognitus erat, per uocem aliis etiam manifestari possit eodem tempore et totus in corde nostro  remanet, et totus eque mille hominibus cum assumpta uoce sua quantum in se est, ita apparere potest, ut non solum ipse simul omnium corda collustret, sed aures etiam cunctorum ipsa qua uestitus est uoce, eodem tempore tota et indiuisa perstringat. Si igitur humano uerbo Deus tantum prestitit ut non solum ipsum, sed etiam uox, qua quodammodo uestitur, ad mille homines eadem simul totaque pertingere ualeat: nemo hoc ipsum de omnipotentis Dei unico et omnipotente et ceterno uerbo, et de carne eius, quam similiter ut nobis ipsum uerbum appareret, uestiuit, et si capere non possit, habere incredibile debet, quod de fragilissimo et transitorio uerbo hominis et momentaneis uocibus uixque existentibus et nunquam preualet  capere, et tamen pene semper experimento habet. Ipsam certe animam nostram corpore quod corrumpitur aggrauatam, non particulatim per singula corporis membra diuidi, sed in singulis portiunculis totam atque integram contineri beatus Augustinus ualidissime probat. Qui ergo hanc nostre anime potentiam prebuit, ut una eademque et indiuisa in singulis quibusque particulis sui corporis, eodem tempore tota consistat: quare sue proprie carni id dignitatis si uult dare, non ualeat, et ipsa in diuersis sui cuiusdam corporis, quod est Ecclesia, partibus, tota simul et indiuisa possit haberi: cum sicut anima nostra uita est corporis, ita sit Ecclesie  uita  caro Saluatoris. Per animam quippe fit ut corpus utcunque temporaliter uiuat: per carnem uero Saluatoris agitur ut Ecclesia non quomodocunque, sed beate in eternum uiuat. Cum uero sapientissimus Salomon cunctas res esse difficiles dixerit , ita ut explicare eas homo non possit, nonne insanienti quam simillimus est qui hec diuina arcana discutere ad oculum uiolenter querit? Omnes enim creature Dei miracula nobis inexplicabilia sunt; Christus uero inter omnia aut pre omnibus miraculum singulare. Si igitur potest Christus efficere  ut unaqueque separata particula sit totum Christi corpus, et tamen omnes separate, non plura sint corpora, sed unum corpus: quemadmodum uox mille hominum percutit aures, et  apud unumquemque tota est, nec tamen plures dicuntur, sed una sola: et quemadmodum tota anima mille corporis humani replet particulas, et cum se totam prebeat singulis, non plures tamen, sed una est anima; ita iam nulla ratio propter huiuscemodi quasi partitiones obstare uidetur, ut non possit aut uelle non debeat Christus panem et uinum, sicut et ipse docuit et Ecclesia credidit, transferre in corpus et sanguinem suum.


ROGERIUS.

De mille missis, que eodem tempore celebrari possunt, uideris mihi rem quidem ualde difficilem sufficienter et satis idonee declarasse. uerumtamen in partitione unius hostie adhuc paulisper hereo, quoniam quod prius unum tantummodo uideo, id, me  partiente, ita in plura diuidi cernitur, [ut] unaqueque portio minor quam illud quod erat integrum, uideatur. Si enim non mea ui, sed sua sponte hostia diuideretur, aut post diuisionem magnitudo integre non uideretur immutata; iam satisfactum mihi esse crederem, quod et unaqueque portio et omnes simul absque ulla diuisione unum integrum corpus esse possent.


GUITMUNDUS.

Si de mille missis que uno tempore celebrantur satis estimas declaratum, mirum est quod de una hostia ita possis moueri. Nam sicut hic, priusquam partiaris hostiam, tantummodo unam uides; ita priusquam mille celebrentur misse unum tantum Christi corpus in celis, et si non oculis, mente  tamen uel fide cernis. Et sicut opere tuo putas hostiam diuidi, sic putari potest sacerdotum opere fieri ut corpus Christi, quod in celis unum est, mille in locis simul teneatur. Sed absit hoc, ut uel illorum opere, uel tuo, unus Christus per plures locos uel partes diuidatur! quia ipse est qui in opere uestro, non quod uester uisus estimat, sed quod ipse uult operatur. Nam sic uiolentia Iudeorum uidebatur mori, et tamen ipse dicit: Nemo tollit animam meam a me, sed ego pono eam a meipso . Ita ergo cuiuslibet fortasse uiolentia putatur frangi: nec tamen quod carnalis estimat sensus, sed quod ipse uult Christus credendus est operari. Sicut sane post partitionem hostie singula tibi minora uidentur quam hostia integra; ita in omnibus missis  minus apparet corpus Domini quam in celis esse credatur. Sed hoc tantum [totum] secundum sensus; qui sicut in multis rebus aliis sepe, ita in hac re semper falluntur. Sed nunquid si hoc capere non potest oculus carnis, exstinguendus ideo est oculus mentis? Cum enim Maria Magdalene ad monumentum Domini plorans, ipsum Dominum cerneret; nunquid non ipse reuera iehsu erat, quia illa secundum oculos decepta hortulanum se uidere putabat?  Aut cum ipse die resurrectionis sue, duobus discipulis ambulantibus in uia Scripturas tanquam peregrinus exponeret, nunquid aliud quam ipse erat; quia scriptum est: Oculi eorum tenebantur, ne eum agnoscerent?  Aut cum discipuli in mari laborantes, eum super  undas cernerent ambulantem; quis audeat dicere non ipsum uere fuisse, quia ipsi deceptis oculis phantasma esse putauerunt?  Sed et secum in naui iam positum uidentes, et miraculum eius in sedato mari admirantes, sicut ex Euangelio potest coniici, non cognouerunt eum donec ad terram uenirent. Sic enim scriptum est: Cumque egressi essent de naui, continuo cognouerunt eum . Quibus ex uerbis potest  coniici quod in naui, fortassis obstupefacti adhuc recenti miraculo, aliqui non cognouerunt. Quid igitur? Nunquid putandus est eos ioculariter delusisse? Absit! Ipse enim ubique idem erat; ipse ubique ueritas erat; ipse ubique sapientia erat. Sed  nobis per hec oportebat ostendi quoniam, quandiu cum Maria flente, uelut ad monumentum Domini stamus , nosmetipsos mortificando  et mortem Domini donec ueniat annuntiando , quandiu in uia positi peregrinamur a Domino , quandiu in mari huius seculi laboramus, et uentus nobis tentationum contrarius est, quandiu ambulamus per fidem, et non per speciem : quamuis plorantes ad monumentum suum semper Dominus consoletur, quamuis in uia positis semper Scripturas exponat, quamuis turbatos in mari tranquillet, quamuis presens nobiscum sit semper in naui sancte Ecclesie usque ad consummationem seculi; non tamen habemus eum cernere nisi in peregrina specie, maxime oculis  carnis; licet non aliud quam ipsum habeamus in his sacramentis. Et merito. Nam quia fructus mortifere arboris antiquis hominibus spirituales ueracesque oculos clauserat, carnales fallacesque aperuerat; iustum est ut fructus uiuifice crucis nouis hominibus ipsos carnis oculos claudat, et ueraces mentis oculos, quibus ueritas uidetur, aperiat. Quemadmodum igitur egrotanti palato, amara censenti que sano dulcia sunt, nemo sanus credit; ita infirmis carnalibus oculis contra sanatos mentis oculos, de ipsa medicina interioris luminis iudicantibus, nemo nisi insanus consentit. Nam et res hec tanta est, ut infirmo uisu non ualeat comprehendi, et fidem nostram ita utilius est interim exerceri; ut per hoc uidelicet quod contra uisum carnis in hoc  tam necessario sacramento agitur, discamus uisibilia transcendere, ad inuisibilia festinare, et tenere certius occulta, que nunquam mentiens ueritas docuit, quam que coram nobis fallax oculus pandit. Quapropter quoniam tibi ostensum est idem esse in particulis unius hostie quod est in pluribus missis que simul celebrantur, de quibus satis declaratum esse dixisti, nec secundum uisionem oculorum carnalium debere te iudicare euangelicis exemplis et ratione monstratum est. Utrum satis adhuc dictum arbitratis, expone.


ROGERIUS.

uideris equidem mihi, fateor, sincere fidei ueritatem congrua prosequi ratione: ueruntamen, illud, quod me aliquo modo adhuc rodit, non tacebo. Superius  quippe dixisti quia sacerdos uidetur quasi diuidere hostiam propter mysterium, quod ita celebrari oportet. Si ergo uiderem quod hostia postquam est consecrata, iam non posset amplius diuidi, nisi ob mysterii gratiam, quod sicut dixisti, ita oportet celebrari: omnem prorsus disputationis tue seriem inconcussa ueritate ratam esse confiterer. Sed quoniam quilibet nullius consideratione mysterii prout uult, sibi eam diuidere posse uidetur: adhuc nescio quas hinc cogitatio mea tenebras sustinet, quas et expellere gestit, et tamen libere omnino non ualet.


GUITMUNDUS.

Si plene animo supra dicta reuoluas, nichil hinc  tenebrarum, ut estimo, tibi residere cognosces. Nam sensus persepe falli, cum ueterum philosophorum multa argumenta tum quotidiana experimenta plenissime docent. Aeque enim, ut ait Betius, sensus et in maximis et minimis confunduntur. Unde fit ut, de his in quibus confunduntur, merum sincerumque iudicium habere non possint. De mediocribus quoque rebus non iuxta rerum ueritatem, sed pro affectu iudicant sentientis. Sano namque cuiuis comedoni, si multum esuriat, etiam amara dulcia uidentur; egroto autem, aut multum saturo, etiam dulcia sunt amara. Item si quis deformis alicuius scorti amore depereat, nonne illa talis forma oculis eius summe gratissima est, cum omnium pene intuentium, quorum mens eadem miseria captiuata non est, non mediocriter uisus offendat? Remum in  aqua, si interrogas oculos, fractum asserunt, quem mox extractum mansisse integrum testantibus oculis ratio probat. Quid de iudicio aurium? quandoquidem illa que in auribus sobrii absurdissima resonat, lasciuum quemlibet mimum cantilena mollis oblectat. Sed quid in his diutius immoror? Quis enim mirari debeat si sensus exterior frequenter fallitur, cum interior atque omnium iudex sensuum animus, nisi hunc Dei gratia regat, toties et tantum periclitetur? Ex quo fit ut, contra rationabilem sancte Ecclesie fidem, per hoc quod infirmus et lippus oculus se uidere putat, nullatenus debeas impediri; quandoquidem eos, quos inobedientie cibus oculos aperuerat , per hunc obedientie cibum oportere  claudi credo iam retines, ut uidelicet per spiritalem uitalemque cibum restitutis spiritualibus, quos carnalis ille ac mortifer clauserat oculus, iam non secundum carnem sapiamus  ad mortem, sed, reuelata facie, que sunt spiritualia contemplemur ad uitam eternam. Atque ita quandiu in agone fidei certamus, quandiu peregrinamur a Domino, fidem nostram sedulo conuenit exerceri, quatenus exercendo erudiatur, erudiendo pascatur, pascendo augeatur, augendo perficiatur, perfecta coronetur. Quod autem fidei id exercitium esset, uel quod pro exercitio suo meritum tanti sacramenti fideles haberent, si sacram hostiam non posse, nisi per sacerdotem et in missa solummodo diuidi, manifeste et quorumlibet oculis pateret. Quis  non uel infidelium pro tam euidenti miraculo, magis quam pro ratione fidei consentiret? Denique manifesta miracula non propter fideles, sed propter infideles dicit Apostolus fieri; hec autem sacramenta non sunt infidelium, sed fidelium . Unde nec infidelibus fas est illa distribui, sed nec etiam pandi. Non igitur infidelibus per aperta miracula pateant, soli uero fideles non carnis intuitu hec, sed mente cernant. Nam et ipse Dominus noster iehsu Christus sacramenta hec, mysterium fidei appellauit. Ut quid ergo mysterium, nisi quia occultum? Ut quid fidei, nisi quod hoc non carnis oculo, sed intuitu fidei conuenit contemplari; nam, sicut sanctissimus ait Gregorius, non habet fides meritum, cui humana ratio prebet experimentum. Si igitur  de fallacia carnalium sensuum, qui nec de rebus paruis, et que ipsis patere sensibus solent, nedum de maximis et occultis contra rationem credendi sunt, euidenter accepisti, si spirituales sensus ad spiritualia sacramenta aperiri, carnales uero claudi oportere didicisti, si denique tibi de mysterio fidei sic infidelibus occultando, fidelibus autem pro exercitio suo merito crescentis fidei plurimum profuturo, satisfactum est; nullis, ut arbitror, hic amplius tenebris improbe tergiuersationis te inuolui decet. Ad summam, quis possit edicere uel mente capere, quanta etiam nostre carnis post resurrectionem futura sit gloria, quanta potentia? Immutabimur enim, et corruptibile hoc induet corruptionem,  et corpus nunc animale surget spirituale , dabiturque nobis quod oculus non uidit, nec auris audiuit, nec in cor hominis ascendit . Cum igitur uel extremi cuiuslibet homunculi caro quantam sit habitura potentiam nulla nunc possit comprehendere ratio, tu de corpore Saluatoris impudenter et carnaliter, iuxta sensus disputas, quod pre se ineffabiliter omnes angeli uenerantur? Certe enimuero quidquid humano intellectui occurrit nobis posse dari, minus est aut nichil, ad illud quod promittitur nobis. Cum igitur nos accepturos esse credimus quod nunc scire quomodo possit fieri, nisi quia Deo omnia possibilia sunt non ualemus, tu de omnipotentis Dei corpore, quoniam quecunque aguntur pre oculis bestialibus non habes, infantiliter  garrire non cessabis? Proinde consideratius supradicta retracta, et fidenter tene, aut Dominum Deum nostrum carnem suam sine ullo eius incommodo per partes ineffabiliter posse distribuere, aut, si id ei non placet, sacramenta sue mense, uel secundum rationes quas diximus, uel secundum alias, si Deus tibi dederit forsitan meliores, licet oculorum carnalium infirmitati aliter uideatur, tamen indiuisa manere. At si illud quod prius dixi Domino placet, fas est ergo non per uiolentiam quidem nostram, sed per dignationem suam Christum secundum carnem dentibus atteri et per partes corpus eius fidelibus ministrari. Si uero non placet, nichil nobis inconueniens de diuisione sacramentorum et dissipatione debet obiici que possunt,  ut diximus, rationabiliter indiuisibilia et indisseparabilia comprobari.


ROGER.

Ita fateor; cunctis que opposui tua competenter occurrit ratio, ut per omnia gaudeam, et nichil ex his reliquum uideam in quo iustum putem te debere a me amplius fatigari.


GUITMUNDUS.

Illud sane scrupulum mouet aliquibus, quominus hanc mutationem posse fieri credant, quod ex solido nature cursu nulla fere ex toto simillima occurrit mutatio. Nam cum aliquid substantialiter transmutatur in aliud, in id utique transire solet, quod non existebat prius, uerbi gratia, uirga Moysi mutata est in serpentem , que ante non  erat serpens, sed tunc cepit esse serpens; quando uero dicimus mutari panem, non in carnem que nondum fuerat caro, sed in eam que iam erat Christi caro, sine ullo carnis ipsius Dominice cremento mutari confitemur. Et nos equidem ad intelligendum nobis in hoc seculo difficilem mutationem hanc non negamus, non tamen ad credendum. Sed quorsum id? Non enim idcirco magnum hoc atque saluberrimum credere non debemus, si in hac uita, quomodo fiat, capere non ualemus, cum necessario multa fide teneamus, quibus nostra cecitas, aut multo magis, aut certe non minus repugnare uidetur? De prouidentia namque et libero arbitrio, cum utrumque fideliter teneamus, et utrumque teneri  oporteat, ita sibi rationes humane uidentur altrinsecus obuiare, ut potius utramque [utrumque] uicissim destruant, quam uel alterum esse concedant. Nulla mens hominis potest capere quomodo id quod in uno loco totum est eodem tempore totum esse possit in altero, cum de uoce tamen hominis, id omnes teneant; animam quoque singulis inesse membris simul totam, beatus Augustinus inexpugnabili ratione confirmet. Et ecce omnium rerum creatio creditur, cum tamen ab homine non capiatur. Quis enim, ut de compendio loquar, ualeat capere illud quod primo factum est, quando habuit fieri? Quod enim adhuc omnino non est, non fit; fieri enim iam ad esse pertinet. Postquam autem est, non fit; iam quippe est. Sed nec inter esse et non  esse, illud quod primum factum fuit, potest esse aliquid. Nam illud aliquid quod interesset, primo factum esset; illud uero alterum posterius. Quando ergo id quod primo factum est, habuit fieri? habuit tamen. Quod enim non caret initio nullatenus esset, nisi fieret. Ipse quippe dixit et facta sunt . O admirabile fieri quod necessario creditur, et nullo cogitatu comprehenditur! At si quis hec absurde ratiocinari me estimat, eique hec omnia displicent, dicat uel ipse quod placet, et inueniet se certe in omnibus uerbis, in cunctis etiam cogitationibus suis, si tamen subtiliter aduerterit, de rerum primis initiis, deficientem. Hec itaque cum fidem necessario exigant, discussionem omnimodo non admittant, ad ipsius auctoris corpus, nonne rationabiliter  expetunt simplicem creditorem, arguunt improbum discussorem? Hinc sane disputationis quoque huius recolere decet initium. Proposueramus nempe ita, ut cum dicunt naturam non posse mutationem hanc pati, uel addi paterentur, nisi Deus uelit, uel non. Si non patiuntur hoc addi, sed preter exceptionem asserunt id naturam non posse pati, etiam si Deus uelit, non ergo credunt quia omnia quecunque uoluit Dominus, fecit. Si autem non credunt quoniam omnia quecunque uoluit Dominus fecit, primum quidem Scripturas canonicas, quas fsequentissime et ipsi recitant, imo eum cuius sunt Scripture, uidelicet Deum, despiciunt; deinde uero ipsum Deum nec omnipotentem, nec Deum credunt. Non enim uere omnipotens, aut uere Deus  est qui quod uult non potest. Sed quoniam hec et apud ipsos nefandissima sunt, fateantur necesse est quoniam omnia quecunque uoluit Dominus fecit. Et hanc igitur mutationem quamlibet nobis difficilem, si facere uoluit Deus, absque dubio fecit. Requirendum ergo tantummodo est an id Deus uoluerit. Quod cum uoluisse Deum ipso adiuuante oportuno loco monstrauerimus, siue possit intelligi quomodo fiat, siue non possit, obtinebimus tamen necessaria ratione quoniam fecit. Non enim satis argumento est, si nostre infirmitatis cecitas id nunquam in hac uita capere ualet, quominus debeas credere, si manifeste rationis necessitas, rem ita ut diximus, probauerit esse. Non enim precepit tibi  Christus: Intellige, sed crede. Eius est curare quomodo id quod fieri uult, fiat; tuum est autem non discutere, sed humiliter credere, quia quidquid omnino fieri uult, fiat. Non enim intelligendum prius est, ut postmodum credas: sed prius credendum, ut postmodum intelligas. Nec propheta Isaias dixit: Nisi intellexeritis, non credetis; sed: Nisi credideritis, non intelligetis . Utamur igitur uerbis sancti Augustini contra Felicianum dicentis: »Hoc fides credat, intelligentia non requirat; ne aut non inuentum putet incredibile, aut repertum non credat singulare .« Idem in secunda epistola ad uolusianum: »Hic si ratio queritur, non erit mirabile: si exemplum poscitur, non erit singulare. Demus Deo aliquid posse, quod  nos fateamur inuestigare non posse. In talibus rebus tota ratio facti est potentia facientis.« Non est, inquit beatus Hilarius, humano aut seculi sensu in Dei rebus loquendum. Unde beatus Ambrosius in libro de sacramentis  de hac ipsa questione agens: Quid, ait, argumentis utimur? suis utamur exemplis, incarnationisque exemplo astruamus mysterii ueritatem. Quid hic queri nature ordinem in Christi corpore, cum preter naturam sit ipse Christus partus ex uirgine? Quoniam ergo nos ad incarnationis seu uirginalis partus inuitat exemplum, opere pretium reor paulisper hanc elucidare similitudinem pauloque altius incipiendum. Quadrifariam namque in Scripturis sanctis hominum generationem accipimus. Una est  singularis uiri, neque de uiro, neque de femina, sed de limo terre, que est Ade. Altera huic quodammodo contraria, de uiro et femina, ex qua et uiri et femine; que omnium fere solemnis est. Alia rursus absque exemplo, qua de uirgine uiro prodiit uirgo femina; de Adam uidelicet Eua. Quarta nichilominus singularis atque unica, pro reliquis omnibus facta, omnibusque melior, et utilior reliquis, contraria et ipsa quodammodo tertie, qua uir de femina uirgine uirgo, de Maria utique Saluator omnium Christus nostro seculo natus illuxit. Ex his itaque generationibus illam qua de uiro et femina uiri nascuntur et femine, quia quotidiano usu tenetur, nemo miratur, nemo incredibilem iudicat. In qua tamen illud quod extra ceteras ualde mirabile  est; quod ex duobus corruptis nunquam nisi integrum, neque integrum unquam, nisi ex duobus non integris, tanquam ex contrario contrarium nasci possibile est. Illud uero penitus incomprehensibile scitu Salomon asserit, quomodo compingantur ossa in uentre pregnantis . Illam quoque qua de non homine homo, Adam uidelicet de limo formatus que et in hoc ceteris longe uidetur mirabilior, et illam qua de uirgine Adam uirgo Eua producta est; uix unquam aliquis impugnauit, uix aliquis accusauit. Quando uero de uirgine Maria uirgo Christus predicatus est natus, totus mundus innumeris contradictionibus contra infremuit, et ui et dolo, omnique genere malitie, hanc generationem  de medio prorsus auferre conatus est. Satis certe iniuste, cum reliquis omnibus hec excellentior sit atque utilior, utpote reliquarum omnium non solum honor atque nobilitas, uerum etiam medicina. Siquidem hec ab aliis nostri generis tantum naturam trahens, nichil autem honoris inde, imo uero infirmitatum ac tentationum plurimum sumens, ad perfectam undique felicitatem per uirtutem diuinam sibi ipsa sufficeret. Cetere uero per hanc de sub pedibus infelicissimi omnium rerum diaboli, usque ad consortium Dei omnipotentis sublimate, ut simus  diuine consortes nature , nisi huius ope atque medela uterentur, irrecuperabiliter omnes perditum irent. Tum etiam, perspecta diligenter  inter tres singulares, usitatissime generationis multo uicinior multoque similior, ideoque credibilior inuenitur. Cui enim non satis elucet, communi generationi, que de uiro et femina est, similiorem fore hanc que de horum est altero quam illam que est de neutro? Item, si contemplemur illam qua de uiro solo femina prodiit, ualde a communi usu et illa remotior. Familiarius quippe et accommodatius communi nature est ut femina marem  quam ut mas feminam pariat. Sed neque fortassis Eue generationem, partum quispiam dixerit; atque ideo etiam a communi usu longinquior est. Sed quid et illud, quod de uiri latere dormientis, illa, imo costa de qua facta est illa, contra consuetum nature cursum repente prorupit  ; hic uero sicut ceteri homines in matris aluo nouem mensibus paulatim creuit, communique nascendi lege exiuit, hoc excepto quod Mater in partu non doluit, et quod Matris ipse, ut talem decebat Filium, uirginalia integerrima seruans, singulari prerogatiua decorauit! Neque enim fas erat ut, quia corrupta restauraturus atque inhonesta honoraturus ueniebat, integra uiolaret, honesta dehonestaret, multoque decentius erat, si de uiro uirgine uiolatura mundum Eua processit, ut de uirgine femina restauraturus mundum Christus procederet. Addo etiam quod omnes alie seruorum sunt, hec Domini. Ex aliis homines, ex hac Deus. Alias omnes Deus fecit ex solo, ut ita dixerim, precepto, hanc quasi ex magno studio faciens, et  uerbis et rebus gestis, et miraculorum nouitate promittere ab initio et prefigurare non destitit. Unde tanquam de opere speciali scriptum est: Sapientia edificauit sibi domum . Quibus omnibus aliisque permultis digne consideratis, satis hec credibilior cariorque quam prime due debuit iudicari. Sed quid attineant hec ad rem de qua loquimur dignum est intueri. Quatuor enim nichilominus rerum mutationes substantiuas siue efficientias nobis Scriptura diuina commendat. Unam de qua omnino nichil in id quod sunt, facta sunt omnia; alteram huic contrariam, quam tametsi experimento non ita scimus, ratione tamen colligimus, qua uidelicet de eo quod sunt, quantum in ipsis est,  redire in nichilum possunt. Nam si hoc solo quia uult Deus, omnia sunt; si uoluntatem suam qua prestat ut sint, uel modice substrahat, illico in nichilum suum omnia remeabunt. Ita denique B. Augustinus contra Felicianum: »Creatura, inquit, ex nichilo prolata est: et propterea quantum ad se pertinet, ex eo quod est in id quod non est, id est in nichilum, nisi perpetua gratia fecerit, nature sue qualitate uertenda est .« Quamuis de accidentibus singulis, que superuenientibus aliis cedunt non appareat uere posse aliud dici quam quod omnino nichil fiunt. Nam si aliquid essent, in subiecto essent. Sed contrariis superuenientibus, nec in suo possunt remanere subiecto, nec ad alia transmeare. Omnino igitur nichil fiunt, nisi quis  forte illa dicat in ea que superueniunt transmutari. Quod si ita est, innumera nobis exempla occurrent earum rerum que essentialiter in ea, que similiter existunt, transmutantur. Age enim, uerbi causa, atramento nigerrimo membrana albissima inficiatur: albedo nigredini continuo cedit. Si igitur albedo in nigredinem uersa est, in id utique uersa est quod iam erat. Neque enim dici potest tunc ibi augeri nigredinem in quam transferatur albedo, quandoquidem nec atramentum nigrius est quam prius erat, neque aliquid membrane preter atramentum occupauit nigredo. Idem quoque in aliis sepenumero inueniri potest. Unde fit ut accidentia recedentia, sicut diximus, aut penitus nichil fiant, aut, si permutantur, in aduenientia, quod nostre  cause non parum accederet, in ea utique multoties permutentur, que iam erant. Tertiam autem mutationem solemniter cernimus, qua uidelicet substantie in eas que non erant substantias uel naturali usu, uel per miracula transeunt; sicut nucleus in arborem, semen in herbam, esca et potus in carnem et sanguinem; uel sicut uirga in serpentem, serpens in uirgam, et cetera huiusmodi.

Quarta uero mutatio est, quia id quod est, transit in id quod nichilominus est, sicut panem et uinum uirtute diuina in corpus Christi proprium singulari quadam potentia credimus commutari. Et hec quidem tribus aliis longe melior, longeque utilior a credentibus  facile iudicatur. Melior quidem, quoniam in diuinam carnem, que rerum est omnium optima, id quod mutatur, transit. Utilior autem, quoniam hanc propter alias factam, singularem nobis medicinam Christus constituit. De nichilo quippe primo facta sunt elementa, e quibus non felices facti sumus. Sed et alie due mutationes nichil nobis profuerant, quin ad summas traduceremur miserias, nisi quarta medicinaliter superueniens, subueniret. Cui itaque ceteris omnibus hec honorabilior sit atque utilior, tum etiam illi que usitatissima est, multo uicinior atque similior; ideo multo credibilior, quam due relique, reperitur. Cum enim non luce clarius pateat, ei mutationi, que usitatissime de aliquo in aliquid fit, eam que etiam ipsa de aliquo fit in aliquid, licet  aliquanto mirabilius, propinquiorem admodum ac similiorem esse: quam illam, que de nichilo fit in aliquid, aut illa que de aliquo fit in nichil? Ille enim duo aliqua habent; iste unum tantum: adeoque a capacitate intelligentie nostre remote sunt, ut neque mutationes eas quis fortasse uocauerit: difficillimeque uerbum reperiat, si tamen uel difficillime, quo eas aliquatenus proprie exprimere possit. Et cetere quidem mutationes rerum subiectarum sunt, hec Domini; ille creaturarum ceterarum, hanc suo proprio corpori auctor ipse retinuit. Et ceteras quidem semel in principio iussit esse Deus, et facte sunt; hanc autem et propheticis oraculis, et rebus gestis, maximeque sacrificiis et miraculorum nouitate promittere et prefigurare ab initio non cessauit: cum etiam magna  insuper precum solemnitate et studio, per uerba que ad hoc ipsum propria Deus ipse ac Dominus noster iehsu Christus dictauit quotidie repetita prebet effectum. Quibus omnibus, aliisque permultis digne perspectis, ualde credibilior hec, cariorque, quam ille due potest et debet iudicari. Si enim Deus id quod difficilius et ab intellectu nostro remotius est, quia uoluit, fecit: quomodo non id quod uidetur aliquo modo facilius et intelligibilius, si uoluit, fecit? Atqui difficilius illud Deum fecisse nemo dubitat. Istud igitur facilius Deum facere, si uult, nemo dubitare debet. Aut quare hanc quartam mutationem non deberet addere Deus ob medelam hominum, qui quartam generationem  addidit ob reparationem salutis ipsorum: ut sicut ille summe  bonus cuncta bona in creaturis, que fore in eis decebat, sine inuidia esse uoluit; ita quoque mira uarietatis pulchritudine nullus generationis modus decens deesset hominibus, nullus mutandi modus competens deesset rebus. Quoniam igitur satis de propositione, ut arbitror, constitit  probanda, tantum restat assumptio, scilicet quia uoluit. Sed quoniam multa adhuc exhaurienda uenena supersunt, opportunius id suo loco seruamus. Nunc igitur, prioribus aduersariorum calumniis discussis, hic, si placet, aliquantulum quiescamus: ut et que dicta sunt diligentius recolas, et, dum nouo initio in ea que sequuntur assurgimus, animus tuus noua intentione reparetur.




INCIPIT LIBER SECUNDUS.



 GUITMUNDUS.

Dum tuis obiectionibus respondeo, prudenter aduertat si quis legerit, non me laborare nunc ad expugnandum nostris argumentis penitus hostem; sed ad muniendam interim contra hostilia argumenta catholicam fidem. Et illud quidem, Deo auxiliante, postmodam fiet. Nunc uero rem ita distinguere uolumus, ut primo hostilem disputationem debilem esse, et nichil contra fidem nostram conficere posse monstremus: ut cum in suis inimicus ubique defecerit, nostris ad ultimum  plenius subruatur. Ex qua re puto fieri ut heretica fallacia citius sileat, et catholica ueritas clarius elucescat. Sed hec propter eos dicta sint, qui festinantius quam res postulat satisfieri sibi omnino uolentes,  quia non omnia nostra hic expendimus, apud se nos forsitan de inefficaci opere reprehendat. Iam uero cetera prosequamur.


ROGERIUS.

Berengarius dicit: Caro Christi incorruptibilis est, sacramenta uero altaris, si diutius seruentur, possunt corrumpi, uidentur enim putrefieri.


GUITMUNDUS.

O calumniosa lingua! o lingua blasphemis assueta! promptior ad extorquendam superbe de Scripturis Dei suam perditionem, quam ad percipiendam cum fidelibus salubrem refectionem. Credidit Scripturis sanctis dicentibus Christum esse incorruptibilem, et non credidit Christo dicenti: Panis quem ego dedero,  caro mea est pro seculi uita , sed contra hoc opponit corruptionem. uideatur itaque malesanis corruptisque hominibus, iuxta infidelitatem suam, corruptibilis et putribilis panis diuinus, et sicut scriptum est, tollatur impius ne unquam uideat gloriam Dei ; sed semper ignominiosa de Deo somniet, semper scandala meditetur, sitque ei Christus semper lapis offensionis, et petra scandali . Nobis enim panis ille Dei celestis,  illa eucaristia, diuinum illud manna; quod immaculati Agni carnem impassibilem factam, de sacris altaribus sumimus, per quod et uiuimus, et a corruptione sanamur, nunquam corrumpitur, nunquam putrescit; quia cum de die in diem nos renouet, ipsum ueterascere nunquam nouit. Cui sententie beatus Ambrosius astipulatur in libro De sacramentis, his uerbis : »Considera nunc utrum prestantior sit panis angelorum, an caro Christi, que utique corpus est uite. Manna illud e celo, hoc supra celum. Illud celi, hoc Domini celorum. Illud corruptioni obnoxium si in diem alterum seruaretur, hoc alienum ab omni corruptione. Quod quicunque religiose gustauerit, corruptionem sentire non poterit.« Si ergo forte cuipiam uetustate corruptum  et putridum aliquando uideatur, si is non credit hoc quod uidet, esse corpus Domini, iuxta cor suum, cum eo credimus agi:  tale illi foris appareat, quale intus in corde uidelicet creditur. Si autem credit, hoc quod uidet esse corpus Domini, id cum eo fieri credimus, ut aut aliqua eius negligentia corrigenda, uel punienda declaretur, pro eo uidelicet quod Domini sui corpus, quantum in se est, indigne tractauerit, uel contra ecclesiasticas regulas diutius retinendo inobedienter egerit; aut certe fidei eius soliditas copiosius remuneranda comprobetur, qui contra id etiam quod oculus cernit  de rebus ac potentia Domini sui, et communi Ecclesie fide non dubitari. Ad hec que dicimus, ex diuinis libris exempla nobis in promptu sunt. Maria namque Magdalene nondum resurrexisse Dominum credens, iuxta incredulitatem suam quasi hortulanum uidit . Discipulis quoque dubitantibus, ipsa resurrectionis die tanquam peregrinus apparuit . Ubi etiam quo modo credentium negligentia puniatur uel corrigatur uideri potest. Nam  quoniam prophetias de Christo minus diligenter attenderant, de negligentia primum quidem puniri, dum stulti uocantur; deinde corrigi, dum Scripture eis aperiuntur, meruerunt. Quomodo autem ad comprobandos remunerandosque fideles incorruptibilis Christus quasi corruptibilis uideri dignatus sit, beatus Gregorius declarat de quodam Martyrio monacho narrans, qui Dominum Iesum in specie leprosi sibi apparentem propriis meruit humeris baiulare. Cumque is, inquit, qui quasi leprosus uidebatur, de collo eius euanuisset, ab ipso mox sententiam remunerationis accepit: Quoniam, inquit, non erubuisti me in terra, o Martyri, nec ergo erubescam te in celo. Sicut igitur ad comprobandam et remunerandam Martyrii humilitatem siue dilectionem, in terra  deformi horrendaque specie Dominus noster iehsu Christus apparuit; ita ad comprobandam et remunerandam seruorum suorum fidem, si nulla incredulitas est, uel negligentia punienda uel corrigenda, in specie corrupti illius panis, si quando hoc contingat, credendus est uideri. Et, sicut non alium leprosum illum deformissimum fuisse nisi seipsum de collo Martyrii euanescens Christus ostendit; ita non aliud quam Christi carnem et sanguinem in diuinis sacramentis, etiam si sub specie quasi putrefacti panis et uini aliquando uideantur, orthodoxorum prudentia credere nouit. Quod si obiicias  quia Berengarius uitas sanctorum pro auctoritate non recepit, scias, quia tametsi quasdam sanctorum uitas non recipit, beati Gregorii tamen  libros numquam eum respuisse prout recordor, accepi. Quapropter et dialogum beati Gregorii pro auctoritate assumpsimus, in quo de martyrio memorantur ista que diximus. Tantus enim auctor non ea scriberet, nisi et ipse uera esse crederet, et digna credi a posteris iudicaret. Postremo, totam ipsam dispensationem humanitatis Dominice animo percurramus. Tota quippe talis exstitit, de qua et inimicorum incredulitas magis excecanda, proptereaque damnanda, scandalizaretur: et credentium fides magis augmentanda, et propterea coronanda probaretur. Quid enim hoc ipsum, quod de uirgine desponsata Ioseph nasci uoluit? Nonne et inimicis ad augmentum mortifere impietatis scandali causa  fuit, ut appellarent eum filium fabri; et credenti Petro ad augmentum remunerande fidei profuit, qui in nullo per hoc impeditus dixit: Tu es Christus Filius Dei uiui?  Quid denique tota carnis eius infirmitas? Nonne et ipsum diabolum usque adeo excecauit, ut nec miracula inaudita prius attendens, usque ad occidendum eum insurgeret, nec damna irrestaurabilia sibi exinde prouentura preuideret? Ex eadem tamen infirmitate tantisper illuminantur per fidem hodieque fideles, ut non solum  ualeant ipsius adiutorio fidei in suis infirmitatibus non deficere; sed eiusdem insuper Domini sui auxilium credentes caritati qua pro ipsis infirmatus est, usquequaque fiducialius audeant implorare. De morte autem eius quid dicam? Nonne dicit Apostolus, quia per ipsam Christus Iudeis est scandalum, gentibus autem stultitia: Christianis uero, Christus Dei uirtus et Dei sapientia  Sicut igitur tunc cum inter homines mortalis adhuc Christus uiueret, circa eius carnem agebatur; ita etiam quandiu Ecclesia eius usque ad consummationem seculi mortalis erit, pro eadem utilitate Ecclesie, qua illa tunc fiebant circa ipsam eamdem carnem, salua incorruptione eius, tale quid specie tenus apparere potest unde scandalizentur, et contenebrentur semper  increduli, exerceantur autem et illuminentur magis electi. Quapropter desinant homines mente corrupti et putridi, corruptelam et putredinem opponere sacramentis Dei; quia, sicut assumpta peregrini uel hortulani, uel leprosi species, fidelium negligentiam, uel increpuit, uel corripuit, uel fidem dilectionemque probauit, ueritatem tamen essentie Christi non euacuauit? ita si quando putredo, uel aliud simile indecens quid in Ecclesie sacramentis appareat, ad negligentiam ministrorum puniendam uel corrigendam, uel certe ad fidem dilectionemue probandam, ut diximus, ualet: ueritatem tamen essentie Dominice carnis et sanguinis euacuare non potest. Proinde ergo nec istas Ecclesia Dei hereticorum uersutias metuat: que ipsam etiam totam carnalem  in terris dispensationem Domini sui sibi quidem salutem, scandalum autem semper fuisse reprobis non ignorat.


ROGERIUS.

A muribus quoque, uel huiuscemodi quibuslibet animalibus corrodi, uel consumi hec sacramenta posse obiiciunt.


GUITMUNDUS.

Mihi equidem sacramenta hec nequaquam a muribus uel aliquibus brutis animalibus uidentur posse corrodi. Quod si aliquando uelut corrosa uideantur, quod tunc de hortulano, de peregrino, uel leproso diximus, responderi potest, id est non esse corrosa; sed uel ad puniendam seu corrigendam  ministrorum negligentiam, uel ad probandam eorum qui hoc uiderint, fidem, in tali specie posse uideri  . Ad hoc uero quod a brutis animalibus consumi posse dicuntur, respondere possumus ob predictas causas, id est, probande fidei, aut damnande seu corrigende custodum negligentie, bruta animalia eatenus ad corpus Christi posse accedere, quousque potest humanus uisus aspicere. Deinde aut mox inuisibiliter angelorum sibi semper assistentium ministerio, uel suapte uirtute raptum iri,  in celisque constitui. Cuius sententie martyr gloriosus Tarsidus nobis idoneus testis occurrit. Qui cum ueneranda Dominici corporis sacramenta portaret, a paganis forte superuenientibus, et quidnam ferret exquirentibus comprehensus est. At ille mori potius quam sanctum dare canibus  eligens, palmam pretiose mortis emeruit. Illi uero curiosissime omnia scrutantes, rapto celitus Dominico corpore, nichil penitus, nisi sola linteamina repererunt. Porro uero si quis se uidisse dicat  hec a brutis animalibus deuorari, et intra eorumdem corpora inueniri, licet tale testimonium non facile recipiendum, dignumue responsione uideatur,  tamen ne quid neglexisse uel euitasse putemur, responderi potest, quoniam si placet Christo, uel propter eas quas modo diximus, uel propter alias quaslibet, quas ipse nouerit causas, ut hec sacramenta absque sui corruptione a bestiis siue auibus comedi possint: quid hoc ad ueritatem, quam credimus, Dominici corporis obstat? Certe enim non magis bestiarum, uel auium, quam nostro leditur gustu. Sed nec pro utilitate bestiarum, ora uel auium rostra refugit, qui in lapide sepulcri iacuit, qui post resurrectionis etiam gloriam, terram calcauit. Manifestissimum quippe est ex ordine Dei, animata corpora inanimatis, sensibilia insensibilibus meliora esse. Neque huic sententie ullum uel tenuiter sciolum refragaturum credo. Que autem meliora  sunt, apud optimum Dominum cariora, ideoque honorabiliora sunt: quo fit ut corpus cuiuslibet uiui animalis non sit apud Deum uilius quam terra et lapis. Sed ipsum Christi corpus, sicut iam diximus, in lapide iacuit, et terram calcauit: non igitur propter aliquam uilitatem cuiuscunque animalis corpus horrescit. Quapropter, etiam si aliquo diuino iudicio bruta quelibet animalia non solum sacrosancta mysteria tangere, sed etiam ualeant deuorare, nulla tamen ex hoc nobis ratio obuiat que ueritatem Dominice carnis et sanguinis, quam tenemus in sacris mysteriis, nos negare compellat. Quocirca sufficienter excussa et hac blasphemia, cetera uideamus. De igne grandis quoque questio oritur, pro eo quod in quibusdam, ut aiunt, canonibus igni tanquam  absumenda, sacra mysteria tradi iubentur. uerumtamen non ut combustione consumantur, id precipitur, sed tanquam omnium elementorum purgatissimo ac mundissimo dignissimoque, quod omnia reliqua elementa purgat, ipsum uero ex reliquis nec inquinari ualet, nec indiget expurgari, uenerabiliter committi iubentur. Satis tamen mihi placeret, ut quando aliqua negligentia uel certe miraculum nouum de tantis mysteriis accidit, id inde fieret. quod mihi magister meus; uir eximius sine dubitatione credendus, D. Lanfran., se puero in Italia factum esse narrauit; nam cum presbyter quidam missam celebrans, inuentam super altare ueram carnem et uerum in calice sanguinem, secundum propriam  carnis et sanguinis speciem, sumere trepidaret, rem protinus suo episcopo consilium quesiturus aperuit. Episcopus autem, cum multis cepiscopis ad hoc conuocatis, calicem illum cum eadem carne et sanguine Domini diligenter opertum ac sigillatim in medio altaris inclusit, pro summis reliquiis perpetuo reseruandum. Si tamen sacra mysteria ignibus imponuntur, non traduntur equidem ignibus cremanda, sed mundissimo, ut dixi, elemento fideliter committuntur, nobis occultanda et supernis sedibus illico reponenda. Quod si forte cuiuis curiose uideantur comburi, certissime nouerit quod Dominici sacramenti substantia quidem nullatenus crematur; sed a nobis, ut dictum est, celestia petens abripitur; qualitates uero sensuales, quas ibidem post immutationem  substantie Dei remanere altissimo consilio uoluit, ostendunt quod suum est. Unde fit ut color et sapor, odor quoque, et si qua huiusmodi accidentia prioris essentie uidelicet panis seruata sunt, quemadmodum in pane uel ustulato [al., iusculato] uel nimis diu seruato solet fieri. Simili modo hic quoque, salua omnino Dominici corporis substantia, corruptioni exterius ipsa accidentia aliquatenus uidentur obnoxia, quatenus celestis altitudo mysterii, retentis uelata accidentibus, nec passim reueletur incredulis, et probate fidei merito, uberius et gratius commendetur iustis.


ROGERIUS.

Si panis et uinum in Christi carnem et sanguinem uerterentur, iam toties, inquiunt, talia deuorata  sunt, ut si Christi corpus tam magnum ut ingentissimus mons fuisset, iam totum deuoratum consumptumque fuisset.


GUITMUNDUS.

Ita equidem uideretur consequens, si nos concederemus corpus Domini membratim discerpi, atque ita particulatim a fidelibus manducari ut iam sine ullo sui damno totum apud se remanere non posset; sed quoniam ad instar uocis, que inter mille homines  ab uno prolata, ad singulos tota peruenit, et apud dicentem tota remanet, ita Dominicum corpus a singulis comedi credimus, ut tamen apud se totum integrumque remanere fateamur, iam nos in nullo impediens hec obiectio uana conticeat,  quia, sicut beatus Augustinus et Eusebius Emissenus dixerunt: »Hec gratia Dei scit distribui, nescit distributione consumi.«


ROGERIUS.

Corpus Domini inconueniens est in secessum mitti; Omne autem quod intrat in os, ut Saluator ait, in uentrem uadit, et in secessum emittitur . Denique de sacramentis istis si multi panes, ut inquiunt, et multa uina sacrentur, potest quis longo tempore uiuere, nichil aliud comedens aut bibens; unde igitur habebit secessum illo tempore, nisi ista in secessum uadant? hec sunt interim que mihi de rationibus Berengarii occurrunt; quibus postquam responderis, auctoritates apponam.


 GUITMUNDUS.

Corpus Domini quidem nullo modo in secessum mitti, et nos credimus. Sed non omnia que in os intrant in secessum ire concedimus. Non enim sententia illa Dominica, nisi de cibis qui ad sustentandam huius mortalis corporis uitam ingeruntur, competenter intelligi potest. Nemo est enim qui de eo quod Saluator post resurrectionem suam comedit, sicut nec de angelis qui apud Abraham comederunt , id uel audeat suspicari. Sicut igitur cibus corruptibilis, cum ab immortalibus sumitur, hac secessus lege congrue creditur non teneri; ita cibum incorruptibilem, quod est corpus Domini, cum a mortalibus editur, secessus necessitatem pati nefas est arbitrari. Absit enim ut inhonestam corporis egestionem cibus  ille sustineat qui corpus et animam ad eternam honestatem parat. Sed si cui hoc quod diximus fortasse non sufficit, audiat quod de ipsis nostris incorruptibilibus cibis physici et medici maxime, certissima ratione doceant, dicentes partem ciborum et potuum, eam uidelicet que corpulentior et corruptior est, per secessum egeri; partem autem subtiliorem et utiliorem, ut nature per diuersas corporis partes, distrahi et in carnis naturam ac sanguinis uersum iri; partem uero aliam, subtilem quidem, sed minus utilem, per partes corporis similiter transfusam, per poros euaporari; partem autem residuam, neque tantisper subtilem, neque adeo, ut prima est, corpulentam, per fluxum narium aut per sputa, uel quolibet simili modo iactari. Que si ita sunt, non  igitur cibus qui in uentrem uadit, omnis in secessum emittitur. Sed neque Dominus hoc in Euangelio dixit. Illud quidem ex sententia Domini intelligimus quod omnis cibus et potus qui ad sustentandum corpus in os intrat, in uentrem naturaliter uadit; non tamen dixit: Et omnis in secessum emittitur, sed tantum dixit: Et in secessum emittitur, de parte uidelicet omnibus notissima loquens. Et hec quidem quantum ad hunc locum attinet, de hac sententia euangelica dixisse sufficiat. Ceterum si quis hanc Domini sententiam enucleatius sibi exponi desiderat, expositiones Euangeliorum studiosus legat. Nobis enim impresentiarum hoc tantum dixisse sufficit, ne quis nos existimet Dominice sententie contraire.  Siue autem hoc modo, siue quolibet alio, predicta questio de sententia Domini conuenientius soluatur: hoc interim, quod ad susceptam disputationem satis est, constat, scilicet, quia non omne quod in os intrat in secessum emittitur. Frustra igitur et hec nobis offertur obiectio, quia nullo modo per eam impedimur quod de mensa Domini sumimus corpus et sanguinem Domini credere, cum tam multa alia sciamus que in os intrant, in secessum non ire.

Illuc nunc quod addunt ex se uideamus. »De istis, inquiunt, sacramentis, si multi panes et multa uina sacrentur, potest quis longo tempore uiuere nichil aliud comedens aut bibens; unde igitur secessum habebit tempore illo, si non ista secessum petant?« Illud equidem ego confiteor quoniam ex uirtute sacrosancti  corporis, si placet ita Deo, propter aliquam quam ipse nouerit causam non dico ex multitudine panum, sed uel ex modica portiuncula potest quis longo tempore melius quam ex omnibus huius mundi epulis sustentari. Nam si Elias, ex uirtute refectionis illius quam ex duobus subcinericiis panibus et modico aque, angelo ministrante, perceperat, quadraginta diebus totidemque noctibus uixit , quanto magis ex uirtute huius celestis diuinique conuiuii, in quo non iam subcinericios panes et aquam de manu angeli, sed ipsius uerbi Dei propriam carnem et sanguinem de manu eiusdem sumimus Christi, potest quispiam nullo alio cibo utens, si quando ita uoluntas Dei est, optime sustentari! Denique et hoc de quibusdam sanctis Patribus legimus,  qui, nullum aliud sumentes prorsus edulium, sola communione Dominica diebus tantum Dominicis saginati, multis annis uixerunt.

Hoc igitur concedere possumus, posse uidelicet aliquem ex uirtute Dominici corporis per diuinum miraculum longo tempore uiuere; secessum autem ei posse fieri exinde omnino denegamus. Si quid sane interim habet secessus, aut ex reliquiis preteritorum ciborum, aut ex defectu sui corporis id esse necesse est. Sed hoc, inquit Berengarius, iam manifeste probatum est  neque ex reliquiis preteritorum ciborum, quippe propter diuturnitatem longi temporis iam consumptis, neque ex defectu proprie carnis, quippe consueta corporis pinguedine permanente,  Eucaristia pastos habuisse secessum. O heretica malitia, hoccine experimento ausa es probare? hoc te probasse ausa es dicere? hoc manifeste ausa es propalare? Quam immanissima audacia, nec presentis Dei tremendam maiestatem in experiendo pertimuisti, nec Christiani populi pro tanto scelere digne seuituram indignationem in referendo formidasti? Hic ego tamen quero quando uel a quo istud probatum est. Si enim antiquis temporibus id probatum esse dicat, cum nullus hoc auctorum probabilium referat, nullo modo credendum est. At si propinquis temporibus probatum est, quis probauit? catholice partis equidem nullus. Quis enim hunc sacratum panem Christi corpus uere esse credens, de experiendo tam nefandissimo scelere cogitaret?  Quod si ipse uel sue partis quispiam panes multos, aut pergrandem unum, tale quid probaturus sacrauit, nos de missa infidelium et maxime tantum nefas probare uolentium, quidquid eis contigerit non magnopere iam curamus. Non enim nisi apud eos qui uerba Christi per uirtutem diuinam tante rei operatoria esse credunt, panem et uinum in carnem et sanguinem Domini transire necessario credimus. Apud eos autem qui fidem huius rei tenent, hanc mutationem per uerba Christi necessario fieri et credimus et confirmamus. At si forte aliquando quemlibet simplicem catholicum presbyterum ignorantem ad quid hoc fieret, ut plures sibi panes, aut unum maximum sacraret, ob ipsum experimentum decepit, aut sue partis quispiam forte cum catholicis missam  celebrans itidem fecit, corpus equidem Christi quod sacratum est credimus, sed aut nunquam in secessum isse, aut eodem tempore Domini corpore inuisibiliter assumpto, dignum fallendis refellendisque hereticis qui secessum faceret panem ab angelis, siue a malignis spiritibus repositum respondemus. Nam in uitis Patrum  legitur, quod aspiciente quodam sanctissimo Patre, cuius ad id cernendum Deus oculos aperuerat, quibusdam indignis communicaturis corpus Domini inuisibiliter angelus subtrahens, carbonem porrigebat, contra hanc de secessu questionem posteros fortasse premuniens. Non quod id semper indignis communicaturis faciat, sicut de hac re, uolente Deo, posterius  ostendemus. Sed et beatus Augustinus, quem saltem Berengarius nunquam respuit, in libro De ciuitate Dei , similem subtractionem per apostatas spiritus factam de Iphigenia uirgine, regis Agamemnonis filia, dicit, asserens quod cum a patre diis immolanda esset, ut miraculi nouitate miseros altius falleret, diabolus eam subtraxerit, pro qua interim alicubi sumptam ceruam supposuerit. De quodam etiam suis temporibus magna contigisse mirabilia refert, qui inter iumenta uidebatur in specie caballi frumenta subuehere, cum ipse interim grauissimo sterteret uelut somno oppressus, et eius specie assumpta diabolus, ac deinde coram hominibus in caballum transformatus frumenta portaret. Quocirca, quoniam uel in missa non credentium uirtutem  uerbi Dominici, corpus Domini non fit, uel certe corpore Domini diuina uirtute, uel angelico ministerio inuisibiliter ablato, potest hereticis secessui congruus panis, aut ab angelis, aut demonibus subiici, iam de tali experimento Berengarius et sequaces eius contra Ecclesiam Dei desinant oblatrare, cum, salua usquequaque in sacrosanctis mysteriis Dominici corporis ueritate, magis ipsi altius in sua stultissima curiositate conuincantur errare.


ROGERIUS.

Reuera Dei gladio armatus multiplicem serpentem questionis huius mira uiuacitate concidisti. Et ego gratias ago Deo, quia de quo uehementer angebar, sufficienter mihi satisfactum esse conspicio.


GUITMUNDUS.

 Nonne et illud audisti in quo uel maxime deridendo catholicos, gloriatur?


ROGERIUS.

Quidnam illud?


GUITMUNDUS.

»Christus, inquit, nunquam fuit seminatus, neque collectus in agris; sed ista fuerunt seminata in agris et collecta: quomodo ergo possunt esse corpus Christi?«


ROGERIUS.

Hoc profecto argumentum uel nunquam audieram, uel mente excesserat, cui quid responderi congrue debeat, abs te consequenter exponi desidero.


GUITMUNDUS.

Irridenda plane heretici insana derisio. Quis est  enim hominum, in cuius carnem manducata non mutentur ea que fuerunt seminata et collecta in agris? Quo fit ut omnes homines, qui uescuntur his que in agris seminata et collecta sunt, seminati et collecti in agris possint dici. Et sic falsum est quod ait Berengarius: »Christus nunquam seminatus est neque collectus in agris.« Aut si propter hanc causam nullus homo seminatus uel collectus in agris creditur, quid ergo impossibile est, si in Christi corpus neque seminatum in agris, neque collectum, ea que in agris seminata et collecta sunt conuertantur? Sed neque ea que fuerunt in agris seminata et collecta conuerti hic dicimus. Panem enim in carnem conuerti hic dicimus; panis uero nunquam in agris seminatur uel colligitur, sed grana ex quibus  conficitur. Quod si ita est, falsum ergo et illud est quod ait Berengarius: »Ista fuerunt seminata et collecta in agris.« Rideatur igitur et in his, nec timeatur uanus irrisor, cum omnia ornamenta oppositionum eius, uelut aranearum tele, conatu facili disrumpantur.


ROGERIUS.

Recipienda dignissime et toto corde amplectenda uidentur mihi cuncta que dicis.


GUITMUNDUS.

Hec igitur sunt omnia in quantum adhuc audiuimus, quibus tanquam rationibus Berengarius et fautores sui contra Ecclesiam Dei hactenus cauiliati sunt. Quibus, arbitror, sufficienter explosis, iam nunc  ad ea que de scripturis sanctorum Patrum sibi uidentur sumere patrocinia ueniamus.


ROGERIUS.

Augustinus in libro De doctrina Christiana , cibum Dominici altaris signum et figuram, ut ipsi asserunt, nominat, dicens: »Hoc uero tempore posteaquam per resurrectionem Domini nostri manifestissimum indicium nostre libertatis illuxit, nec eorum quidem signorum que iam intelligimus operatione graui onerati sumus, sed quedam pauca pro multis, eademque factu facillima, et intellectu augustissima, et obseruatione castissima, ipse Dominus et apostolica tradit disciplina: sicuti est baptismi sacramentum, et celebratio corporis et sanguinis Domini,  que unusquisque cum percipit quo referantur imbutus agnoscit, ut ea non carnali seruitute, sed spirituali potius libertate ueneretur. Ut autem litteram sequi et signa pro rebus que his significantur accipere seruilis infirmitatis est, ita inutiliter signa interpretari, male uagantis erroris est.« Audisti igitur, inquiunt, quod sacramenta altaris signa dicit? Deinde infert: »Que unusquisque cum percipit, quo referantur imbutus agnoscit, ut ea non carnali seruitute, sed spirituali potius libertate ueneretur.« Audisti quia non carnali seruitute, sed spirituali libertate ueneranda esse ista dicit? Et quasi quereres quid est carnali seruitute signa uenerari. »Litteram, inquit, sequi, et signa pro rebus que his significantur accipere, seruilis infirmitatis est.«

 Item in sequentibus:  »Si autem flagitium aut facinus iubere, aut utilitatem et beneficentiam uidetur uetare, figurata locutio est. Nisi manducaueritis, in quit, carnem filii hominis et sanguinem biberitis, nonhabebitis uitam in uobis , Facinus uel flagitium uidetur iubere: figura ergo est precipiens passioni Domini esse communicandum, et suauiter atque utiliter recondendum in memoria, quod pro nobis caro eius crucifixa et uulnerata sit.« Audisti ergo, aiunt, figuram. Quid amplius requiris? Adde tamen quod apud omnes ecclesiasticos auctores, sed et in collectis missarum quas ubique Ecclesia celebrat, panis altaris dicitur sacramentum: quod est sacrum signum.


GUITMUNDUS

 O uiri insipienter sapientes, nec Augustinum, nec ceteros auctores sanctos, nec consueta Ecclesie uerba intelligentes, aut certe male peruertentes preclara diligentia! Nusquam etenim Augustinus in libro De doctrina Christiana cibum altaris Domini, signum uel figuram uocauit, sed celebrationem Dominici corporis signum dixit, quod idem et nos credimus. Nam quoties celebratio corporis et sanguinis Domini agitur, non equidem Christum iterum occidimus, sed mortem eius in ipsa, et per ipsam celebrationem memoramus; estque ipsa celebratio, passionis Christi quedam commemoratio. Commemoratio autem passionis Christi ipsam passionem significat. Celebratio igitur corporis et sanguinis Domini passionis Christi est signum. Et hoc est quod ait  beatus Augustinus: »Hoc uero tempore, posteaquam per resurrectionem Domini nostri manifestissimum indicium nostre libertatis illuxit, nec eorum quidem signorum que iam intelligimus operatione graui onerati sumus. sed quedam pauca pro multis, eademque factu facillima, et intellectu augustissima et obseruatione castissima, ipse Dominus et apostolica tradit disciplina: sicuti est baptismi sacramentum et celebratio corporis et sanguinis Domini.« Quod uero addidit, quia sequi litteram, et signa pro rebus que his significantur accipere seruilis infirmitatis est; de signis ueteris Testamenti, de quibus tunc loquebatur, hoc dicit. Reuera enim seruile erat et infirmum secundum litteram tantum circumcidi, pecudes immolare, neomenias et Sabbata celebrare,  agnum, petram et cetera huiusmodi que Christum significabant, pro Christo accipere. Quod si etiam de celebratione Dominici corporis, quam signum uocauit, hoc Augustinus dixit, et nos ultro sequimur. Nam, cum dicimus in celebratione Dominici corporis Christus immolatur nemo carnaliter hec secundum litteram debet accipere. Christus enim semel mortuus, iam non moritur, mors ei ultra non dominabitur . Sed dum passionem eius missas celebrando memoramus, pro nobis olim mortuus designatur. Denique si quis dicat: Celebratio Dominici corporis est Dominica passio, tanquam carnaliter sentiens a nobis repellitur. Non est enim celebratio ipsa Dominica passio, sed Dominice passionis iam  peracte significatiua commemoratio. Ubi autem sequitur Augustinus dicens: »Si autem flagitium aut facinus iubere, aut utilitatem et beneficentiam uidetur uetare, figurata locutio est: Nisi manducaueritis carnem Filii hominis, et sanguinem biberitis, non habebitis uitam in uobis , facinus uel flagitium uidetur iubere. Figura ergo est, precipiens passioni Domini esse communicandum, et suauiter atque utiliter in memoria recondendum, ut pro nobis caro eius crucifixa et uulnerata sit.« In qua re facinus uel flagitium uideatur precipere, ipse Augustinus in alio loco satis diligenter exponit. Non nostram opinionem in uerbis Augustini sequamur, sed ipsum se diligentissime exponentem audiamus. Exponens enim psalmum nonagesimum octauum, sic dicit: »Durum  illis uisum est quod ait: Nisi quis manducauerit carnem meam, non habebit uitam eternam. Acceperunt stulte, carnaliter illud cogitauerunt, et putauerunt quod precisurus esset Dominus particulas quasdam de corpore suo, et daturus illis, et dixerunt: Durus est hic sermo.« Sed et super Euangelium secundum Ioannem, ubi hec eadem uerba copiosius tractauit, hoc ipsum flagitium uel facinus quod eum precipere putabant, latissima expositione prosecutus est dicens: »Hoc uos scandalizat, quia dixi carnem meam do uobis manducare, et sanguinem meum bibere? Hoc uos nempe scandalizat. Si ergo uideritis Filium hominis ascendentem ubi erat prius. Quid est hoc? Hic soluit quod illos mouerat, hic aperuit unde fuerant scandalizati: hic plane si intelligerent. Illi enim  putabant erogaturum corpus suum, ille autem dixit se ascensurum in celum utique integrum. Cum uideritis Filium hominis ascendentem ubi erat prius, certe uel tunc uidebitis quia non eo modo quo putatis, erogat corpus suum: certe uel tunc intelligetis, quia gratia eius non consumitur morsibus.« Et iterum: »Isti autem cito defecerunt, talia loquente Domino Iesu. Non crediderunt aliquid magnum dicentem, et uerbis illis aliquam gratiam cooperientem; sed prout uoluerunt ita intellexerunt, et more hominum, qua poterat iehsu aut hoc disponebat iehsu, carnem qua indutum erat uerbum, ueluti concisam distribuere credentibus in se.« Et paulo post: »Quid ergo? Non prodest quidquam caro: non prodest quidquam; sed quomodo illi intellexerunt  Carnem quippe sic intellexerunt, quomodo in cadauere dilaniatur, aut in macello uenditur, non quomodo spiritu uegetatur.« Et iterum »:Spiritus est qui uiuificat, caro autem non prodest quidquam, sicut illi intellexerunt carnem, non sicut ego do ad manducandum meam carnem.« Certe ergo satis in his uerbis declarauit sanctus Augustinus quod flagitium uel facinus uidebatur Dominus iubere: hoc uidelicet, quod eis qui audiebant, durum uisum est. Unde et scandalizati sunt quia et acceperunt, inquit, stulte et carnaliter. Sed quare stulte et carnaliter? Quia putauerunt, inquit, quod precisurus esset Dominus particulas quasdam de corpore suo et daturus illis putauerunt quod gratia eius consumeretur morsibus,  et carnem qua indutum erat uerbum ueluti concisam, quomodo in cadauere dilaniatur, aut in macello uenditur, distribueret credentibus, non sicut spiritu uegetatur. Hoc est ergo facinus uel flagitium, quod, ut ait beatus Augustinus, uidebatur Dominus iubere, non quia facinus aut flagitium iuberet, iubendo manducari carnem suam, sed uidetur  iubere, illis uidelicet, qui putauerunt, quod hoc iubendo, necessario etiam se iuberet occidi, et membratim conscindi, atque ita demum carnem eius crudam uel coctam manducari. Proinde ergo figura est, inquit, in hac locutione. Hic iam obstrepit, hic iam adgaudet fortassis umbraticus. Noli prepostere, umbratice, noli precipitanter gloriari: cuius rei figura dicatur hic esse, patienter et diligenter  aduerte. Figura ergo est, ait Augustinus, precipiens. Quid precipiens? Quid figurans? Hoc enim figurat, quod precipit, passioni Domini, inquit, communicandum, et suauiter atque utiliter recondendum in memoria, quod pro nobis caro eius crucifixa, et uulnerata sit. Deo gratias. Quidquid igitur illud est, quod Augustinus hic figuram appellat  non utique corporis Domini, sed crucifixionis eius et uulnerationis, hoc est, occisionis nostreque communicationis cum ea, id est, ut imitemur Christum et communicemus passioni eius compatiendo, manifestissime figuram esse demonstrat. Paulo quoque apostolo concordante, qui ait:  Quotiescunque panem hunc manducabitis, et calicem Domini bibetis mortem Domini annuntiabitis donec ueniat . Quod si queramus quid hic figuram Augustinus dixerit, nichil utique tam congrue uidetur occurrere, quam id quod paulo superius doctor idem iam dixerat, id est, celebratio ipsa corporis et sanguinis Domini. Quas ob res, stulte et insipientissime Berengariani librum De doctrina Christiana nobis obiiciunt, cum cibus altaris Domini nusquam ibi figura, nusquam ibi signum dicatur: et quidquid illud sit, quod signum ibi et figura dicitur, non utique signum et figura corporis et sanguinis Domini, sed passionis Domini et nostre communicationis cum ea, certissime demonstretur. Porro autem si ipsam eucaristiam contentiose asserunt  ab Ecclesia uocari signum et figuram , quid sibi, queso, in hoc conferent, quid nobis oberunt? Nos quippe illam non ueremur dicere figuram et sacramentum. Hic fortasse respondebit umbraticus, quod et dicere solitus est: Si figura est, quomodo ueritas? Si sacramentum, quomodo ueritas? O male cordati hominis insulsissima ratio. Non legisti in Euangelio ipsum Christum signum appellari? dicente Simeone: Ecce hic positus est in ruinam et in resurrectionem multorum in Isrel, et in signum cui contradicetur . Et in Canticis canticorum ipse ad sponsam suam dicit: Pone me ut signaculum super cor tuum . In Isaia quoque legitur: Erit radix Iesse, qui stat in signum populorum . Quapropter  si Christus est, et uerus Christus est, et signum: nichil nos impedit, si hoc quod de altari Domini sumimus, cum sit uerum Christi corpus, dicatur et signum. Sed cuius rei, forsitan inquies, nisi Dominici corporis est signum? Et ego uicissim abs te requiro, cuius rei Christus est signum? Si mihi respondes, tu ipse quod interrogas soluis. Si illud mihi non respondes, nec me respondere hoc cogis. Ad instructionem tamen fidelium, de hac re sicut Dominus dederit aliqua dicam: Christus enim, quoniam seipsum pro nobis obtulit, factus est nobis signum redemptionis. Omne enim pretium translationis, eius rei cuius est pretium, signum est. Christus igitur quoniam quidem Redemptor noster est, de morte ad uitam ipse nos transtulit; et quoniam ipse est et  pretium nostrum, huius nobis translationis, id est, nostre redemptionis est signum. Non absurde ergo credimus, si simili quoque ratione cibum altaris Dominici, et propter uirtutem Diuinitatis in eo plenissime habitantis, nostre salutis effectiuum, et quoniam pretium nostrum est, eiusdem salutis nostre credimus significatiuum. Christus denique inter Deum et homines mediator , dum nobis semper uelut arcus in nubibus, ex diuina consistens et humana substantia, fulget in predicatoribus, cumque Pater pro nobis interpellantem semper aspicit, inter Deum et homines signum est federis sempiterni, iuxta quod scriptum est: Ponam arcum meum in nubibus, et erit signum federis mei inter me et inter  terram . Huius quoque diuini federis, huius tam saluberrime pacis, sacrosancta altaris oblatio a nobis creditur signum. Sed et illud quod de uirgine natus est Christus, nobis est signum, quod et nos de matre uirgine in Christo renascimur, quam despondit Apostolus uni uiro uirginem castam exhibere Christo , que est Ecclesia. In Christo crescente profectum nostrum donec occurramus omnes in uirum perfectum , presignatum attendimus. Ipse demonia eiicit, sanitates perficit, tertia die consummatur. Et nos primo quidem uitia expellimus, uirtutes deinde nutrimus, tertio perficimur. Et quid amplius referam, cum tota eius in hoc mundo carnalis conuersatio, omnisque secundum carnem disputatio, nostre uite Christiane proponatur in  signum? Si enim dicimus nos in Christo manere, debemus sicut ipse ambulauit et nos ambulare . Ut tamen et de fine aliquid memorem, idem crucifixus, mortuus, sepultus et resurgens, ad Patris dexteram demum ascendens, nonne iuxta Apostolum hoc nobis designat, ut quotidie, sicut ipse precipit, crucem nostram baiulemus , quotidie huic mundo moriamur, consepulti quoque etiam non attendamus presentia, sed sicut filii resurrectionis ambulemus in noua uita, ut post labores huius seculi conscendamus et nos ad celestia regna: si enim, ait Apostolus, complantati fuerimus similitudini mortis eius, simul et resurrectionis erimus: hoc scientes, quod uetus homo noster simul crucifixus est cum illo, ut destruatur corpus peccati. Et quicunque baptizati  sumus in Christo Iesu, in mortem ipsius baptizati sumus, consepulti ei per baptismum in mortem, ut quemadmodum Christus resurrexit a mortuis per gloriam Patris, ita et nos in nouitate uite ambulemus . Nam quod post hanc uitam bene gestam celestia petamus, omnium Christianorum orthodoxorum testis est fides. Scimus enim, iuxta beatum Apostolum, quoniam, si terrestris domus nostra huius habitationis dissoluatur, quod habitationem habemus ex Deo, domum non manufactam in celis . In his igitur omnibus sue sancte Ecclesie signum nobis Christus occurrit, quod in cruce pendens sanctissima sua auctoritate ipse confirmauit, dicens: Deus, Deus meus, ut quid dereliquisti me ? Ubi enim Pater eum, aut quando dereliquit, cum  ipse dixerit: Non sum solus, quia Pater mecum est ? et iterum: Pater scio quia semper me audis ? In se ergo Ecclesiam suam quondam in Adam derelictam sine dubio figurabat. Cumque sicut nos beatus apostolus Paulus docuit: Ipse caput Ecclesie sit, et Ecclesia corpus eius : ipsum suum proprium, quod de beata uirgine sumpserat corpus, corporis sui, quod est Ecclesia, signum est, et figura et sacramentum. Quod uidelicet Ecclesie corpus ad instar capitis sui, de Spiritu sancto et Ecclesia uirgine corde nascitur; et ex omnibus gentibus, tanquam ex diuersis membris in unum nouum hominem congregatur. Omnia porro hec, per id quod de altari Dominico sumitur, non incongrue credimus figurari. Nam ut  inde facili compendio satisfaciam, neque tamen rationes altissimas diuinorum mysteriorum passim prodam: de hoc certe uniuersalis Ecclesia testis est, quia quotiescunque id sumimus, nos utique Christianos esse, id est, spiritualiter natos ostendimus. Consequenter ergo et concrucifixos, et conmortuos, et consepultos Domino nostro per baptismum in mortem, sed et consurrexisse nos declaramus. Per hanc quoque uitia expellimus, per hanc nos in noua uita confirmari confidimus; per hanc postmodum perfectos ad regnum eternum nos ascensuros speramus. Iam uero quod unitatem corporis Ecclesie sacra figuret oblatio, non est necesse ut hoc probando laborem. Paulus enim id sufficienter declarat apostolus dicens: Panis quem frangimus,  et calix cui benedicimus, nonne participatio corporis et sanguinis Domini est? quia multi unum sumus in Christo . Quod beatus Cyprianus intelligens in epistola ad magnum quemdam ita prosequitur : »Denique unanimitate Christianos firma sibi atque inseparabili caritate connexos, ipsa etiam Dominica sacrificia declarant. Nam quando Dominus corpus suum panem uocat, de multorum granorum adunatione congestum, populum nostrum quem portabat indicat adunatum. Et quando sanguinem suum uinum appellat, de botris atque acinis plurimis expressum atque in unum coactum, gregem item nostrum significat, commistione adunate multitudinis copulatum.« Unde et beatus Augustinus super  Ioannem dicit : »Hunc itaque cibum et potum, societatem uult intelligi corporis et membrorum suorum, quod est sancta Ecclesia.« Et paulo post: »Propterea quippe, sicut ante nos intellexerunt, ait, homines sancti Dei, Dominus noster iehsu Christus corpus et sanguinem suum in eis rebus commendauit, que ad unum aliquid rediguntur ex multis. Namque aliud unum ex multis granis conficitur; aliud unum ex multis acinis.«

Aptissime igitur et rationabiliter sacra oblatio, cum aliorum multorum bonorum, tum etiam corporis Domini, id est, Ecclesie ex multis hominibus uel populis uelut granis, inter duo Testamenta, tanquam superiorem et inferiorem molam contritis, id est, humiliatis, per aquam baptismi, et ignem  Spiritus sancti in unum collecte atque compacte, dicitur signum. Ipsius uero corporis quo diuinitas Saluatoris proprie induta est apud quempiam auctorum, aut nusquam, aut uix signum aperte dici reperies. Ubi sane inuenitur eucaristia dici sacramentum corporis Domini, aut constructionem uerborum, sic resoluimus: Eucaristia est sacramentum quod est corpus Domini, ut ipsa quidem sit uere corpus Domini; sacramentum uero sit aliarum rerum, predictorum uidelicet bonorum, sicut solemus dicere: Deus est fons bonitatis, id est fons qui est bonitas, et plenitudo diuinitatis, id est plenitudo que est diuinitas, et multa huiusmodi alia. Aut certe intelligimus quod ipsa quidem sit  corpus Domini, ipsius uidelicet uerbi Dei proprium, et corporis Domini, quod est Ecclesia, sicut beatus Apostolus docuit, sacramentum. Quod si uspiam inueniretur etiam ipsius corporis quo uerbum Dei indutum est  sacramentum dici; quid nobis officeret, in quo fidem nostram labefactaret? Nunquid enim nullum sacramentum est, id cuius est sacramentum? Aut nulla figura est id cuius est figura? Quid ergo de Filio Dei in epistola ad Hebreos Paulus dicit: Qui cum sit splendor glorie, et figura substantie eius , id est Patris? Nunquid non est Filius id quod Pater? Absit. Filius enim id omnino, quod Pater, est; et nichil aliud quam id quod Pater est. Falsum est igitur dicere quod nulla figura sit id cuius est figura. Denique et Christus olim docens,  miracula faciens, iustissime inter homines uiuens, manducans, bibens, dormiens, ceterasque nostre humanitatis proprietates in se ostendens; quid nobis aliud quam seipsum Deum hominemque designabat? Sed et nunc quoque pro nobis interpellans, hodieque corpus suum cum cicatricibus uultui Patris ostendens, se pro nobis natum, passum ac resurrexisse, atque ad celos ascendisse designat. Idem igitur Christus sui ipsius est sacrum signum, id est sacramentum. Hec eadem quoque diuina nobis oblatio, sine fidei nostre periculo signare potest. Cum hec igitur ita sint eadem nobis per omnia, que et Christus, Eucaristia nostra significare inuenitur: et quarum rerum illa, earumdem et  Christus sacramentum. Que cum ita sint nemo tamen idcirco dicit Christum umbram Christi, et non uerum Christum esse; nec corpus eius, quoniam corporis sui, quod est Ecclesia, et sui ipsius ut nunc ostendimus, significatiuum est, umbraticum et non uerum corpus existere. Nemo igitur dicat eucaristiam nostram propter predictas significantias umbram illius Dominici corporis, quod diuinitas Saluatoris sibi proprie induit, et non ipsum uerum et proprium Saluatoris corpus existere; nam si ob predictas significantias ipsa non est uerum Christi et proprium corpus, propter easdem significationes nec Christus erit uerus Christus. Sed absit ab omnium mentibus hoc, ut quoniam tot tantorumque bonorum nobis est sacramentum  Christus, idcirco eius ueritas ullatenus euacuetur. Absit ergo pariter ab omnium cordibus ut eucaristia nostra, quoniam nobis eadem bona significat, idcirco uerum Christi et proprium corpus esse negetur. Quapropter satis, ut arbitror, abundeque monstratum est, quidquid ex predicta beati Augustini scriptura, aut ex nominibus, sacramenti uidelicet, et figure, et signi, que in usu tenet Ecclesia, aduersarius obiicit, nostre fidei nichil obesse, uerum quam pueriliter etiam in aliis desiniat, ex his patere.


ROGERIUS.

Constat equidem satisque probatum est nunc abs te quia sui ipsius Christus est signum; uerumtamen id quomodo esse possit, desidero plenius declarari.


 GUITMUNDUS.

Quid super hoc miraris? Res enim ita solemnis est ut neminem deceat dubitare. Quis enim hominum est  qui operans quidlibet, uel etiam solo suo motu spontaneo non significet se uiuentem? Itaque fit ut unus homo in substantia semper idem, secundum diuersa opera seipsum significare possit. Ita ergo Christus substantialiter semper idem, tamen uisibilia operans, seipsum significat inuisibilia operantem. Sed et uerbo et habitudine, seu specie corporis his quibus aliquando apparuit, significauit se propitium uel iratum. Ad hunc quoque modum sacri altaris oblatio, cum substantia corporis Christi ueraciter sit, secundum  uisibilem speciem et uisibilia mysteria, uel de ipso Domino, uel de eius Ecclesia, absque fidei nostre periculo aliqua significare potest.


ROGERIUS.

Perge quo intenderas; nam de his insanissimum est amplius dubitare.


GUITMUNDUS.

Illud sane Berengarium mouere permaxime solet quod, in expositione supradicti nonagesimi octaui psalmi, beatus Augustinus de uerbis Domini ad discipulos ita dicit: »Cum remansissent cum illo discipuli duodecim, instruxit illos, et ait illis: Spiritus est qui uiuificat; caro autem nichil prodest. uerba que locutus sum uobis, spiritus et uita sunt . Non hoc corpus quod uidetis manducaturi estis, et bibituri  illum sanguinem quem fusuri sunt qui me crucifigent.« Si ergo, ait Berengarius, non hoc corpus, neque illum sanguinem, restat ut quod de altari sumitur, umbra tantum sit corporis et sanguinis et figura.

Quod si superiora Augustini uerba in expositione eiusdem psalmi, uel certe in expositione Euangelii ubi hec eadem uerba Domini tractantur, diligenter aduertisset, nunquam ex his forsitan erroris huius calumniam perstruxisset. Sed infelix homo, diu in peste heretica inueteratus, suadente diabolo, cuius retibus pene inexplicabiliter implexus est, libentius omnes ingenii sui uires ad aucupandum unum uerbum, quo male intellecto propagatam stultitiam munire uideatur, accommodat, quam diuinarum Scripturarum prouidentissimam uigilantiam contra  se ualide reclamantem, uel tenuiter attendat. In eodem quippe psalmo hec predixerat beatus Augustinus: »Suscepit Christus de terra terram, quia caro de terra est; et de carne Marie carnem accepit, et in ipsa carne hic ambulauit, et ipsam carnem nobis manducandam ad salutem dedit.« Si ergo ipsam carnem, quam de carne Marie accepit, in qua hic ambulauit nobis manducandam ad salutem dedit quomodo non hoc corpus, nisi quia ipsam carnem dat nobis manducandam in eadem substantia, non hoc autem corpus, id est in eadem forma, ac si diceret: Corpus quidem meum, sicut audistis, dabo uobis, sed non secundum hoc quod uidetis, id est non tale quale uidetis, non in hac forma, non in hac specie quam uidetis. Alioquin cur addidit: quod  uidetis, cum sufficeret dixisse non hoc: nisi quia hoc secundum essentiam, non hoc secundum quod uidetis? Denique ut hoc quod dicimus Augustinum sensisse cognoscas, recense attentius quid in eis qui scandalizati sunt in expositione huius psalmi uel Euangelii culpauerat. Certe enim substantiam illam quam cernebant oculis, datum iri sibi ad manducandum putabant, non panem, non aliud quidpiam. Augustinus autem hoc stulte et carnaliter dicit eos accepisse.

»Putauerunt enim, inquit, quod precisurus esset Dominus particulas quasdam de corpore suo, et daturus illis. Putauerunt quod gratia eius consumeretur morsibus, et carnem qua indutum erat uerbum,  non integram, sicut ascendit in celum, sed ueluti concisam, uel quomodo in cadauere dilaniatur, aut in macello uenditur, distribueret credentibus, non quomodo spiritu uegetatur, id est, non uiuam. Nam si spiritu uegetatur,« uiua est. Quid ergo si putassent se accepturos carnem integram, non per particulas concisam, non mortuam, sed uiuam; non sicut in macello uenditur, sed uiuam sicut spiritu uegetatur? nunquid errassent? Utique non errassent. Dum enim culpantur, non ideo, quia illam carnem, id est eiusdem substantie se manducaturos putabant, sed hoc solo, quia non integram, non uiuam, atque consequenter absque culpa fuissent, si eamdem, id est eiusdem substantie carnem se manducaturos putassent integram et uiuam. Quod  si consequitur, imo quia consequitur, uide quam efficaciter Berengarii sententiam omnemque umbraticorum errorem prorsus interimit. Quare si hoc modo, quo diximus, conuenientissime predicta Augustini uerba nulla circumstante parte Scripture reclamante, imo tota serie diligenter inspecta, et Euangelii expositione suadente, imo necessario cogente, intelligi possunt, quid sibi in his presidii Berengarius contra nos collocat? que, ut indulgentius loquar, etiamsi in ambiguo essent, non magis sue parti quam nostre opitularentur. Nunc autem cum et ipsius Scripture circumstantia, et tractatus Euangelii tam perspicua ratio, et uniuersalis Ecclesie auctoritas, nostro sese intellectui conferant, nichil hic loci ulterius habens heretice corruptionis  infectio conticescat. Aut certe, si quo pacto nostram se confidit reprobare posse sententiam, aut suam ostendere meliorem, equo animo audire parati sumus. Non enim quidquam subterfugere uolumus, quod non diligenter, auxiliante Christo, discutiamus. Hoc idcirco dico, quoniam me audisse existimo, quod Berengarius de pronomine hoc, ad hunc modum ratiocinetur. Hoc, inquit, pronomen est; pronomina autem substantiam sine qualitatibus significant. Cum igitur dicit, non hoc corpus, de substantia corporis, non de qualitatibus dicit. Hic exclamare compellor iuxta prophetam et Apostolum: Ubi est litteratus? Ubi trutinator uerborum? Ubi legis uerba ponderans : Nonne stultam fecit Deus sapientiam huius mundi?   uere stultam dixerim hanc sapientiam. Nam iidem ipsi grammatici, qui huiusmodi proprietatem partium orationis dixerunt, figuras etiam loquendi, quibus a sua proprietate partes orationis decentissime plerumque deficiunt, tradiderunt et mirifice laudauerunt. Quis denique est qui, quotidiano usu loquens aut dictans, reprehendatur, si ita dicat: Non sum ego ille qui quondam fui, tu non es is uel ille qui solebas, cum eadem substantia sit, sed qualitates diuerse; sed et dialectici, qui pernimium uerba appendunt, quotidie res differre, et easdem esse non tantum secundum substantiam, sed etiam secundum qualitates et dicunt et legunt. Quod si ille, et is, et idem, pronomina sunt, et non semper substantiam, sed etiam qualitates apud doctissimos  etiam persepe significant, cur et hoc pronomen non possit idem pati? An quia Berengario non habenti unde suam aliter muniat heresim, id non placet? Placuit tamen summe auctoritatis quibusdam auctoribus grammatice artis non solum figurate qualitates in pronominibus posse accipi, sed etiam talis et qualis, que proprie qualitatis significatiua sunt, inter pronomina numerari. Sed uiderit ille peritissimus grammaticus Donatus, qui, qualis et talis pronomina esse uoluit, quid dixerit. Ego enim de auctoribus grammatice artis iudicare nunc opus non habeo, cum ipsa argumentatione aduersarii commodissime mihi uti possim, dicens: Ipsa pronomen est. Pronomina autem substantiam significant  sine qualitatibus. Cum igitur Augustinus dicit: »In ipsa carne ambulauit, et ipsam nobis manducandam ad salutem dedit,« substantiam carnis Christi, non figuram nos manducare dicit. Idem, hoc, pronomen est. Cum igitur idem Augustinus dixerit in sermone ad Neophytos: »Hoc accipite in pane, quod pependit in cruce, et hoc accipite in calice quod effusum est de Christi latere:« substantiam corporis et sanguinis Christi, non figuram nos manducare et bibere declarauit. Hec igitur argumentatio tua o quisquis ea niteris, si quidem infirma est, nobis adeo curanda non est. Si autem firma, plus nobis quam tibi prodest, cum eam tu nonnisi in uno loco habeas, nos uero in multis. Cumque sibi Augustinus ita contrarius sit, aut non est iam  recipiendus, aut in pluribus testimoniis magis quam in uno credendus: facilius quippe in uno quam in pluribus uel ipse errare, uel codices eius ab aliquo falsatore corrumpi potuerunt. Elige igitur quod placet: aut infirma est hec tua ratiocinatio, et nichil conficit; aut firma, et nobis plurimum proficit. Nam si infirma est, ubi dicitur, non hoc corpus, non de substantia dictum esse comprobat. Si autem firma, ubi dicitur, ipsam carnem nobis manducandam dedit, et hoc accipite, et cetera similia, de substantia intelligenda esse confirmat. Aut si forsitan dicas: Ego sic illa pronomina resoluam: ipsam carnem nobis manducandam ad salutem dedit, id est ipsius carnis figuram, et hoc accipite in pane, id est huius corporis figuram accipite in pane, et ad hunc modum  cetera; si hoc, inquam, dicas, et nos eodem modo tuum pronomen resoluimus, dicentes: non hoc corpus, quod uidetis, dabo uobis, id est, Non huius corporis figuram; non umbram, sed ueritatem dabo uobis. Illas enim tuas resolutiones talis resolutio sequitur. Si ergo resoluendi figuras in pronominibus contra nos suscipis, qua fronte easdem contra te recusare possis? Aut igitur eas adhibe, et tuas tibi umbras auferunt; aut respue, et nobis plurimum conferunt. Nam si predictas resolutiones pronominum contra nos proponis, quod nobis opposueras capitulum, contra te et umbras tuas manifeste conuertis. Si autem respuis, et substantiuam significantiam semper in pronominibus obstinate  requiris. Augustinum in multis aliis, ut dixi, huic uni capitulo aduersantem, tibique et sibi contrarium aut non recipimus, aut pluribus testimoniis magis credentes quam uni, concludimus quod optabamus, scilicet, quia substantiue non umbratice corpus Domini manducamus. Quaquauersum igitur fugias, ex his palam est, quia si doctorem precipuum Augustinum, quo maxime nitebaris, diligenter aduertis, huius erroris scilicet umbratici pestem absque ulla respiratione prorsus euertis. Proinde hac dissoluta calumnia, ad illud etiam quod de epistola sancti Augustini ad Bonifacium Berengarius obiicit, transeamus. Qua in re contentionis amore magis quam ratione aliqua, laborare satis aperte uidetur. Quod enim ait sanctus Augustinus: Sicut sacromentum  corporis Christi, secundum quemdam modum, corpus Christi est, et sacramentum sanguinis Christi, secundum quemdam modum, sanguis Christi est, ita sacramentum fidei fides est, non id de sacramentis nostri altaris est necesse intelligi. Generaliter enim de sacramentis dixerat. Si enim sacramenta quamdam similitudinem earum rerum quarum sacramenta sunt, non haberent, omnino sacramenta non essent. Ex hac enim similitudine plerumque iam sacramenta ipsarum rerum nomina accipiunt. Deinde a genere ad partem descendens, per simile id quod intenderat conclusit, dicens: Sicut ergo secundum quemdam modum sacramentum corporis Christi est corpus Christi, etc, quod libera facultate intelligere possumus dictum esse de manna, uel de pane et  uino Melchisedech , uel de aliquo ueterum sacrificiorum, que sacramenta corporis et sanguinis Christi fuerunt. Possunt enim quodammodo per figuram corporis et sanguinis Christi appellari, sicut petra uocatur Christus. Et ideo non satis attendit homo quid opponat. Nam et si ex abundanti de sacramentis quoque altaris nostri dictum id uelimus accipere, fidelis et facilis intelligentia patet. Cum enim sacramenta nostra sint substantiue corpus illud quod est Filii Dei proprium, sunt quodammodo per figuram ipsum corpus Christi, cuius sacramenta sunt, id est Ecclesia. Quod in expositione super Ioannem confirmat Augustinus his uerbis : »Hunc itaque cibum et potum societatem uult intelligi corporis et membrorum suorum,  quod est sancta Ecclesia. Huius rei sacramentum, id est, unitatis corporis et sanguinis Christi alicubi quotidie, alicubi certis interuallis dierum in Dominica mensa preparatur et de Dominica mensa sumitur.« Idem in quodam sermone de sacramentis: »Qui passus est, inquit, pro nobis, commendauit nobis in isto sacramento sanguinem suum et corpus, quod etiam fecit et nos ipsos. Nam et nos ipsius corpus facti sumus, et per misericordiam ipsius, quod accipimus, nos sumus.« Ecce quomodo cibum et potum altaris dixit esse quodammodo societatem corporis, quod est Ecclesia. Non quod ipse cibus et potus sit ipsa societas, sed ipsius societatis sacramentum, et hoc quod accipimus, dixit quodammodo  esse nos, quia nostri est sacramentum. Ita ergo corpus Christi proprium est quodammodo per figuram illud corpus Christi cuius est sacramentum, quod est Ecclesia. Nec mirum cum ipse Dominus per prophetam dicat: Indumento iustitie circumdedit me, quasi sponsum decoratum corona, et quasi sponsam ornatam monilibus suis . Se dicit sponsum, quia ipse Sponsus est, se dicit sponsam, quia ipse est quodammodo illud corpus suum, quod est Ecclesia, cuius ipse est sacramentum. Hanc intelligentiam nobis aptissime similitudo secuta commendat. Sicut enim dicimus proprium corpus Domini, alterius sui corporis, quod est Ecclesia, sacramentum, sic baptismum uisibilem, alterius inuisibilis, scilicet baptismi, cognoscimus sacramentum.  Est namque baptismus exterior, aqua uisibilis, carnem abluens; est baptismus interior, fides inuisibilis, animam simili modo purificans, teste beato apostolo, qui ait: Fide mundans corda eorum . Et iterum: Sic et uos saluos facit baptisma, non carnis depositio sordium, sed conscientie bone interrogatio in Deum . Proinde satis conuenienter et sana fide intelligere possumus dixisse Augustinum, Sicut sacramentum corporis Christi, id est, sicut illud proprium Filii Dei corpus, quod est sacramentum corporis Christi, que est Ecclesia, secundum quemdam modum corpus Christi est, illud scilicet cuius est sacramentum, quod est Ecclesia. Ipse enim sponsus, ipse secundum quemdam modum et sponsa; ita sacramentum fidei, id est exterior  baptismus, pro eo quod fidei signum est, secundum quemdam modum fides est. Offendit adhuc Berengarium sanctus Petrus, de Domino dicens: Quem oportet celum suscipere usque in tempora restitutionis omnium . Si usque in finem, ait Berengarius, celo suscipi debet, nunquam de celo exit, ut in terris aliquando teneri possit. Nos credebamus Christum in celo regnare; iste uero ita incarcerari ut etiamsi uelit corporaliter usque in finem miseras non possit terras uisere. Et Augustinus in libro De ciuitate Dei dicit  unumquemque sanctorum ad tantam gloriam peruenturum, ut ubicunque uolet suus spiritus, continuo sit et corpus. Et Berengarius asserit Christum ad tantam impotentiam deuenisse ut qui de terra suum corpus eleuauit  ad celum, non possit illud usque in finem uel ad horam reddere terris. O nimium ceca uanitas, et uana cecitas! Quis enim quotidiano usu loquens, dicere metuat: Tot mensibus, uel tot annis in ciuitate illa mansit ille, etiamsi quotidie ad opus suum de ambitu exeat ciuitatis? In Euangelio de Anna scriptum est quia non discedebat de templo , cum tamen sepius illam corporalis necessitas auocaret. Quapropter si ad terras Christum quotidie corporaliter descendere diceremus, beati Petri opposita nobis sententia non obesset. Sed absit hoc a Christianorum prudentia, ut sic dicamus Christum in terris sacrificari, uel manducari, ut necessario interim deserat celos. Ipse namque in  celis totus est, dum totum corpus eius uere manducatur in terris. Quod non esse habendum incredibile ex uirtute diuine potentie, et ex supradictis exemplis, scilicet uocis et anime satis facile comprobari potest. Quis uero risum tenere iam ualeat, audiens Berengarium ipsa Domini uerba de sacramentis interpretantem? »Hoc, inquit, necessario panis, est corpus meum, et hic calix necessario uinum.« O impudentissima stultitia, et nimium patens, nec quid dicat, nec quorsum tendat aspiciens! Que est enim hic necessitas, ut subaudiatur tam necessario panis et uinum, cum possit econtra congrue dici: hoc, subaudis corpus, iam non panis, est corpus meum; et hic subaudiatur, potius, iam non uinum, est calix sanguinis mei? uel certe sic: Hoc,  subaudiatur hactenus panis, ex hoc iam est corpus meum, non panis; et hic calix, subaudiatur hactenus uinum, ex hoc iam est sanguis meus, non uinum. uel certe sic absque istis subauditionibus: hoc enim pronomen non est ad supradicta relatiuum, sed tantummodo demonstrauitum. Et ideo panis et uinum que supra in Euangelio nominata sunt, nulla hic necessitate subaudiuntur. Iam miseret me illius, et erubesco pro illo. Quis enim, nisi se ipse ita proderet, eius nominis uirum tam pueriliter garrire, et tam friuole desipere credere posset? Sed uideamus per has tam necessarias subauditiones, tantus hic ratiocinator, quo peruenerit, quid confecerit, quid obtinuerit. Hoc, inquit, ut sacramenta altaris panis dicatur et uinum. Huccine igitur totus  labor ille tendebat? Ad hoc solum ita te profudisti ut nec tue senectuti parceres quin te, pro disputatore egregio calumniosissimum cauillatorem, pro constructore perito, qualiumcunque panniculorum inertissimum et ineptissimum assutorem demonstrares? Quis enim id negat? Quis non id libenter fatetur, quod sacramenta Dominice mense recte panis et uinum uocantur, uel quia panis et uinum prius fuerunt, uel quia panis et uini similitudinem substantialiter transmutata seruant? Sic namque serpens, qui de uirga factus est, uirga dicitur. Scriptum quippe est: Deuorauit uirga Aaron uirgas eorum , id est, serpens qui de uirga Aaron factus fuerat, serpentes eorum. Sic homo quia inde factus est, sepe terra, et puluis, et lutum uocatur.  Sic etiam propter similitudinem dicit Apostolus: Petra erat Christus . Et in Psalm. canitur: Ego sum uermis et non homo , cum substantialiter esset homo, sola similitudine uermis. Sic ultra numerum alia multa. Si igitur multe res propter harum causarum alteram, recte aliarum rerum longe diuersarum uocabulis nuncupantur, quanto magis sacramenta nostra propter utramque hanc causam, recte panis et uinum dici possunt, rerum uidelicet que fuerunt multam retinentia similitudinem, cum substantialiter proprie Dominici corporis et sanguinis teneant ueritatem?

Iam nunc illud quod ecclesiastice orationis auctoritate se conficere Berengarius iactitat, uideamus: »Ecclesia, inquit, in missa quadam ita orat:  Perficiant in nobis, quesumus, Domine, tua sacramenta quod continent, ut quod nunc specie gerimus, rerum ueritate capiamus. Hic ergo ostendit se non habere rerum ueritatem, sed speciem.« Heus, bone intellector, quarum, inquam, rerum speciem, non ueritatem? Corporis, inquies, et sanguinis Domini. Bene. Considera ergo diligenter quod dicitur, ac mihi responde. Quid est quod nunc specie gerimus? Corpus, inquies, Domini specie, non substantiue manducamus. Adde sequentia. Rerum ueritate  capiamus. Quid? In futuro ergo seculo corpus et sanguinem Domini uere et substantiue manducabimus? Hoc quippe oratur ut id quod nunc specie gerimus, quidquid illud sit, illud idem in ueritate capiamus. Quare, si semper in hoc seculo corpus Christi, ut tu deliras, specie, id est, umbratice comedimus; restat, ut illud in altero seculo substantiue comedamus. Quod si sentire absurdissimum est, quam stultissime interpretaris orationem predictam, iam nec teipsum latere puta. A capite igitur orationis quid uelit Scriptura dicere, diligentissime uideamus. Perficiant in nobis, quesumus, Domine, tua sacramenta quod continent. Supra iam diximus, et beati apostoli Pauli uerbis approbauimus, quod diuina sacramenta unitatem corporis Christi,  que est Ecclesia, designarent, et hoc est quod significando continent. Hoc igitur rogat Ecclesia dicens: Perficiant in nobis, quesumus, Domine, tua sacramenta quod continent, id est, »perficiant« ut nos uere simus unum Christi corpus, una Ecclesia, quod uidelicet significant: ut quod nunc, id est, dum manducamus corpus Filii tui, specie gerimus, id est, figura tanti sacramenti significamus: hoc rerum ueritate capiamus, id est, reuera unum Christi corpus et una Ecclesia simus. Iste, credo, intellectus possibilis est, et Scripture est conuenientissimus et nobis utilissimus, hunc beatus Paulus apostolus comprobat, huic totius Ecclesie fides concordat; aduersarii porro uesaniam nullius auctoritas munit, sed Ecclesia tota ut uenenum  mortiferum fugit. Non eum ulla prorsus utilitas, non oratio ipsa commendat, sed absurditas intolerabilis, que illum sequitur, omnino recusat. Quis igitur pro bestiali, pro stultissimo, imo impossibili sensu, ullatenus debeat impediri, cum habeat rationabilem et congruentissimum intellectum, ac sapientibus omnibus amplectendum? Utrum ergo iam hec sufficere estimas, an adhuc plura requiris?


ROGERIUS.

Mihi plane ad cumulum ista sufficiunt, mirorque hereticum suis obiectionibus prostratum, ac propriis retibus irretitum.


 GUITMUNDUS.

Hec quidem sunt que ex libris beati Augustini, uel ex nomine sacramenti, seu ex oratione nunc discussa, Berengarium fidei nostre obiicere solere comperimus. Si qua uero alia ex beato Augustino obiicit, in uirtute Christi confidens dico quia diligenter animaduersa, aut pro nobis, aut non contra nos erunt. Proinde disputationis huius hic terminum faciamus, ea que restant alio initio, si uoluerit Dominus, aggressuri.




INCIPIT LIBER TERTIUS.


 Hactenus oratio ea, quibus aduersarius et secundum rationes et secundum Scripturas contra Ecclesiam nitebatur, argumenta dissoluit. Quocirca hostium machinis, Deo auxiliante, copiose frustratis, etiam si nil amplius adderemus, sola tibi catholice fidei sufficere generalis consuetudo deberet. Illa enim sola firmissime tenenda est fides, etiamsi ualde impugnetur, que catholica est. Quicunque enim uult saluus esse, sicut sancti Patres sanxerunt, et totus concinit mundus, necesse est ut teneat catholicam fidem. Quod si, impugnata, fortissime retinenda est, quanto magis, si omnia que sibi opponuntur expugnans patet ipsa inexpugnabilis, nullatenus relinquenda est? Sed quoniam et ualde multa ad roborandas adhuc partes nostras, et aduersariorum  diruendas, Deo iuuante, addi possunt, et te sitienter ea desiderare certe scio, tuis orationibus, Domino nobis fauente, de sanctis Scripturis adhuc aliqua proferemus, quibus et hostis lubricus plenius prosternatur, et nostre partis robur inuincibile per propria argumenta nostra amplius demonstretur. Ac primo quidem iuxta ordinem questionum, quod corpus Christi uerum in substantia sua, non in umbra Berengariana comedimus, approbemus; deinde contra impanatores Dominici corporis uigilabit oratio.

In principio ergo disputationis nostre. quoniam ex beato Augustino scandali pene totius uidetur esse principium, quid nobilissimus idem doctor de sacrificio Ecclesie in expositione tituli tricesimi tertii  psalmi sentiat uideamus. Tractans enim quomodo Dauid in manibus suis ferebatur coram Abimelech, ait: »Hoc uero, fratres, quomodo possit fieri in homine quis intelligat? Quis enim portatur manibus suis? Aliorum potest portari homo in manibus, suis nemo portatur? Quomodo intelligatur in ipso Dauid secundum litteram non inuenimus, in Christo autem inuenimus. Ferebatur enim Christus in manibus suis, quando commendans ipsum corpus suum ait: Hoc est corpus meum. Ferebat enim illud corpus in in manibus suis.« O sententia lucidissima! o sententia fidelissima! o sententia uere beatissimo et excellentissimo doctore Augustino dignissima, a qua nulli est recedendum; cui ab omnibus est reuerendissime  concedendum! Quod in Dauid, inquit, et in aliis hominibus secundum litteram non inuenitur, in Christo inuenitur. Quid illud? »Ferebatur enim, inquit, Christus in manibus suis, quando commendans ipsum corpus suum ait: Hoc est corpus meum.« Si secundum litteram, id est, sicut littera sonat, hoc in Christo inuenitur, non igitur umbratice, non figuratiue, sed substantiue Christi corpus erat quod ferebatur. Si enim in Christo accipitur hoc, ut isti uolunt, secundum figuram, non  secundum corporis sui substantiam, quod ferebatur in manibus suis, quomodo id inuenitur in eo secundum litteram? Nunquid secundum litteram Christus est petra, et leo, et agnus, et serpens, cum sit hec omnia secundum figuram? Minime. Sed in Christo inuenimus, inquit, quomodo intelligatur secundum litteram? Aliter enim nullo modo construi potest oratio, que de Christo concedit quod de Dauid negauerat. Non igitur ut isti uolunt, secundum figuram, sed secundum substantiam. Diligenter, queso, omnis prudens lector aduertat, quam efficacissime hinc omnia hereticorum istorum sophismata excludantur.

Ponamus enim, si placet, quod aduersarii hinc dicere possunt, ut quid sequatur clarius elucescat.  Cum enim ait: »Ferebatur Christus in manibus suis,« et deinde: »Ferebat illud corpus in manibus suis;« si aduersarii nostri hoc pro sua parte sic exponunt: Ferebatur Christus in manibus suis, id est, ferebatur umbra tantum uel figura Christi, non substantia in manibus suis, et ferebat illud corpus, id est umbram uel figuram illius corporis, non substantiam; si hoc, inquam, ita exponunt, hoc idem in Dauid. hoc idem in omnibus fere hominibus inuenire possumus. Quis enim fere hominum aliquam sui figuram, in qua non sit substantia sua  in manibus suis ferre non possit? »Sed hoc, inquit, in ipso Dauid non inuenimus, et manibus suis nemo portatur. In Christo autem, ait, inuenimus.« Quoniam ergo dicit  in Christo inueniri, quod in Dauid et in aliis hominibus, quomodo intelligatur non inuenit; facile autem aliquam figuram sui, in qua nichil sit de substantia sua, manibus suis ferre et Dauid et ceteri homines intelligi possunt, restat manifestissime, et absque ullo scrupulo sentiendum quod non figuram tantum uel umbram, sicut aduersarii nostri dicunt, sed substantiam sui corporis iuxta Augustinum ferebat Christus. Quid hic umbratici respondebunt; Ubi in tanta luce lucifuge nostri umbram parabunt? Ecce Augustini manifestissima documenta recitantur; nichil in eis scrupulosum, nichil ambiguum. Aut de his se explicent, aut Augustinum nobis obiicere desistant; et sicut Augustinus testatur,  ueritatem Dominici corporis nobiscum credant. Sed forsitan hoc non aduerterant scriptum. Si enim hoc fideliter attendissent, adhuc suam heresim ex beato Augustino non traxissent. Nam quidquid ex eo pro se decerpunt, id attente perspectum, sicut iam diximus, aut pro nobis, aut certe nichil contra nos facit. Hoc uero quod nunc protulimus tam manifestissime illos destruit, ut qua exeant, nulla ratione inuenire queant. Ita quippe Scriptura perspicua, ita est omnino cautissima ut istorum garrulitas  nulla penitus tergiuersandi argumenta reperiat. Nam ut uirtutem eius quam breuissime nunc ostendam, aut substantiue corpus Christi erat quod Christus ferebat, de quo dicebat: Hoc est corpus meum, aut tantum figurate. Sed tantum figurate non possunt pati premissa, quibus dicitur; quia in aliis non inuenitur, quod in Christo inuenitur. Alioquin inueniretur et in aliis. Omnis quippe homo figuram sui, in qua nichil de substantia sua est, ferre potest. Sed in aliis, inquit, non inuenitur. Manibus enim, ait, suis nemo portatur. Non igitur figurate tantum, non umbratice, quapropter substantiue corpus Christi erat quod ipse ferebat. Non satis exprimere possum quantum in his beati Augustini uerbis oblector, quantumque super horum miserabili cecitate admiror.  Ex his namque patenter ostenditur quid uoluerit idem uir beatissimus intelligi, in expositione mox eiusdem tricesimi tertii psalmi, ubi dixit: »Nos ad eum accedamus, ut corpus et sanguinem eius accipiamus. Illi de crucifixo tenebrati sunt, nos manducando crucifixum et bibendo illuminamur.« Item alibi. »Hoc accipite, inquit, in pane, quod pependit in cruce: et hoc accipite in calice, quod effusum est de Christi latere.« Et in alio loco: »Hoc biberunt, postea credentes, quod prius fuderant seuientes.« Item in alio quod supra iam diximus: »Suscepit Christus de terra terram, quia caro de terra est; et de carne Marie carnem accepit et in ipsa carne hic ambulauit, et ipsam carnem nobis manducandam ad salutem dedit.« Et multa alia in  pluribus libris suis in hunc modum. Cum igitur beati Augustini scripta ut sacrosanctum prorsus et intemerabile isti uenerentur et teneant, quid eos aliud iam nisi forte inolita diu cecitas remerari potest quin nobiscum credant?

Sed et tu doctor egregie, beatissime Ambrosi, spiritualis pater beati Augustini, quem idem uir sanctissimus in libris suis, sanctum et beatum nominat, cuius auctoritatem  martyrum reuelator Paulus apostolus commendat: quem beatus Gregorius uir plane apostolicus pre se gerit; cuius doctrinam recipiendam beatissimus Benedictus teste S. Gregorio, sanctorum prophetarum spiritu plenus iudicauit; cui totius Ecclesie Mediolanensis gloria specialiter attestatur; quem merito fidei totus orbis  ueneranter amplectitur : quid tu, inquam, de sacramentis altaris sentias explanato. Dixisti certe in libro tuo De sacramentis : »Sicut uerus Dei Filius est Dominus noster iehsu Christus, non sicut ceteri homines per gratiam, sed quasi filius per naturam, id est, ex substantia Patris, ita uera eius caro est quam sumimus, et uerus eius sanguis est quem potamus.« Teneo ergo te dixisse, quia uera eius caro est quam sumimus, et uerus eius sanguis est quem potamus. Sed quatenus uera? Figurate an substantiue? Doce per prepositam similitudinem, cuiusmodi intelligamus hanc ueritatem. Sicut uerus Dei Filius  est, Dominus noster iehsu Christus: adhuc parum est. Potest enim, sicut ceteri homines iusti filii Dei sunt per gratiam, et ipse secundum quod homo est, dici uerus filius Dei per gratiam, licet ineffabiliter ampliorem et excellentiorem quam ceteri homines. Adde quod satis est. Non sicut ceteri homines per gratiam, sed quasi filius per naturam, id est, ex substantia Patris. Ita ergo dicis ueram eius carnem quam sumimus, et uerum eius sanguinem quem potamus. Quomodo uero ita? Id est, non sicut cetere res, que propter aliquam gratiam significationis, caro et sanguinis Christi possunt dici (sicut uerbi causa, per gratiam figurationis, caro et sanguis agni paschalis in Aegypto immolati , sed sicut caro et sanguis per naturam carnis et sanguinis Christi. Aliter enim coaptari similitudo non potest, nisi quod ibi negat hic negemus, quod ibi affirmat hic affirmemus. Quamobrem si hanc similitudinem tam expresse positam sequimur, id quod de altari sumimus, Christi carnem et sanguinem substantialiter confitemur. Si enim sic esset dictum: Sicut uerus Dei Filius est Dominus noster iehsu Christus, ita uera eius caro est quam sumimus, et uerus eius sanguis est quem potamus, poterat equidem adhuc  in ambiguo esse sententia. Nam Dominus noster iehsu Christus secundum id quod homo est, uerus Dei Filius est;  sed per gratiam, ut diximus, non ex substantia Patris. Ac per hoc dici posset, ita uera eius caro est quam sumimus, id est, per gratiam figurationis, non per substantiam carnis; et de sanguine similiter. Quod si doctor egregius sensisset, nichil amplius addidisset. Quid enim necessarium erat addere, quod huic sensui tam euidentissime contrarium esset? Nunc uero tam diligentissime addita determinatio dicentis: »Non sicut ceteri homines per gratiam.« Et ne qua forte hic erroris nubecula remaneret subiungentis, »sed quasi filius per naturam.« Et ne hoc etiam obscurum uideretur, expressius exponentis, id est, ex substantia Patris: his  omnibus tam diligentissimis determinationibus; subiungendo, »ita uera eius caro est quam sumimus, et uerus eius sanguis est quem potamus.« omnes aduersariorum  calumniosas argumentationes excludit, et carnem Christi et sanguinem substantiue esse, quod sumimus et potamus, ostendit. Quare si contra teipsum non disputas, o beate Ambrosi, ab hac fide non dissentis. Si autem non dissentis te utique quam Berengarium satius est imitari.

uidisti plane quid nobilissimus doctor hoc in loco de sacramentis altaris absque ullo uelamine sentiat. Attende iam quam breuiter quid etiam in alio loco eiusdem libri dicat: »Quid argumentis, inquit, utimur? Suis utamur exemplis, incarnationisque exemplo astruamus mysterii ueritatem. Liquet quod preter nature ordinem uirgo generauit · et hoc quod conficimus corpus, ex uirgine est. Quid queris nature  ordinem in Christi corpore, cum preter naturam sit ipse Christus partus ex uirgine?« Quid melius, queso, quid apertius dictum queris? Si enim sacramenta altaris umbra tantum et figura Dominici corporis essent, quid hic preter naturam fieret, cum petra non preter naturam, sed potius propter naturam sue stabilitatis, et agnus non preter naturam, sed per suam naturam, id est, per innocentiam, et similiter cetera Christum figurent? Longum est si cuncta, que ex beato Ambrosio contra Berengarium possumus adhibere testimonia, disseramus. Iam ad alios auctores transeundum est.

Sanctissimus papa, Leo antiquissimus, omni Ecclesie Dei uenerabilis, dixit in quodam sermone : »Sic sacre mense communicare  debetis, ut nichil prorsus de ueritate corporis Christi et sanguinis ambigatis. Hoc enim ore sumitur, quod fide creditur. Et frustra ab illis amen respondetur, a quibus contra id quod accipitur disputatur.«

Beatus quoque Cyrillus cum ducentis episcopis in Ephesina synodo, quam beatus Gregorius tanquam unum ex quatuor Euangeliis suscipiendam asserit, sic ait: »Ad benedictiones mysticas accedimus, et sanctificamur, participes sancti corporis et pretiosi sanguinis Christi omnium nostrum Redemptoris effecti: non ut communem carnem percipientes, quod absit! nec ut uiri sanctificati et uerbo coniuncti secundum dignitatis unitatem, aut sicut diuinam possidentis habitationem; sed uere uiuificatricem,  et ipsius uerbi propriam factam. uita enim naturaliter ut Deus existens,  qui eidem proprie carni unitus est, uiuificatricem eam esse professus est. Et ideo quamuis dicat: Nisi manducaueritis carnem filii hominis  ait: »Quid namque sit sanguis Agni, non iam audiendo, sed bibendo didicistis. Qui sanguis super utrumque postem ponitur, quando non solum ore corporis, sed etiam ore cordis hauritur.« Idem in libro Dialogorum ultimo. »Hec namque, ait, singulariter uictima, ab eterno interitu animam saluat, que illam nobis Unigeniti mortem per mysterium  reparat. Qui licet surgens a mortuis iam non moritur, et mors illi ultra non dominabitur , tamen in seipso immortaliter atque incorruptibiliter uiuens, pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salutem partitur. Eius sanguis non iam in manus infidelium, sed in ora fidelium funditur. Hinc ergo pensemus, quale pro nobis hoc sacrificium sit, quod pro absolutione nostra passionem unigeniti filii semper imitatur. Quis enim fidelium habere dubium possit in ipsa immolationis hora, ad sacerdotis uocem celos aperiri, in illo Iesu Christi mysterio angelorum choros adesse; summis ima sociari, terrena celestibus iungi, unum quid ex uisibilibus atque inuisibilibus  fieri?« Quapropter iam nunc sibi ponant umbratici isti silentium, quibus tot tantique auctores incontradicibili auctoritate resistunt. Considerent etiam atque etiam, quid in multis locis sanctus Hieronymus, quid Isidorus, quid Beda, sed et omnes doctores precipui, tam Greci quam Latini, de corpore Domini doceant, atque errori suo, tot cedentes tantisque doctoribus, finem ponant. Non enim omnia discutere propter tedium longi operis debemus, cum iis que discussimus rationabiliter contradici non possit.

Beatissimum tamen Hilarium Pictauiensem pontificem, fidei pene suo tempore singularem columnam, sanctissimi Martini institutorem, a beato quoque Augustino, ceterisque posteris doctoribus, nec  non et ab omni Ecclesia Dei summa deuotione susceptum, ad medium uolo deducere. Commodissimum namque reor fore ut quid etiam hic mirabilis disputator, de eucaristia Domini in libro octauo De Trinitate sentiat, subtiliter attendamus. Contra Arianos quippe disputans, ut substantialiter Patrem esse in Filio demonstraret, ipsum Filium in nobis substantialiter esse per eucaristiam probauit hoc modo: »Eos nunc, inquit, qui inter Patrem et Filium uoluntatis ingerunt unitatem, interrogo utrumne per nature ueritatem hodie Christus in nobis sit, an per concordiam uoluntatis? Si enim uere uerbum caro factum est, et uere nos uerbum carnem factum cibo Dominico sumimus; quomodo non  naturaliter manere in nobis existimandus est, qui et naturam carnis nostre iam inseparabilem sibi homo natus assumpsit, et naturam carnis sue ad naturam eternitatis sub sacramento nobis communicande carnis admiscuit? Ita enim omnes unum sumus; quia et in Christo Pater est, et Christus in nobis est. Quisquis ergo Patrem naturaliter in Christo negabit, neget prius non naturaliter uel se in Christo, uel Christum sibi inesse; quia in Christo Pater, et Christus in nobis, unum in his esse nos faciunt. Si uere igitur carnem corporis nostri Christus assumpsit, et uere homo ille qui ex Maria natus fuit Christus est nosque uere sub mysterio carnem corporis sui sumimus, et per hoc unus erimus, quia Pater in eo est, et ille in nobis: quomodo  uoluntatis unitas asseritur, cum naturalis per sacramentum proprietas perfecte sit sacramentum unitatis? Non est humano aut seculi sensu in Dei rebus loquendum: neque per uiolentiam atque imprudentem predicationem celestium dictorum a sanitate aliene atque impie intelligentie extorquenda peruersitas est. Que scripta sunt legamus, et que legerimus intelligamus, et tum perfecte fidei officio fungemur. De naturali enim in nobis Christi ueritate que dicimus, nisi ab eo didicimus, stulte atque impie dicimus. Ipse enim ait: Caro mea uere est esca, et sanguis meus uere est potus. Qui edit carnem meam, et bibit sanguinem meum, in me manet et ego in eo . De ueritate carnis et sanguinis non est relictus ambigendi locus. Nunc  enim et ipsius Domini professione, et fide nostra uere caro est, et uere sanguis est, et hec accepta atque hausta id efficiunt, ut et nos in Christo et Christus in nobis sit. Anne hoc ueritas non est? Contingat plane iis uerum non esse, qui Christum Iesum uerum esse Deum negant. Est ergo in nobis ipse per carnem, et sumus in eo, dum secundum hoc quod sumus ipse est . Quam  autem in eo per sacramentum communicate carnis et sanguinis simus, ipse testatur, dicens: Et hic mundus iam me non uidet, uos autem me uidetis, quoniam ego uiuo, et uos uiuetis. In illa die uos cognoscetis, quoniam ego in Patre meo et uos in me, et ego in uobis . Si uoluntatis tantum unitatem intelligi uellet,  cur gradum quemdam atque ordinem consummande unitatis exposuit, nisi ut cum ille in Patre per naturam diuinitatis esset, nos contra in eo per corporalem eius natiuitatem, et ille rursum in nobis per sacramentorum eius inesse mysterium crederetur: ac si perfecta per Mediatorem unitas doceretur, cum nobis in se manentibus ipse maneret in Patre, et in Patre manens, maneret in nobis, et ita ad unitatem Patris proficeremus, cum qui in eo naturaliter inest, nos quoque in eo naturaliter inessemus, ipso in nobis naturaliter permanente. Quam  autem naturalis in nobis hec unitas sit, ipse attestatus est: Qui edit carnem meam, et bibit sanguinem meum, in me manet et ego in eo . Non enim quis in eo  erit, nisi  in quo ipse fuerit: eius tantum ipse assumptam habens carnem, qui suam sumpserit. Perfecte autem huius unitatis sacramentum superius iam docuerat, dicens: Sicut me misit uiuus Pater, et ego uiuo per Patrem: et qui manducat meam carnem, et ipse uiuet per me . uiuit ergo per Patrem; et quo modo per Patrem uiuit, eodem modo nos per carnem eius uiuimus. Omnis enim comparatio ad intelligentie formam presumitur, ut id de quo agitur secundum propositum exemplum assequamur. Hec ergo uite nostre causa est, quod in nobis carnalibus manentem per carnem Christum habemus; uicturis nobis per eum ea conditione, qua uiuit ille per Patrem. Si ergo nos naturaliter secundum  carnem per eum uiuimus, id est, naturam sue carnis adepti, quomodo non naturaliter secundum spiritum in se Patrem habeat, cum uiuat ipse per Patrem?« Hoc totum ex predicto B. Hilarii libro seriatim hic ideo interponere uolui, ut perspecta attentius totius disputationis huius ratio, quid de ueritate Dominici corporis, quod de altari sumimus, beatus sentiat Hilarius, inuariabili certitudine nos perdoceat. Probat namque disputator mirabilis, quia Pater naturaliter est in Filio, id est, substantialiter. Aliter enim istud naturaliter non debet intelligi. Nam de substantiali unitate Patris et Filii tota contra Arianos questio uersabatur. Nec disputator peritissimus tantopere illud probaret, nisi in questione esset. Id autem per hoc probat, quia  naturaliter, id est, substantialiter ipse Filius est in nobis. Non enim et istud naturaliter alio modo intelligi debet. Nam si alio modo intelligeretur tota ipsa disputatio uacillaret. Quomodo enim nostra cum Christo unitas si substantialis non esset, Patris et Christi unitatem substantialem probaret? cum sibi hinc magis Ariani argumentum econtra conficerent, eo quod sicut nostra cum Christo unitas, que ad probandam Patris et Filii unitatem affertur, substantialis non esset, ita inter Patrem et Filium consequenter intelligi oportere confirmarent, huius ipsius auctoritate nitentes, qui ait: Omnis enim comparatio ad intelligentie formam presumitur, ut id de quo agitur, secundum propositum exemplum assequamur. Constat ergo et disputationis ratione  et eiusdem uiri auctoritate cogente, quia naturaliter hic pro substantialiter est accipiendum. Ex hoc igitur disputator egregius huiusmodi conficit syllogismum: Si Christus in nobis est naturaliter, id est, substantialiter, non tantum per concordiam uoluntatis; et Pater in Christo naturaliter, id est, substantialiter, non tantum per concordiam uoluntatis. Hanc propositionem assumptio comitatur, ab antecedenti hoc modo: Est autem Christus naturaliter, id est, substantialiter in nobis, non tantum per concordiam uoluntatis. Quam assumptionem mirabili peritia disputandi interrogando maluit ponere, tanquam responsionem interrogatione extorquens, cum ait: »Eos nunc qui inter Patrem et Filium uoluntatis ingerunt unitatem interrogo utrumne per  nature ueritatem hodie Christus in nobis sit, an per concordiam uoluntatis?« Deinde huius assumptionis probatio: »Si enim uere uerbum caro factum est, et uere nos uerbum carnem factum cibo Dominico sumimus;« quomodo non naturaliter manere in nobis existimandus est qui et naturam carnis nostre iam inseparabilem sibi homo natus assumpsit, et naturam carnis sue ad naturam eternitatis  nobis communicande carnis admiscuit? Et cetera que sequuntur idipsum inculcant. Et quasi quereres: Quomodo scio quod uerbum carnem factum cibo Dominico sumimus, uel quod naturam sue carnis sub sacramento nobis communicande carnis  admiscuit? »De ueritate, inquit, carnis et sanguinis non est relictus ambigendi locus.« Quare autem non est relictus ambigendi locus, consequenter probat, dicens: »Nunc enim et ipsius Domini professione et fide nostra, uere caro est et sanguis est.« Quomodo et ipsius Domini professione et nostra fide uere caro est, et uere sanguis est, iam hic proxime premonstrauerat dicendo: »Non est humano aut seculi sensu in Dei rebus loquendum, neque per uiolentiam atque imprudentem predicationem celestium dictorum a sanitate aliene atque impie intelligentie extorquenda peruersitas est.« Que scripta sunt legamus, et que legerimus intelligamus, et tum perfecte fidei officio fungemur. De naturali enim in nobis Christi ueritate que dicimus,  nisi ab eo didicimus, stulte atque impie dicimus. Ipse enim ait: Caro mea uere est esca, et sanguis meus uere est potus. Qui edit carnem meam, et bibit sanguinem meum, in me manet et ego in eo . Hic sane interrogare placet: Qui sunt qui in his rebus Dei, humano aut seculi sensu loquuntur? Nonne illi, qui, clausis internis luminibus, secundum sensus exteriores huic seculo congruos, de mysteriis celestibus ratiocinantur? Qui sunt, inquam, qui uiolenter extorquent impiam intelligentiam celestium dictorum? Illine, qui ea que scripta sunt, sicut iubet Hilarius, legunt, et sicut legunt simpliciter absque plane ulla adiectione sua intelligunt; an illi qui uexantes Scripturam quod illa sonat, respuunt, et figurationes quasdam ei pro  arbitrio sui cordis imponunt? Illi certe non eam extorquent, non ei uiolenti sunt, qui simpliciter, sicut eam legunt, intelligunt. Illi igitur iudicio beati Hilarii hic uerba Saluatoris peruerse atque impie intelligunt qui, simplici intellectu contempto, ad figuras, addendo quod sibi placet, ea traiiciunt. Ex his ergo uerbis Dominicis cum probasset, quia »nos uerbum carnem factum uere cibo Dominico sumimus,« ad assumptionem syllogismi sui reuertitur, et quomodo hoc non tantum concorditer, sed etiam substantialiter sit Christus in nobis exsequitur, dicens: »Et hec accepta atque hausta id efficiunt ut et nos in Christo, et Christus in nobis sit. Anne hoc ueritas non est? Contingat plane iis  uerum non esse, qui Christum Iesum uerum esse Deum negant.« Ad hoc ipsum cetera quoque referuntur, que usque ad conclusionem inferuntur. Deinde iam ad conclusionem fidenter accedit assumptionem cum sua probatione satis artificiose breuissime repetendo, hoc modo: »Si ergo nos naturaliter secundum carnem per eum uiuimus, id est, naturam sue carnis adepti, quomodo non naturali secundum spiritum in se Patrem habeat, cum uiuat ipse per Patrem?«

Hunc ergo beati Hilarii syllogismum umbratici nostri, si ualent, euadant. Aduertite enim, o umbratici, quia per hunc cibum sumptum probat in nobi substantialiter esse Christum. Cum ergo hunc cibum sumimus, substantiam Christi sumimus. Quomodo  enim per hoc quod nos uerbum carnem factum cibo Dominico sumimus probatur, quia Christus in nobis substantialiter est, sic in hoc cibo umbra tantum Christi, et non substantia Christi est? Aut quomodo hec accepta atque hausta id efficere possunt, ut Christus in nobis fit substantiue, si in eis ipsis non est nisi umbratice? Quomodo, inquam, si nos uerbum carnem factum cibo sumimus, per hoc consequens est ut in nobis substantialiter maneat Christus? Que est huius probationis necessitas? que consequentia? Nulla quippe necessitas est, nulla consequentia, ut ubi est alicuius rei figura, sit consequenter eiusdem rei substantia. Si enim cuiuis dicerem: In hoc pariete est substantia tua, quia ibi est imago tua, nonne me diceret  insanire? Sed nec quisquam omnino dixerit quando edebatur agnus legalis, ut ibi esset consequenter substantia Christi, cum ille agnus umbra esset et figura Christi. Quis uero audeat dicere, cum serpentem eneum Moyses in deserto suspenderet , quod ibi substantiam Christi suspenderet cum substantiam Christi in ligno suspendendi serpens ille eneus figuraret?  Quocirca si assumptio Hilarii, qua dicitur quod substantialiter in nobis est Christus, per hoc rata esse monstratur, quod nos carnem et sanguinem Christi cibo Dominico sumimus, que accepta atque hausta id efficiunt, ut et Christus in nobis, et nos naturaliter unum simus in Christo, naturam sue carnis adepti, nulla autem consequentia, ut ostendimus, assumptio illa per hoc  probari potest, nisi in cibo Dominico sit uere substantia corporis et sanguinis Christi: manifestum est quoniam prudentissimus argumentator Hilarius, qui suam assumptionem per hoc confirmare uoluit, substantiam corporis et sanguinis Domini nos in cibo Dominico sumere, non umbram et figuram tantum, ut umbratici isti male somniant, credidit. Ut autem uis totius disputationis quam breuissime sub oculis reponatur, aut umbratice credidit beatissimus Hilarius nos comedere uerbum carnem factum, aut substantiue. Sed si umbratice credidisset, nunquam hoc disputator egregius ad probandum quod Christus in nobis substantialiter est, attulisset, cum nichil sibi, sed potius aduersariis prodesset, neque hoc quod intendebat ullo modo exinde confici,  sed potius econtrario, quod Christus in nobis non sit substantialiter quam facillime et ipse et quiuis mediocriter eruditus cernere posset. Quoniam igitur uir eruditissimus ad probandum assumptionem suam id attulit, non umbratice naturam carnis Christi nos comedere credidit. Credidit igitur substantiue.

Huius sane libri sancti Hilarii beatus Augustinus in suo libro De Trinitate cum magna ueneratione mentionem facit. Unde palam est quia disputationem hanc reprehensibilem non iudicauit. Palam ergo et illud, quia eiusdem fidei fuit. Quapropter beatissimi et doctissimi uiri Hilarii disputatio apud omnes fideles ualeat, umbraticorum stultissima garrulitas penitus obmutescat.

 Non solum predictis auctoritatibus, sed et multis quoque miraculis euidentissimis, rationabiliter confutantur. Quod si miracula non recipiunt, hostes Ecclesie se declarant. Ecclesia enim miraculis quam maxime et propagata est et adulta. Quid denique est aliud miracula cassare, nisi Ecclesiam, quantum in se est, auferre? Eisdem quippe artibus  quibus partum est imperium, retinetur. Quapropter Ecclesie hostes sese, et non filios astruunt, si eius miracula accipere nolunt. Quid autem stultius, quid uecordius quam euacuare miracula, cum nulla omnino res sine miraculo fiat? Utinam isti uaniloqui, nec seipsos aliquid loqui, dum impudenter iactitant talia, crederent, quoniam hoc ipsum quod loqui possunt, hoc ipsum etiam  omnino quod sunt, non nisi ex diuino miraculo est! Sed sunt qui miracula se non respuere quidem respondeant; libros uero in quibus ea leguntur apocryphos asseuerent. O iniqua licentia! Quos Ecclesia Dei in edificationem sui per totum orbem tantis temporibus sub tantis doctoribus legit et legendos tradidit, hoc pauculi minus docti et animales, nullo rationis intuitu, nisi tantum quia non placent eis, apocryphos dicunt, et qui paganorum libenter historias amplectuntur, Christianas historias, quas totus amplectitur mundus, cassare laborant. Sed et hoc ipso quod eis non placet, quod uniuersali Ecclesie placuit, et obstinate respuunt quod libenter illa recepit, non pacificos eius filios, sed inimicos manifestos se probant. Quapropter qui  se filios Ecclesie uel dici desiderant, libros quos illa recipit, non recusent. Qua ratione enim uitam beati Gregorii quilibet Christianus apocrypham dicat, quam attestante Roma editam, tot sanctissimi, doctissimique Romani pontifices nullo dissonante, hactenus probauerunt, eorumque auctoritatem secute tot Ecclesie, cuncto populo Christiano consonante, nunc usque susceperunt? In eadem sane uita scriptum est quod beatissimus idem papa Gregorius, presente populo Romano, cuidam matrifamilias, cum communicatura risisset, Dominici corporis portionem subtraxerit, quam in ara repositam communi mox prece ad Deum fusa, ad instruendam de ueritate Dominice carnis matrone, seu etiam  populi fidem, coram omni populo in specie uere carnis, quasi digiti auricularis ostenderit. Cumque mulier, iam fidelior, propter horrorem carnis communicare trepidaret, cunctis iterum Domini misericordiam pro illa suppliciter implorantibus, eamdem ei particulam papa in consueta panis specie reporrexerit.

Illud etiam miraculum quod in uitis Patrum legitur, licet Berengarius oderit, quia tamen opitulante Domino aliis proderit, uel tenuiter memoro, ubi uidelicet abbas Daniel narrat senem quemdam, de corpore Domini errorem simpliciter passum, cum Dominum pro dubitatione hac remouenda multis precibus exorasset, angelum Dei super aram, sacrificii hora, uidisse puerum immolantem, sibique  ad communionem accedenti eiusdem pueri particulam porrigentem. Sed cum ille nimium exterritus sumere trepidaret, multis lacrymis speciem panis, fide iam solidatus, obtinuit. Sed quem mouere in admirationem et laudem diuine bonitatis non debeant magni Patris nostri gesta Basilii, inter cuius manus Iudeus in medio frequentis latitans populi, sacrificii tempore partiri puerulum uidit, exclamauit, et propterea baptizatus est? Multa quoque huiusmodi alia et nostri temporis, et antiqui narrari possunt, a quibus supersedeo. Nam et catholicos breuiter commonuisse de miraculis sufficit, et hereticos plurima talium narratione prosequi fortasse non proficit. Gesta namque sanctorum Patrum proteruo ore dilacerant, nec ea que de his scripta  sunt, uel dicuntur, diligunt, quibus se in credendo similes non nouere. Sed quid mirum, si Patrum historias Berengarius et sui despiciunt qui Euangelio etiam contradicunt, dicentes nullatenus debere credi quod ibi legitur intrasse ad discipulos Dominum Iesum ianuis clausis . Ad hoc tamen hec narrasse me contra eos proficit, quia quidquid exterius garriant, conscientia tamen eorum ad seipsam rediens concutitur et marcescit. Dumque attendimus quam fauorabiliter ubique tanto tempore mundus ista susceperit, que fuerit hactenus catholica fides de corpore Domini latere non potest. Tanti quippe temporis summe docti sanctique pontifices, eruditi religiosique abbates, monachi, clerici, uniuersusque populus Dei, si contraria  recte fidei ista cognouerant, quare non damnauerunt? Quare non destruxerunt? Quare uel legi non prohibuerunt? Atqui ipsi ea legerunt, ipsi dilexerunt, ipsi ob edificationem fidei legenda usque hodie tradiderunt. Omnes fauere, nemo auditus est, nemo lectus est refragatus. Non igitur contra fidem rectam esse sentiebant. Eamdem igitur fidem de corpore Domini omnes tenebant. Aut ergo istis omnibus umbratici nostri correcti consentiant, aut istos omnes contra se testes irrefragabiles damnandi persentiant. Quapropter nullum amplius habens rationis confugium, tantaque nube testium pressa eorum stultitia, penitus obmutescat. Claudatur, inquam, silentio perpetualiter umbratica impietas,  ubi tot precipuis testibus, tam clara uoce conclamantibus catholica patet ueritas. Quis enim huiusmodi stultissimos plane et impiissimos dicere dubitet, qui non uereantur Scripturas sacras ad nutum suum male interpretando corrumpere, uenerabiles atque eruditissimos tot auctores nichili pendere, in ea re nunc conturbare Ecclesiam, in qua cum Arianis immanissimis hostibus suis noscitur habuisse pacem, et in quo ipsa per os Hilarii sui contra eosdem Arianos, ueluti argumento ratissimo se potuit communire, id nunc cum omnium Christianorum summa pernicie irrationabiliter cassum ire? Hec interim contra umbraticos dicta sunt.

Nunc contra illos habenda est ratio qui, Ecclesie rationibus expugnati, iam quidem negare nequeunt  substantiam corporis Christi cibo inesse Dominico, panem tamen et uinum per uerba Saluatoris in carnem eius et sanguinem uerti nequaquam credentes, sed Christum pani et uino commiscentes, tanquam subtiliori ratione heresim alteram condiderunt. Quos quidem alios dico quasi alio errore detentos: nam alias idem sunt. Nam primum quidem apud quos possunt, quantumcunque possunt, nichil de corpore et sanguine Domini substantialiter sacramentis inesse contendunt, sed inde  pulsi, confugere malunt ad hanc impietatem, quam sinceram tenere cum aliis hominibus humiliter ueritatem. Cuius uesanie causam proferunt hanc: Ut per panem et uinum, inquiunt, caro Christi comedi et sanguis potari possit. Sed ut quid  hanc causam? Quare enim per se sine corporis alterius adiumento caro Domini non possit comedi et sanguis potari? Si enim carnis et sanguinis horrorem metuunt, cur non sufficit Ecclesie ratio per sanctum Ambrosium in libro De sacramentis generaliter respondentis; rerum quidem substantias mutari, sed propter horrorem, priorem saporem, coloremque et cetera quedam accidentia ad sensus duntaxat pertinentia retineri? Si uero respondent id non posse fieri ut in alio uidelicet corpore color et sapor alius corporis teneatur, diuinam possumus eis breuiter obiectare potentiam. Cui si concedunt, finem faciant questioni. Sin autem derogant, audiant scriptum: Quia omnia quecunque uoluit Dominus, fecit in celo et in terra , et  cetera multa que iam in principio huius opusculi contra blasphemias istorum satis abundeque respondimus. Ut tamen et exemplis res clareat, dignentur attendere quod de manna legitur quoniam ad nutum comedentis quorumlibet in eo ciborum continuo sapor alternabat. Ut igitur altioris mysterii causas, diuinique consilii profundiorem sapientiam , in quantum mihi exiguo scire conceditur sileam, sicut ibi consulebatur hominum carnalium uoluptati, ita et hic consulitur infirmorum necessitati, et qui tunc multorum corporum sapore mutato remouebat fastidium, nunc unius corporis sapore retento, tollit horrorem. De colore quoque et ceteris huiusmodi accidentibus non est difficilis ratio,  cum ipse Dominus se per diuersas legatur species discipulis demonstrasse, et nunc eis solitum colorem ostendisse, nunc ad instar solis et niuis trasfiguratum resplenduisse , nunc se exhibuisse tanquam peregrinum , nunc apparuisse uelut hortulanum , aliquando speciem exhibuisse ministrantis, aliquando formam tenuisse docentis.

Quod si ad illas causas refugiunt quas in ore sepe habere solent, quia uidelicet nefas sit Christum dentibus atteri, nefas sit illum dentibus minui, has ut puto in principio huius operis sufficienter euacuauimus. Nam qui post resurrectionem manibus et labiis,  potuit attrectari, et dentibus etiam potest. Eucaristiam uero,  in comedendo negauimus minui, licet altissimi causa mysterii, quo et infidelibus tanta res clauderetur et fidelibus utile exercitium prebeatur, id uideatur fieri. Et sicut isti negare nequeunt, cum uno tempore mille misse locis diuersissimis celebrentur, et propter diuersos locos corpus Dominicum uideri quasi diuisum, et tamen nullatenus esse diuisum, nam cum in singulis missis totum sit, iam non esse unum; quare similiter concedere non possunt, illud in uno ore propter exercitium fidei, et quasi diuisum sentiri, nullam tamen diuisionem pati? uanissime ergo nefas istud, attrectandi scilicet dentibus, uel minuendi corpus  Domini metuunt, cum et ipsum corpus sit attrectabile; et si iam sine sui incommodo diuidi non potest, uideri quasi diminutum in isto sacramento possit, cum maneat indiuisibile. Quapropter cum et iste cause nichil ualeant, nec alias ipsi afferant, que insania est ut Christum, ut ita dixerim, sua auctoritate impanent et inuinent? Et quidem Christum incarnari humane redemptionis ratio exposcebat quod futurum prophete predixerunt, factum Christus ostendit, apostoli predicauerunt, mundus credidit. At impanari uel inuinari Christum nulla  expetit ratio, nec prophete predixerunt, nec Christus ostendit, nec apostoli predicauerunt, nec mundus, exceptis his paucissimis hereticis, credidit.

 Unde igitur eos malus error ista persuasit? Totus mundus concinit, sicut anima rationalis et caro unus est homo, ita Deus et homo unus est Christus. Nemo dicere audet, ita Deus et homo, et panis et uinum, unus est Christus. Unde igitur istis hec noua companatio? Quare uel Apostolus non terruit eos, dicens: Si quis annuntiauerit preter quam quod annuntiauimus uobis, anathema sit!  Christum enim isti impanatum et inuinatum annuntiant, sed huiusmodi Christum apostoli non annuntiauerunt. Anathema igitur isti apostolica auctoritate incurrunt. Beatus sane Ambrosius, in libro De sacramentis  de his copiose disserens, non in pane et uino corpus et sanguinem Domini latere, sed panem et uinum in  corpus et sanguinem Domini commutari docuit, ita dicens: Si igitur tanta uis est in sermone Domini Iesu ut inciperent esse que non erant, quanto magis operatorius est, ut sint que erant et in aliud commutentur? Audis igitur quia »in aliud commutantur.« Et hoc diligenter nota, quia non dixit, ut sint quod erant, sed ut ea que erant  sint, sed aliud quam erant. Quod uidetur sentire, cum subiungit, »et in aliud commutentur, tanquam suam comparationem explicaret, sic: Si sermo Domini Iesu operatus est, ut inciperent esse que non erant, id est, ut essent res ex eo quod non erant, id est, ex nichilo, quanto magis operatorius est ut sint que erant, id est, ut sint ista, id est, corpus et sanguis  ex eis que erant non ex nichilo? Aliter enim comparatio ista recte intelligi non potest. Que igitur erant, id est, panis et uinum sunt; sed non sunt quod erant, sed in aliud commutata. Et hoc est quod ait, ut sint que erant; et ita sint, ut non in se sint, sed in aliud commutentur. Hunc sensum in eodem libro idem doctor apertissime ostendit, dicens: Quantis igitur utimur exemplis ut probemus non hoc esse quod natura formauit, sed quod benedictio consecrauit, maioremque uim esse benedictionis quam nature, quia benedictione etiam natura ipsa mutatur. Si igitur non sunt quod natura formauit, non sunt quod erant, id est, non sunt panis et uinum.« Ex superiori igitur sententia et ex ista, clare ostenditur quia que erant, sunt, id est, non de nichilo fit  hic corpus et sanguis Christi, sed de his que erant, non tamen sunt id quod erant, quia non sunt id quod natura formauit, id est, non sunt panis et uinum, sed in aliud commutantur, et sunt id quod benedictio consecrauit, id est, corpus et sanguis, quia benedictione ait, natura ipsa mutatur.

Et adhuc attende doctorem ueritatis . Quod si tantum, inquit, ualuit sermo Elie ut ignem de celo deponeret , non ualebit Christi sermo, ut species mutet elementorum? De totius mundi operibus legisti: Quia ipse dixit et facta sunt, ipse mandauit et creata sunt . Sermo ergo Christi qui potuit ex nichilo facere quod non erat, non potest ea que sunt in id mutare quod non erant?  Non enim minus est nouas rebus dare quam mutare naturas. Item : Panis iste, panis est ante uerba sacramentorum, ubi accesserit consecratio, de pane fit corpus Christi. Et iterum: Antequam consecratur, panis est; ubi autem uerba Christi accesserint, corpus est Christi. Denique audi dicentem: Accipite et edite ex eo omnes; hoc est enim corpus meum. Et ante uerba Christi calix est uini et aque plenus; ubi uerba Christi operata fuerint, ibi sanguis efficitur, qui plebem redemit. Ergo disce quantis generibus potens est sermo Christi uniuersa conuertere. Deinde ipse Dominus iehsu testificatur nobis quod corpus suum et sanguinem accipiamus. Nunquid debemus de eius fide et testificatione dubitare? Hec beatus Ambrosius.

 Sanctus autem Eusebius Emissenus, uere unica, inquit, et perfecta hostia fide estimanda non specie, nec exteriori censenda uisu, sed interiori affectu. Unde celestis confirmat auctoritas: Quia caro mea uere est cibus et sanguis meus uere est potus . Recedat ergo omne infidelitatis ambiguum, quandoquidem qui auctor est muneris, ipse etiam testis est ueritatis. Nam inuisibilis sacerdos uisibiles creaturas in substantiam corporis et sanguinis sui uerbo suo secreta potestate conuertit, ita dicens: Accipite et edite, hoc est enim corpus meum. Et sanctificatione repetita: Accipite, et bibite, hic est sanguis meus. Ergo sicut ad nutum precipientis Domini repente ex nichilo substiterunt excelsa celorum, profunda fluctuum, uasta terrarum, pari potentia in spiritualibus  sacramentis, ubi precipit uirtus, rei seruit effectus. Et ut ibi nouum et impossibile non debeat uideri quod in Christi substantiam terrena et mortalia commutantur, teipsum qui iam in Christo regeneratus es, attende, et reliqua. Ecce quomodo Pater sanctissimus doctorque precipuus uerbis paucissimis heresim confutat utramque. Impanatores etenim destruit, dum nequaquam Christum in pane et uino latere, sed uisibiles creaturas, id est, panem et uinum, in substantiam corporis et sanguinis Christi conuerti, et iterum terrena et mortalia in Christi substantiam commutari dicit. Umbraticos quoque nichilominus dissipat, dum hec conuerti non in quamlibet creaturam, sed in substantiam corporis et sanguinis Christi confirmat. Item ipse, nec  dubitet quisquam, ait, primarias creaturas nutu potentie, presentia maiestatis, in Dominici corporis transire posse naturam. Et iterum: Quando benedicende uerbis celestibus creature sacris altaribus imponuntur, antequam inuocatione summi nominis consecrentur, substantia illic est panis et uini; post uerba autem Christi, corpus et sanguis est Christi. Quid est autem mirum, si ea que uerbo potuit creare, uerbo possit creata conuertere? Imo iam minoris uidetur esse miraculi, si id quod ex nichilo agnoscitur, condidisse, iam conditum in melius ualeat commutare. Quid apertius? Quid expressius? Hec non habent populi quia nichil unquam manifestius ab homine potest dici. In quodam missali  Hispano, quod dicunt sanctum dictasse Isidorum, in hebdomada ante Pascha, in quadam missa sic inueni: Totum hoc, Domine, diuinum est, totum, Pater, de celo est: demutatum in naturam Filii tui, et corpus et sanguis est. Non iam figura, sed ueritas, non creatura mortalis, sed natura celestis, edentibus uitam eternam, regnumque perpetuum collatura potantibus. Hos impanatores suos ipse Dominus iehsu uerbo oris sui interficit, cum accipiens panem gratiasque agens ac benedicens, ait: Hoc est corpus meum. Non ait: In hoc latet corpus meum. Nec dixit: In hoc uino est sanguis meus, sed dixit: Hic est sanguis meus. Unde et Ecclesia Dei consequenter a se eosdem separat, cum in ipso canone misse ex apostolica traditione ita orat: »Quam oblationem,  tu Deus, in omnibus quesumus benedictam, ascriptam, ratam, rationabilem, acceptabilemque facere digneris, ut nobis corpus et sanguis fiat dilectissimi Filii tui Domini nostri Iesu Christi.« Non hic oratur, ut in ea corpus et sanguis lateat, aut in eam corpus et sanguis adueniat, sed ut ipsa oblatio et corpus et sanguis fiat. Hac oratione Cyprianus, Hilarius, Ambrosius, Augustinus, Hieronymus, Gregorius, et ceteri omnes ecclesiastici auctores istos uno ore percutiunt; et quicunque missas celebrantes ipsi orationi tota deuotione consentiunt. Equidem ego de hac impanatione mecum etiam atque etiam retractans, non satis uerbis exprimere possum quantum super istorum stultissima audacia, et insanissima presumptione admiror pariter et indignor.  Nam contra diuinas auctoritates, humana ratione incedere, id quidem insanum, sine ratione autem, id longe insanius. At uero et sine ratione, et contra rationem aduersus Deum semper latrare, id prorsus supra quam dici possit insanissimum. Isti enim nequiores nequissimis fratres suos umbraticos pre se iustificauerunt. Illi quippe iudicium sensuum transcendere non ualentes, tanquam ex infirmitate errasse uideri possunt. Hi uero neque ex sensibus, neque ex ulla ratione, neque Scriptura aliqua causas erroris sui mutuantes, sola penitus superbia uesanire uidentur, dum reclamante natura quam tantopere defensitare solent , reclamante, inquam, natura, reclamantibus  Scripturis sacris, nullo sanctorum Patrum testimonio, nullo diuino oraculo, nullo miraculo fulti, munitam undique catholicam pietatem, bestialiter obstinati, ob hoc tantum oppugnare uidentur, ne ab ea uicti esse uideantur. O infelices, quos pietas non uincit! O infelicissimos, qui dum subiici pietati renuunt, impietatis serui esse non erubescunt! Contra quorum manifestissimam stultitiam respondere indignissimum uideretur, nisi quia ad cumulum perditionis sue non eis mors propria sufficit, nisi etiam quoscunque possunt uilissima falsitate perditum eant. Et hec quidem specialiter contra istos. Deinceps uero utrosque prefatos hereticos communiter Deo propitio disputatio secutura percutiet. Quibus quam maxime in primis ad argumentum uidende  falsitatis sue ipsa heresum scissura satis esse debuerat, quod nunc uidelicet nichil carnis et sanguinis nisi tantum umbram et figuram, sacramentis Dei inesse, nunc uero substantiam carnis et sanguinis in eis latere contendunt. Fides namque apostolica, que sola uera fides est, in affirmationem et negationem non scinditur. Apostolus namque dixit: Unus Dominus, una fides, unum baptisma . Apostolica igitur fides una est tantum. Istorum autem uana credulitas dum quod in uana opinione tenet, in altera non tenere conuincitur, in affirmationem et negationem scissa, non est una. Istorum ergo credulitas non est apostolica fides, atque ideo neque uera fides. Quapropter apostolicam fidem non habentes, ab apostolica quoque Ecclesia  seiuncti sunt, contingetque illis quod Saluator ait: Omne regnum in seipsum diuisum desolabitur . Berengariani quippe in seipsis diuisi sunt, ut ostendimus. Sed fortassis quis dicat: Non sunt ipsi regnum, quia pauci sunt. Ad quod respondeo: Si non sunt regnum, non sunt Ecclesia Christi. Ecclesia enim Christi, regnum Dei est, in quo Deus, id est ipse Christus, regnat. Si autem sunt regnum, quia mentiri ueritas non potest, cum in seipsos sint diuisi, desolabuntur. De catholica sane Ecclesia Propheta predixit: Fundatur exsultatione uniuerse terre mons Sion ; quod de nostra Ecclesia uidemus impletum. Berengariana uero portio non fundatur exsultatione uniuerse terre: neque enim  eis uel una ciuitatula, uel etiam una uillula concessit. Non sunt igitur mons Sion, id est, Ecclesia. Idem quoque Propheta ait: Cantate Domino canticum nouum, cantate Domino, omnis terra . Unde beatus Augustinus in expositione huius uersiculi audet et dicit: Si omnis terra domus Dei, qui non heret omni terre, ruina est, non domus. Si Berengariani non herent omni terre, non sunt igitur domus Dei, sed ruina. Isaias de Ecclesia Christi dicit: Letare, sterilis, que non paris, exsulta et lauda, que non parturis, quia multi filii deserte magis quam eius que habet uirum . Illam que habebat tunc uirum, Synagogam Iudeorum intelligendam docet Apostolus ; sterilem uero, Ecclesiam. Quare si Berengariani Ecclesia Dei sunt,  ostendant nobis multo plures filios suos per tam longa iam tempora, quam sint Iudeorum. Quod non esse, omnibus patet. Item Isaias de Ecclesia: Reges, inquit, erunt nutritii tui . Et Ioannes in Apocalypsi: Reges, inquit, terre afferent gloriam suam in eum . Sed quis regum terre hanc Berengarianam stultitiam fouit? Quis regum terre in eam gloriam suam attulit? Et quidem in Arianam uesaniam reges olim aliqui concesserunt; in Berengarianam autem nullus. Per Malachiam Deus dixit: Ab ortu solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda, quia magnum nomen meum in gentibus, dicit Dominus exercituum . Quamobrem si Dominus  exercituum oblationem, que in omni loco ab ortu solis usque ad occasum sacrificatur et offertur nomini suo, mundam dicit; cum preter hanc nulla possit esse oblatio munda, uiderit Berengarius cum suis quam sit oblatio eorum immunda, que non dico in omni loco, sed uix ut in aliquo loco esset obtinuit. Daniel propheta cum uidisset lapidem de monte sine manibus abscissum, qui statuam in pedibus suis ferreis et fictilibus percussit atque comminuit, uisionem hanc ita exposuit, ut a regno Dei, que est Ecclesia, quatuor principalia regna mundi, Chaldeorum uidelicet, Medorum, atque Persarum, Grecorum quoque necnon et Romanorum, sicut exponente postmodum ipso eodem propheta perspicue declaratur, in diebus quarti imperii, id est Romani,  antequam ferreum esse desisteret, percutienda et comminuenda confirmaret, dicens: In diebus autem regnorum illorum, suscitabit Deus celi regnum quod in eternum non disputabitur, et regnum eius populo alteri non tradetur. Continuet autem et consumet uniuersa regna hoc, et ipsum stabit in eternum, secundum quod uidisti, et quod de monte abscissus est lapis sine manibus, et comminuit ferrum, et testam, et es, et argentum, et aurum .

Hoc sane de nostra Ecclesia luce clarius uidemus. Ipsa enim Romanum imperium, cum adhuc ferreum esset, et cetera regna contriuit. Ipsa hodieque, quod nemo negare potest, in ipsa domo quondam Romani imperatoris, domum obtinet Saluatoris. Inde enim  ipsa per beatum Leonem papam  hec Berengariana figmenta mox suo exortu damnauit. Deinde per hunc ipsum, qui nunc preest, D. Gregorium papam  tunc archidiaconum eiusdem Romane sedis in concilio Turonensi conuicit; ipsumque Berengarium, ut uidebatur, correctum, ac proprie manus sacramento satisfacientem, clementer suscepit. Reuersumque aliquanto post ad uomitum suum, agente sancte recordationis Nicolao papa in generali concilio Rome iterum confutatur; atque eumdem Berengarium coram ipso uenerabilis orbis terrarum conuentu, in uerba certa que supra scripta sunt, et in multis habentur Ecclesiis iurare, predictasque insanias proprio ore abiurare, ac libellos suos quos ad tuendas  easdem blasphemias fecerat, propriis concremare cegit. Berengarianam porro plebeculam non dico quatuor principalia regna, sed nec unum solum regnum aliquo unquam tempore obtinuisse monstrari potest. Aut si obtinuisse confingitur, iam nunc regnum eius populo alteri, id est, catholico nostro traditum est. Noster enim populus Romanum, cum omnibus regnis Christiano nomini subiectis, tenet imperium. Daniel autem dicit, quia regnum populi Dei, populi alteri non tradetur, sed ipsum stabit in eternum . Berengariani igitur non sunt illud regnum quod Deus celi suscitaturus predicitur. Quod si non pertinent ad regnum Dei celi, consequitur ut sint de regno diaboli. uides plane quomodo conclamantibus propheticis testimoniis nostra  Ecclesia confirmatur, Berengariana uero portio utraque reprobatur. De quibus testimoniis beatus Augustinus in libro De ciuitate Dei ultimo  contra quosdam philosophos sic ait: Si propterea dicunt alio modo esse credenda, ne si dixerint uana esse conscripta, iniuriam faciant illi Deo, cui tam magnum perhibent testimonium; tantam prorsus ei uel etiam grauiorem faciunt iniuriam, si aliter dicunt esse intelligenda, non sicut mundus credidit, quem crediturum ipse laudauit, ipse promisit, ipse compleuit. Non itaque credentes quod mentiri possit, credant esse facturum quod se facturum esse promisit; et sic credant sicut credidit mundus, quem crediturum esse predixit, quem crediturum esse laudauit, quem crediturum esse promitit, quem credidisse  iam ostendit. Si ergo uobis, o Berengariani, B. Augustinus ita, ut solet, clarissimus est, iudicium eius sequimini, credite de corpore et sanguine Domini quod mundus credit, et sic credite sicut mundus credidit. Si enim aliud, aut idipsum aliter creditis, dicit uobis Augustinus uester, quod grauem Deo iniuriam facitis, quia creditis de Christo aliter quam sicut mundus credidit, quem crediturum esse Deus predixit, laudauit, promisit, ostendit. Quod si fidem mundi Deus laudauit, uestra utique figmenta reprobauit. Non enim est nisi una fides laudabilis apud Deum. Unde et uobis iure obueniet, quod idem sanctus Augustinus in eodem ultimo libro De ciuitate Dei  dicit his uerbis: Si rem, inquit,  credibilem crediderunt, uideant quam sint stolidi qui non credunt. Si autem res incredibilis est, unde toto terrarum orbe iam credita est? Quocirca beati Augustini iudicio uos stolidi estis, qui de corpore Christi quod in toto terrarum orbe creditur, credere recusatis. Item beatus Augustinus in quarto libro De baptismo contra Donatistas : Quod uniuersa, inquit, tenet Ecclesia, nec conciliis institutum, sed semper retentum est: non nisi auctoritate apostolica traditum rectissime creditur. Item in septimo eiusdem libro : Id autem, ait, fiducia secure uocis possumus asserere, quod in gubernatione Domini Dei nostri et Saluatoris Iesu Christi uniuersalis Ecclesie consensione roboratum est. Quapropter fides quam de corpore et sanguine  Domini semper Ecclesia uniuersa tenuit, multis insuper conciliis generalibus roborauit, ex apostolica auctoritate tradita rectissime creditur. Nam si illud quod semper Ecclesia tenuit nullis munitum conciliis apostolicum est, quanto magis illud quod et semper tenuit, et multis est  conciliis generalibus confirmatum, ex apostolica auctoritate traditum esse credendum est: Sed panem et uinum altaris Domini in corpus et sanguinem Christi substantialiter commutari , uniuersalis Ecclesie consensione roboratum est. Secura igitur uoce gubernante Domino Deo nostro et Saluatore Iesu Christo, id a nobis asseri potest. Diligenter  sane si daretur locus, cum ipso Berengario discutere uellem, cum aliquos doceat nichil in cibo altaris Domini corporis et sanguinis Christi, nisi umbram tantum et figuram haberi, aliquibus uero, tanquam subtilius querentibus, satisfaciens, ipsum ibi corpus Christi esse respondeat, sed impanatum latere: quid sibi in priore sententia displiceat, ut satisfacturus querentibus transmigret ad alteram, aut quid in posteriore abhorreat, ut redeat ad priorem. Migrando enim ad secundam, priorem reprobat; redeundo ad priorem, alteram damnat. Quo fit ut utramque defensando, neutram teneat. Unde consequitur, ut cum reliquas sententias omnes oderit, de his Dominicis sacramentis quid debeat credere  penitus nichil sciat. Exinde quoque id accidit quod certissime nouimus, quod Berengarius et sui, si ab eruditis Catholicis de sua fide discutiantur: id quod de corpore Domini tenent, aut territi denegant, aut si profitemur, defendere non ualent. Sed negatores uere fidei de Christo, sententia illa Christi terribilis excipit, qua dixit: Qui me erubuerit et meos sermones, hunc filius hominis erubescet . Et Paulus: Si negauerimus, inquit, et ipse negabit nos . At uero si profitentur et defendere nequeunt, si quidem uere fidei defensores sunt, ubi est quod suis Christus pollicitus est dicens: Ego dabo uobis os et sapientiam, cui non poterunt resistere et contradicere omnes aduersarii uestri? . Si enim ueram fidem isti defenderent, esset uel aliquis  eorum cui aduersarii omnes resistere non ualerent. Non enim potest mentiri ueritas que suis hoc promisit. Nullus autem horum inueniri potest, cui non possint resistere nostri Catholici: usque adeo ut heresiarches Berengarius multoties reuictus, etiam sacramento proprie manus in generalibus conciliis uesanias istas abiurasse teneatur. Quamobrem palam est quia non sunt isti defensores uere fidei nec filii, sed aduersarii Christi Ecclesie. Porro autem si isti sunt Ecclesia Christi, aut a Christo Ecclesia non cepit, aut aliquo post tempore esse desiit. Notissimum namque est hoc tempore priusquam Berengarius insanisset, huiusmodi uesanias, nunquam fuisse. Sed ex tempore Christi Ecclesia in apostolis et apostolorum discipulis fuit; sed neque postea unquam  defuit. Mentiretur enim Scriptura per prophetas clamans: Et regni eius non erit finis . Mentiretur Gabriel archangelus idipsum beate Marie dicens. Mentiretur et ipsa ueritas, que ait: Ecce ego uobiscum sum usque ad consummationem seculi . Sed absit hoc ut mentiri possit ueritas uel in uerbis propriis, uel in tantis testibus suis. Nunquam igitur post Christum Ecclesia Christi esse cessauit. Non sunt igitur Ecclesia Christi, aut certe si se a Christo cepisse, et huc usque perseuerasse impudentissime mentientes dicunt: Ostendant, iuxta Danielis uaticinium, quatuor principalia regna mundi se contriuisse, ostendant se orbem terrarum impleuisse, ostendant suum regnum alteri populo non  cessisse. Quod eos non posse, omnibus satis abundeque perspicuum est, cum noster populus regna mundi possideat, et hos ipsos auctoritate et ratione confringat. Quapropter Ecclesia nostra a Christo fundata non a Berengario, neque incepta a Turonis uel Andegauis, sed sicut precepit Christus, et prophete predixerunt: ab Hyerosolymis in eternum ualeat, Berengariana uero uesiana ad Ecclesiam Christi non pertinens, in eternum confusa conticescat.

Nunc sane illam etiam propositionem quam in primo libello tantopere probauimus, an conficere aliquid possit, uideamus. Probauimus enim quoniam si Deus hanc mutationem panis et uini quam credimus facere uult, facit. Nunc autem assumptum  atque etiam satis probatum est, quia illam Deus facere uult. Nam Spiritus sanctus per sanctissimos auctores quos templum eius fuisse constat, hoc  clare perdocuit: ueteris ac Noui Testamenti incontradicibilis auctoritas confirmauit, mundus uniuersaliter credidit, cuius solius fidem Deus ipse laudauit. Indubitanter igitur quod euidentissime necessarioque conficitur, concludamus: scilicet, quia mutationem panis et uini in substantiam corporis et sanguinis Christi Deus facit. Quapropter sileant apud omnes prudentes insipientissimorum hominum noua irrationabilia, falsa, inutilissima, uilissimaque commenta. Cedant, inquam, uniuersa ecclesiastice fidei. Illa enim non est recens, illa non est huius, aut, illius hominis, sed totius orbis. Illa  sola rationabilis, sola uera, sola rata, usquequaque munita et inuincibilis, utilissima, necessaria, iucundissima et honestissima comprobatur. Christi autem impanatio ubi in ueteri aut in Nouo Testamento legitur? Qua ratione, quibus argumentis, aut miraculis munitur? Que necessitas, que utilitas, quis honor Christum Dominum nostrum pro nichilo impanare, et inuinare? At uero panem tantum et uinum in figura et umbra Christi edere, quod isti credunt, et Christum in ipsa ueritate substantie sue manducare, quantum ad utilitatem et honorem et excellentiam nostram pertinet, quis uel dementissimus in aliquo momento conferre potest? Dum enim uerbum Dei carnem factum cibo Dominico absque impanatione et inuinatione substantiue, non  umbratice nos sumere credimus; dum ex uirtute plenitudinis uite eterne in eodem cibo manentis nos in eternum uicturos speramus: quid hac fide, cum sit tot et tantis testimoniis approbata, uerius, quid rationabilius excogitari potest? Quid hac, inquam, fide utilius, quid magis necessarium, quid honorabilius; dum purum Christum, non umbraticum, neque impanatum pura ipsa suscipiens, utpote tante glorie munere diues, summo reuerentie metu peccata magis abhorreat, summo desiderii ardore in omnem iustitiam amplius ferueat, tanquam Domini sui hostem studeat summopere quotidie fugere mundum; iamque de promissionibus eius pro tanto pignore certior, audientius atque ardentius reuelata facie ipsum uite fontem uotis omnibus gestiat apprehendere  Deum?

Multa contra istos iam diximus, multa quoque adhuc dici possunt; sed piis mentibus  ista sufficiunt. Quid enim amplius aduersus istos quererent, cum obiectationes eorum siue per rationes, siue per scripturas, nostre fidei nichil obesse, imo uero ipsas easdem Scripturas nobiscum magis esse satis lucideque monstratum sit: cum istorum dementias et singulatim et communiter tam uenerabilium auctorum quam propheticis et euangelicis testimoniis teneant plenissime destructas: nostram uero fidem usquequaque firmissimam, utilissimam, excellentissimam summeque necessariam, uideant euidentissime declaratam? At uero impiis quid sufficiet,  si duriores saxis tot argumentorum malleis percussi cedere nolunt, si tenebrosiores inferno tanta fortissimarum rationum luce collustrari non possunt, aut certe meretricum similes de sua turpitudine uel perspicua erubescere nesciunt? aut demonum simillimi ceptam semel uecordiam tanta pertinacia diligunt, aut ueritatem gratis odio habeant, et a falsitate uel manifestissima nunquam resipiscant? O miserrimos homines et immenso lacrymarum imbre lugendos, si tanta peruasit eos propagande fame cupiditas, ut a blasphemiis propalatis nec clarissima ueritas, nec summa ipsorum infamia, nec uite eterne amor, nec eterna damnatio ualeant reuocare. Redite, queso, Redite preuaricatores ad cor . Quare moriemini gratis? Non talis hec  disputatio est, que utrobique ualeat leuiter compensari. Non hic, sicut in scholis, pro uictoria, aut sicut in iudiciis, pro quibuslibet terrenis commodis agitur; sed, sicut coram Deo, pro uita eterna atque celesti disputatur: falsam etenim partem sempiterna mors deuorat, ueram autem uita eterna coronat. Quocirca iusto examine uestra et nostra perpendite, si quid dignum contra nos habetis, afferte; si non habetis, acquiescite. Quare moriemini gratis? Sed quid amplius istos prosequar? Iam disputationi huic ponendus est finis. Nam de duabus reliquis propositionibus sermo breuis habendus est. Non enim longam disputationem res flagitat.


Contra eos qui dicunt partem propter indignos immutabilem  remanere.

Ex his ergo una, panis et uini partem in carnem et sanguinem Domini transmutari confirmat; partem uero propter indignos immutabilem retineri. Altera uero, totum quidem panem et uinum altaris in carnem et sanguinem Domini conuerti asserit; sed cum indigni ad communionem ueniunt, in panem et uinum iterum reuerti. Nam utriusque sententie assertores nolunt ab indignis hominibus corpus et sanguinem Domini posse participari. His ergo cum sit error dispar, una tamen causa erroris est. Quem eisdem quoque muniunt argumentis, hoc modo: Christus ait, inquiunt: Qui manducat meam carnem, et meum sanguinem bibit, in me manet et ego in eo . Indigni autem non manent in Christo,  nec Christus in eis. Non enim possunt duobus dominis seruire , nec membra Christi simul esse et diaboli. Non igitur, aiunt, manducant carnem Christi, neque sanguinem bibunt. Idque etiam exemplo conantur astruere, quia uidelicet in uitis Patrum cuidam seni uisus sit angelus ad communionem sacram indignis accedentibus corpus Domini subtrahere, et loco eius carbonem dare. Si igitur, inquiunt, tales carnem et sanguinem Domini non sumunt, necesse est, id quod accipiunt, aut non fuisse mutatum, aut in naturam priorem esse reuersum. Et hactenus quidem istorum ratio, cui, auxiliante Domino, nunc obuiandum est.

Ac de exemplo quidem primo notandum, quod nichil eis afferat; imo longe eorum opinioni repugnet.  Si enim panis porrigendus indignis immutabilis remanet: quid sibi uult carbo datus eis et non panis? Quod si omnes carbone indigni pasti sunt, digni uero omnes carne et sanguine Domini? nichil igitur de pane non mutatum remansit. Aut si caro et sanguis mutabantur indignis accedentibus in carbonem, non igitur mutabantur in panem et uinum; non enim carbo est panis neque uinum. Quapropter hoc exemplo, istorum  opinio magis destruitur quam astruatur. Nobis porro exemplum hoc in nullo aduersari uidetur. Potuit enim fieri sub oculis illius, ut caro et sanguis in ea quidem specie qua porrigebantur iustis, iniustis subtraherentur, et ad ostensionem iniquitatis eorum, ipsa eadem in specie carbonis  porrigerentur. Aut certe  non quidem, ut semper ita fiat, sed ut seni qui aderant peccatorum iniquitas per ipsum corrigenda panderetur, reuera caro et sanguis potuerunt per angelum subtrahi, carbo uero mox aliunde aduectus dari. Utro autem horum modo factum sit, sana fide nostra fieri potuit.

Nunc ad uerba Domini quibus dicitur: Qui manducat meam carnem et meum sanguinem bibit, in me manet et ego in eo, accedamus. In quibus exponendis non nostram interpretationem, sed beati Augustini ex libro De uerbis Domini ponimus . Ait enim non uniuersaliter, sed cum modo quodam debere intelligi, quo uidelicet modo: Qui manducat carnem et bibit sanguinem Christi, in Christo manet,  et Christus in eo. Is autem illo modo manducat, qui digne manducat. Qui enim manducat et bibit indigne, iudicium sibi manducat et bibit . Quapropter si omnis qui manducat et bibit indigne, iudicium sibi manducat et bibit: necesse est intelligi, ut ille solus qui manducat alio modo, id est digne, in Christo maneat, et Christus in eo. Ad cuius comparationem ille qui indigne manducat, nec estimandus est manducans, sed potius quantum in ipso est conculcans. Manducat ergo et non manducat. Manducat corporaliter, sed non manducat spiritualiter, non eo sensu, non eis moribus, non ea caritate, ut digne manducet. Similiter et illa uerba Domini accipienda sunt quibus dicit: Qui peccauerit in Spiritum sanctum, non remittetur ei neque in hoc seculo,  neque in futuro . Nam uerba hec nisi specialem quemdam peccati modum sentiant, stare non possunt. Alioquin omnis qui peccat in Filium, peccat in Spiritum sanctum. Non enim Filium quis offendere potest, quin offendat et Spiritum sanctum. Sed si quis contra Filium, inquit Dominus, uerbum dixerit, remittetur ei. Quare et in Spiritum sanctum peccanti remittetur. Qua ergo ratione hinc exhibetur, nisi quidam modus peccati in Spiritum sanctum specialis intelligatur tam magnus, ut ad eius comparationem cetera non dicantur in Spiritum sanctum? Talis et illa sententia: Qui crediderit et baptizatus fuerit, saluus erit . Et illa: Quicunque inuocauerit nomen Domini, saluus erit . Non enim omnes qui credunt et baptizati sunt, neque omnes qui inuocant  nomen Domini salui erunt; sed soli illi qui cum bonis moribus credunt, et digne inuocant nomen Domini, salui erunt. Permulte quoque alie huiusmodi sententie in Scripturis sacris reperiuntur, que nisi cum modo competenter intelligi non possunt. Ita igitur et illud de quo iste sermo inceptus est, intelligendum est: Qui manducat meam carnem et bibit meum sanguinem, digne uidelicet, in me manet et ego in eo. Nam quod indigni qui scilicet in Christo non manent, nec Christus in eis, eamdem carnem manducent, et eumdem sanguinem bibant, audi eumdem beatum Augustinum in libro quinto De baptismo contra Donatistas ita dicentem: Sicut Iudas, inquit, cui bucceliam tradidit Dominus,  non malum accipiendo, sed male accipiendo, locum diabolo in se prebuit; sic indigne quisque sumens Dominicum sacramentum non efficit ut, quia ipse malus est, malum sit; aut quia non ad salutem accipit, nichil acceperit. Corpus enim Domini et sanguis Domini nichilominus erat etiam illis quibus dicebat Apostolus: Qui manducat et bibit indigne, iudicium sibi manducat et bibit . Hec Augustinus: Quare cum eamdem carnem digni cum indignis, sed diuersis mentibus comedant, et eumdem sanguinem Domini bibant, cumque euangelica sententia qua dicitur: Qui manducat meam carnem et meum sanguinem bibit, in me manet et ego in eo, iuxta Apostolum et beatum Augustinum, ad similitudinem quoque multarum talium sententiarum  competenter intellecta nichil istis afferat, exemplum porro senis adiunctum totum illis potius auferat: cum et causa documenti huius nulla sit et argumenta cuncta deficiant, cesset hec noua a Christianis hominibus prorsus inuentio, ne, si aliter doceant, apostolicum illud anathema incurrant quo dicitur: Si quis uobis annuntiauerit preterquam quod accepistis, anathema sit . Quid enim si nemo indignus corpus Domini accipit, et idcirco portio panis, propter indignos uidelicet, immutabilis remanet? Cum se nemo dignum audeat dicere, quia scriptum est: Nescit homo utrum amore an odio sit dignus in uita sua , sed neque de alio audeat iudicare, scriptum est enim: Ne laudes hominem in uita sua, homo enim uidet in facie, Deus  autem in corde : nemo utique confidenter audebit confiteri corpus esse Domini, quod ipse uel totus etiam populus accipit. Quod si nemo id confidenter audebit confiteri, temere ergo sacerdos affirmat, hoc est corpus Christi; temere populus amen respondet, hoc est, uerum est: cum omnino quid hoc sit nesciant, quoniam merita omnium tam sua quam ceterorum cuncti ignorant. Sed absit hoc ut totius Ecclesie religiosa confessio ullatenus sit reprehensibilis. Confidenter igitur credat et dicat unusquisque etiam si se fateatur indignum, Christi corpus esse quod accipit. Huc accedit, quod sacerdos plerumque indignissimus missam celebrat, solusque id quod consecratum est, totum sumit. Si uero id quod sumpturus erat indignissimus iste  propter ipsum immutabile remansit; quoniam totum sumpturus erat, nichil de pane et uino in carnem et sanguinem Christi immutatum est. Si autem propter indignum presbyterum nichil de pane et uino mutatum est, preualuit igitur  iniquitas sacerdotis uerbis Domini Saluatoris, falsa est etiam et fides Ecclesie, que et per bonos et per malos ministros uerba Domini credit equaliter operari. Sed absit a cunctis fidelibus hoc, ut iniquitas hominis uerba Saluatoris infirmare posse credatur! Absit ut Ecclesie fides falsa sit, que sola apud Deum laudabilis est, que et per bonos et malos ministros uerba Christi equaliter operatoria credit! Non igitur quod sumpturus erat indignissimus presbyter,  propter ipsum immutabile remansit. Cum ergo totum quod consecratum est sumat, carnem et sanguinem Christi presbyter indignissimus comedit et bibit. Quod si ita est, imo quia uere ita est, frustra dicitur partem panis et uini immutabilem remanere propter indignos. Quamobrem sileatur huiusmodi semper humana suspicio, et id tantum quod nobis commendatur in ipso canone misse teneamus. Nam illic ita scriptum est: Quam oblationem, tu, Deus, in omnibus, quesumus, benedictam, ascriptam, ratam, rationabilem, acceptabilemque facere digneris, ut nobis corpus et sanguis fiat dilectissimi Filii tui; non hic dicitur, ut pars eius fiat corpus et sanguis. Nec Dominus noster iehsu Christus, cum dixisset: Manducate ex hoc omnes, addidit:  Pars enim eius est corpus meum; sed id tantum: Hoc est enim corpus meum.

Illud sane extremum, quis uel mediocriter eruditus solo auditu non perhorreat, quod uidelicet caro et sanguis Domini propter indignos in panem reuertantur et uinum; caro quippe et sanguis Domini incorruptibilis est. Quod autem incorruptibile est, nec corrumpitur, nec corrumpi potest. At essentiam suam perdere, et in panem corruptibilem ac uinum corruptibile reuerti, ista quidem magna corruptio est. Igitur caro, et sanguis Domini, in panem et uinum iam reuerti non potest. Quapropter et hic error sepeliatur eterno silentio. Caueant uero utrique isti alienum ignem afferre circa diuina altaria , ne moriantur coram Domino. Caueant etiam transgredi  terminos patrum suorum, quos posuerunt sibi : Multi quippe cibi, ut Salomon ait, in noualibus Patrum; alii absque iudicio congregantur . Huiusmodi uero doctrinarum cibi in noualibus patrum non possunt inueniri. Igitur absque iudicio congregantur.


ROGERIUS.

In quantum perpendere ualeo, omnia te ratione firmissima uideo prosecutum.


GUITMUNDUS.

Ut igitur ad quid totus sermo noster profecerit, breuiter ostendamus, quoniam sacrificium nostrum nec umbra tantum uel figura carnis et sanguinis Christi esse, nec Christum intra se impanatum tegere  iuxta Berengarium potest, neque uero substantiam panis et uini ex parte mutari, et ex parte non mutatam permanere ueritas patitur; neque post mutationem in id quod fuerat reuerti, aut in aliud quidquam mutari iam ultra fas est. Restat ut hec tantum sit Deo iuuante mera et solida fides ut totus ille panis et totum illud uinum altaris Dominici, ita per diuinam consecrationem substantialiter, commutentur in carnem et sanguinem Christi, ut postea iam in eternum aliud nichil omnino quam caro et sanguis Saluatoris Domini Dei nostri Iesu Christi esse possint. Cui pro tanta caritate gratias referamus eternas: regnanti cum Deo Patre et Spiritu sancto, per infinita secula seculorum. Amen.






GUITMUNDI ARCHIEPISCOPI AuERSANI CONFESSIO De sancta Trinitate, Christi humanitate, corporisque ac sanguinis Domini nostri ueritate.


 Quoties Deum cogitare uolumus, minus utique uolumus quam debeamus; nec tamen tantum ualemus, quantum uolumus, quantominus igitur quantum debemus? Quod si humane mentis cogitatio interior debitum suum quomodo soluat non inuenit; ipse oris sermo exterior quid persoluit? uerum, dilectissime frater Roberte, etsi Pater noster in corde nostro sicut deceret non agnoscit uerbum suum, nos tamen quasi paruuli sub ubere uel balbutiendo ostendamus ei effectum nostrum. Quoniam itaque scriptum est: Corde creditur ad iustitiam, ore autem confessio fit ad salutem ; liquet omnino quoniam, quamuis in corde fides recta teneatur que iustificet, pernecessaria est tamen in ore confessio que nos saluet. Sed quid de Deo ille pronuntiabit  qui distortum aliquid, aut fortasse nichil adhuc inde cogitauit. Quorum alterum eterne damnationis sacrilegium, alterum uero, si ille quicunque est iam ratione utitur, mortiferi somni est indicium. uigilet ergo cor Christiani in fidei sue cogitatione, ut, si necesse fuerit, sciat aperire os in confessione. Hec perpaucis prelibauimus, ut quam necessaria sit fidei scientia et confessio ostendentes, ad eiusdem fidei tractatum Domino adiuuante licentius ueniremus.


De sacrosancte Diuinitatis unitate et trinitate.

Credo sacrosancte Diuinitatis eternam Unitatem: credo in eadem unitate ceternam Trinitatem, Creator enim omnium unus est Deus et trinus autem, quia Pater est, et Filius et Spiritus sanctus.  Non dico quod idem ipse sit Pater, et Filius et Spiritus sanctus; sed dico quod idem ipsum est Pater, et Filius, et Spiritus sanctus. Cum dico ipse ostendo personam que est Pater, Filius, uel Spiritus sanctus; cum uero dico ipsum, ostendo substantiam que est Deus. Creditur itaque per singulos alia persona, sed non creditur in tribus nisi una substantia.

Sumamus nunc aliquod exemplum inter nos, per quod aliquantulum ualeamus ascendere super nos. uidemus aliquem hominem filium genuisse, uidemus eum patrem filii esse. Si igitur a me queras quid sit ille pater qui genuit filium, respondeo, homo. Si queras quid sit filius, respondeo, homo. Cum dixi homo, substantiam patris et filii indicaui.  uides igitur quia eadem substantia est patris hominis, et filii hominis. Si enim diceretur: Pater homo, et filius equus, quis aliud quam monstrum aut horrendum aliquid cogitare posset? Mox enim ut a me patris et filii diuersas substantias audires, aut iocari, aut insanire potius quam ueritatem dicere me non dubitares. Sed si iterum queras quis est ille, dico, pater illius est. Si queras de filio, quis est ille, dico, filius illius est. uides, carissime, quia in personis diuersa nomina posui que sunt pater et filius; in substantia uero unum nomen ostendi, quod est homo. Quod in homine uides, hoc in multis creaturis uidere potes. Si igitur in creaturis ut in una substantia sunt plures persone, et in pluribus personis una substantia, natura postulat,  et Deus hoc facit, quanto magis in Deo qui omnia creauit. uerumne Creatori creaturam cequamus? Absit! Quamuis enim in creaturis de patre dicam quia homo est, et de filio quia homo est, et ita patris et filii una substantia est; tamen iterum dico, quia pater homo, et filius homo duo homines sunt. De Deo autem, ualde aliter. Sic namque dico de Patre, quia Deus est; et de Filio quia Deus est, et de Spiritu sancto quia Deus est, ut nulli tamen credere liceat quod tres dii sunt. Iam nunc annuente eo de quo loquimur, de eadem Trinitate aliquid apertius loquamur. Creata consideremus, et in creaturis Creatorem admirantes laudemus. Celum itaque, terram, mare et que in eis sunt uidemus; et hec omnia creasse unum Deum corde retinemus, ore  confitemur. Hec tanta et tam multa, et tam admiranda ineffabili prorsus sapientia condidit; quam ipse non fecit, nec creauit, sed genuit. Quemadmodum enim in anima nostra uidemus quoniam ipsa gignit consilium suum, et illud consilium quasi proles est anime quod apud se habet, et per illud omnia exteriora operatur, ita Deus  Sapientiam suam de seipso genuit, per quam omnia quecunque sunt ab eo facta sunt, et disponuntur. Hec igitur est sapientia Dei Filius, Deus de Deo genitus; de quo Patri Deo dicitur: Omnia in sapientia fecisti . Sed quid Deus per sapientiam suam faceret, si eamdem sapientiam ipse non diligeret? Aut quid in illa diligeret, si et ipsa cum a quo genita est similiter non amaret? Constat  igitur quia a Patre procedit amor ad Filium, et a Filio procedit ad Patrem suum. Iste amor est Spiritus sanctus, qui ab utroque ita procedit, ut semper in utroque maneat; et ita semper in utroque manet, ut ab utroque semper procedat. Ceternus autem est Patri Filius, quia Pater sine sapientia sua nunquam fuit. Ceternus Patri et Filio Spiritus sanctus, quia utrorumque unam substantiam ipse amor inseparabilis, qui est eadem substantia, semper uniuit. Totum autem se sapit Pater et totum se diligit quidquid est; tanta est igitur sapientia sua, et tanta caritas quantus ipse est. Aequalis est ergo Patri Filius et Spiritus sanctus. Quod si de Patris uolumus substantia cogitare quid sit, prius de eius sapientia cogitemus, quantum possumus, quid et ipsa  sit. Ipsa enim est que dixit: Nemo uenit ad Patrem nisi per me . Et: Qui uidet me, uidet et Patrem meum . In sapientia itaque nec latitudinem nec longitudinem, nec rotunditatem, nec ullam quantitatem, aut qualitatem uidemus. Non in ea diuersorum membrorum, quemadmodum in corpore nostro, distinctiones inuenimus. Nihil igitur corporale in sapientie essentia inuenitur, sed totum est Spiritus, quidquid de ea recte cogitatur. Errant igitur uehementer qui Deo Patri figuram hominis tribuunt, quia qualis est Filius, talem utique Patrem et Spiritum sanctum, qui non credunt, desipiunt. Iste autem Pater, et Filius, et Spiritus sanctus, ubique est totus, unus Deus, ubique incircumscriptus, ubique indiuisus. Quod ut aliquantulum intelligamus,  diligentius attendamus. Ponamus itaque coram nobis aliquod minutissimum corpus, uel ipsam ungulam nostram, que presto est aspiciamus, et in ipsa quomodo Deus totus sit uideamus si possumus, si uidere non possumus, credamus. uideo in ungula mea quinque superiora, inferiora, dextra et sinistra, et media; hec omnia per sapientiam suam Deus iam fecit, et modo etiam ut subsistant, disponit. Non est autem sapientie Dei pars dextro ungule lateri, et altera sinistro lateri, et alia superiori, atque alia inferiori ungule eiusdem presens est parti, alia medietati; sed sicut tota omnia operatur, sic tota presens est omnibus. Eius enim presentia non localiter, sed potentialiter est estimanda. Que quoniam eadem hora et eodem momento quo ista facit,  etiam cetera omnia prout sibi uoluntas est disponit, presentem se utique semper et simul et in omnibus ostendit. Quod de sapientia, id est, de Filio uidimus, hoc de Patre, hoc de Spiritu sancto sentiamus, quia eos inseparabiles esse omnino necesse est ut credamus. Ad imaginem Dei, que est anima nostra, redeamus, et in ipsa si possibile fuerit, Trinitatem in unitate uideamus. Anima nostra, spiritus utique non corpus est. Que habet in se et de se, id est, de substantia sua tria, intellectum, memoriam, uoluntatem. Horum singula in omnibus sunt; quia intellectus intelligit seipsum, intelligit memoriam suam, intelligit uoluntatem suam. Ecce intellectus in memoria et in uoluntate est. Memoria  recolit seipsam, et intellectum suum, et uoluntatem suam. uoluntas uult, id est diligit seipsam et intellectum suum, et memoriam suam. Ita sunt in omnibus. Omnia uero sunt in singulis, quia eadem ratione, intellectus, memoria et uoluntas, omnia simul in uno sunt. Et hec non nisi una substantia sunt, que est anima. Dicamus igitur similiter de Patre, et Filio, et Spiritu sancto. Pater uita est, Filius sapientia, Spiritus sanctus caritas. uita itaque uiuit, et sapientia uiuit, et caritas uiuit. Sapientia sapit, et uita sapit, et caritas sapit. Charitas diligit, et uita diligit, et sapientia diligit. Et hec tria non nisi una substantia, quod est Deus.

Cauendum est tamen ne uel animam nostram Deo nostro equare uelimus; ne forte, dum eius similitudinem  supra nos appetimus, ab hoc, quod per eum sumus, decidamus. Sicut igitur in opere imaginem uidimus operantis, sic iterum uideamus quod factum est quantum distet ab eo qui condidit. In anima quippe intellectus, memoria, et uoluntas una substantia est, que mens uocatur, non tamen intellectus est memoria uel uoluntas, neque memoria est intellectus, uel uoluntas, neque uoluntas memoria, uel intellectus. Aliud est enim in anima preteritorum meminisse, aliud presentia intelligere, et aliud quod meminerit, et quod intellexerit, uelle. Unde intelligitur plus esse in anima tria hec intelligere, meminisse, uelle quam solum uelle, uel solum intelligere, uel solum meminisse. Intellectus enim intelligit sibi et memorie, et uoluntati; memoria recolit sibi, et  intellectui, et uoluntati. uoluntas autem uult sibi, et memorie, et intellectui. In Deo autem qui omnino simplex est natura, non est aliud uiuere, aliud scire, aliud diligere, nec plus tria hec quam unum, nec unum minus quam tria credimus esse. Quod ita potest intelligi. Pater est uiuens, Filius sapiens, Spiritus sanctus diligens. Et Pater, uiuens, sapiens, diligens. Et singulus quisque itidem. Quoniam uero Deus omnium simplex est natura, sic uiuens, ut sit uita, sic sapiens, ut sit sapientia, sic diligens, ut sit dilectio, singulus quisque autem Deus, singulus quisque igitur uita, sapientia et dilectio. Inconsequens autem est credere in simplici natura aliud esse uitam, aliud sapientiam, aliud dilectionem. Redigamus igitur hec tria ad unum, et dicamus:  Pater et Filius et Spiritus sanctus uita, uel sapientia, uel dilectio. Ergo manifestum est non plus esse tria quam unum, nec minus unum quam tria. uidendum est tamen ne confundamus personas. Ita enim est Pater sapientia uel dilectio ut tamen Filius sit sapientia Patris, et Spiritus sanctus dilectio Patris et Filii. Hic oritur questio difficilis: si enim Pater sapiens, et Filius sapientia, queritur utrum sit sapiens sapientia sua, que est Filius suus. Omnis enim sapiens, sapientia sapiens est. At quod ita respondetur: De hoc est sapientia quod est essentia. Si igitur Pater a Filio suo sapiens est, a Filio habet sapientiam; ab ipso ergo et essentiam. Pater igitur a Filio, non Filius a Patre. Atqui Pater non est a  Filio, non igitur sapientiam habet a Filio. Quod similiter disseritur de Spiritu sancto, qui dilectio est utrorumque. Credendum est ergo quia Pater perfecta uita est, et sapientia, et dilectio a seipso, et Filius perfecta uita, et sapientia, et dilectio est a Patre suo; et Spiritus sanctus hoc idem a Patre et Filio. Hanc trinam Unitatem, et unam Trinitatem, Adam ante peccatum incorrupta imagine Dei anima sua, lucide intellexit, quam lucem peccatum commissum obscurauit. Peccauit autem hominis anima uoluntate, corpus opere. Utrumque igitur mortuum est, quia ab utroque peccatum commissum est. Quoniam uero mortuus est homo per insipientiam, oportuit eum uiuificari per sapientiam. Incarnata est igitur Dei sapientia, ut deleretur hominis insipientia. Sed insipientia  hominis animam rationalem et corpus occidit; Dei uero sapientia, id est Filius, et animam rationalem et corpus assumpsit. Et sicut ille sine peccato de immaculata terra factus est; ita iste sine peccato de incorrupta uirgine natus est; assumpsit autem ita Deus hominem ut nec Deus in hominem mutaretur, nec homo absorberetur in Deum. Si enim Deus in hominem mutaretur, iam non esset Deus, sed homo solus; et ideo non adiuuaret.

Si uero homo absorberetur in Deum, iam non homo, sed Deus solus; et ideo mori non posset. Mori autem cum alie multe rationes quibus nos redimeret suppeterent, uoluit, ut et diabolum iustitia magis quam potentia uinceret. Iustum enim erat ut, qui hominem uicerat, ab homine uinceretur, et nobis,  quanta caritate reducat nos, ostenderet. Hinc est quod de Spiritu sancto conceptus dicitur quia Spiritus sanctus caritas est, et totum hoc mysterium caritas operata est. Factus itaque homo est cum Deo una persona, sed conseruata est utrique propria substantia. Homo iste sine peccato uixit, ut uinceret diabolum, et dolores sustinuit, ut deleret hominis peccatum. Miracula fecit, quia Deus erat; mortuus est, quia homo erat. Seipsum mortuum suscitauit, ut Deus crederetur; in carne palpabili postea apparuit ne homo esse dubitaretur. Corpus quidem in cruce mortuum in lapide sepeliri permisit; anima uero uiua, cum Deo permanens, in infernum, non ut pateretur, sed ut dominaretur, descendit, que, liberatis inde quos dignos iudicauerat, ceteris uero dimissis,  corpus suum tertia die resumpsit. Ressuscitato autem corpore, cum discipulis, non continue, sed certis uicibus apparens et etiam comedens, quadraginta diebus mansit. Quadragesimo die, uidentibus illis celos ascendit. Quod uero post resurrectionem comedit, non indigentia, sed argumentum manifeste resurrectionis fuit. Regnat itaque Dominus noster iehsu Christus in gloria Patris, uenturus ad iudicium omnibus in manifestatione carnis, reprobos traditurus eternis tormentis, electis se ostensurus in perpetuis gaudiis, in quibus nos regnemus per euum et cum ipso Domino Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen.


 De corpore et sanguine Domini.

Interim autem, dum ab eo in hoc mundo peregrinamur , corpore et sanguine eius in uia pascimur, sicut apostolis suis hoc mysterium in cena ultima ante mortem suam tradidit, et nobis sequentibus frequentandum per eos mandauit. Adhibenda est ergo fides Dominicis uerbis, quibus dicit: Caro mea uere est cibus, et sanguis meus uere est potus . Omni ergo exsecrata dubitatione, sicut credimus quia unigenitus Deus, ceternus Deus Patri Filius, uere in carne nostra natus, uere mortuus, uere resurrexit, uere in celum ascendit, uere sedet ad dexteram Patris sui, ita indubitanter credamus quia corpus eius et sanguinem uerum et integrum in altari post consecrationem manducamus.  uerum, inquam, corpus Dominicum et integrum, quod et totum in Patris dextera sedens gloriatur, et totum de sacerdotis manibus sumitur, et si per partes quasi frangatur, in unaquaque tamen parte, quamuis minutissima, totum et integrum habetis, et si, eadem hora et eodem momento, mille sacerdotes hoc mysterium operantur, in singulorum tamen manibus corpus Christi, totum et integrum consecratum, a singulis totum et integrum sumitur.

Hic queri potest cur mysterium, uel sacramentum, uel etiam figura hec, consecratio dicitur, si ipsa res et ipsa ueritas est, et nichil aliud per hoc significatur. Ad quod ego respondeo quia et mysterium est, quia aliquid mysticum portat; et sacramentum,  quia sacrum aliquid intelligendum intra se occultat; et figura, quia, excepto hoc quod corporaliter agitur, spirituale aliud ualde necessarium figurat. Mysticum enim et sacrum, et spirituale, per hoc mysterium figuratur, quoniam sicut nos omnes Christi corpus corporaliter sumimus, ita nos ipsi eius corpus spiritualiter uiuendo effici debemus; non illud corpus, quod uerbum Dei in persona sua assumpsit, et Dominicum dicitur, sed quod in Scripturis sanctis Ecclesia uocatur, unde Paulus dicit: Ipse est caput nostrum , et nos membra eius. Hinc est enim, quod de pane et uino sacramentum istud conficitur. Panis enim ex multis granis unus efficitur, et uinum ex multis uinaciis in unum liquatur. Similiter et nos ex multis granis unum corpus efficimur,  de corpore et sanguine Domini bene uiuendo, et credendo catholica fide reficimur. Unde et per Paulum dicitur: Unus panis sumus omnes . His itaque et aliis si plures sunt significationibus conseruatis, conseruetur etiam fides, quia Domini corpus ipsum uerum non qualitatiue, sed substantialiter creditur, ut quod ipsa ueritas omnino uerum esse testatur, nostra fallacia falsum, aut imaginarium esse non opinetur. Hoc corpus si indigne sumitur , omnino ibi iudicium manducatur et bibitur. Cum uero digne, in quantum potest humana fragilitas, per gratiam Dei suscipitur, absque dubio per hoc sacramentum anima  nostra uitam eternam consequitur, que uere nobis a Domino nostro Iesu Christo per eius corpus  et sanguinem concedatur in perenni seculo. Amen.





GUITMUNDI EPISTOLA AD ERFASTUM.






MONITUM.

Cum adhuc presbyter esset Guitmundus, interrogatus fuit a fratre quodam Erfasto de substantia et unitate SS. Trinitatis, de mysterio Dominici corporis, item de similitudinibus quibus uti solent, puta sphere ad comprobandam Trinitatis unitatem. His postulatis respondet ut catum sobriumque theologum decet. Mutila ad nos peruenit epistola, quam ex Spicilegio Dacheriano recudendam sumus mutuati.

 Ad amantissimum fratrem ERFASTUM frater GUITMUNDUS, indignus presbyter, sine fine gloriari in Christo Iesu Domino nostro.

I. Perlecta fraternitatis tue epistola, ex ipsa inquisitionum tuarum ratione perpendi correptum Dei timore, ad sapientiam spiritualium rerum ac scientiam te, unde gratulor, non inutiliter exerceri. Quod enim de substantia atque unitate eterne Trinitatis quesisti, sapientie est. Quod autem de mysterio Dominici corporis adiecisti, ad scientiam spectat. Item illud quod ad comprobandam Trinitatis unitatem, similitudinem rei temporalis, de sphera uidelicet solis memorasti, scientie nichilominus est. Commoda plane pulcherrimaque, et iucundissima philosophia, si ei perseueras. Hec  namque non terrena nec humana, sed uere celestis est et diuina: hec laboranti suauis refectio est, post laborem perfecta beatitudo est, quam bene facis studiose querendo, que et aperietur indefesse pulsando. Gaudens igitur ergo exercitio et profectui tuo, que aliquando si uoluerit Dominus in longiorem disputationem de his conferre cogito, ne questiones tuas differam, quanta ualeo breuitate succincte respondeo.

II. In illa itaque sphere solaris collatione, de qua tibi primum responderi flagitasti, diligenter obserua ad hoc illam ualere, ut sicut sphera, splendor, et calor, non tres, sed unum proferunt solem, ita in Patre, et Sapientia, et Amore utriusque non tres Deos, sed unicam sentias deitatem. Et sicut sol  quem mittit splendorem sibi habet omnino ceuum, ita Deus Pater sibi prorsus habet quem de se generat Filium ceternum. Illud sane uolo sollicite attendas, longissime aliter utriusque atque in sole est, illam ipsam summe diuinitatis consistere unitatem. In sole quippe et fulgor et calor, qualitates sunt, sol uero ipse substantia est, atque idcirco non idipsum est sol, quod illa duo reliqua sunt. Sed et ipse qualitates substantialiter ab inuicem differunt, quin et diuersa facientes. Nam lucidum splendor,  calor autem calidum facit operandi uirtute, locis etiam et temporibus subiectisque plerumque discrete sunt. Sepe enim sole oriente, solis fulgor cernitur, ubi eius omnino nullus calor sentitur: et meridiano tempore calor eius multa solida corpora penetrat, in que nichil prorsus luminis intrat. Nec eisdem quoque sensibus a nobis excipiuntur. Nam splendor uisu, tactu calor admittitur, ita ut etiam per contrarium, et pergrandi quis frigore torpens, magnum a longe lumen solis uideat: et tenebras cecus patiens, calore eius interdum ualido contabescat uel hilarescat.

III. Longe igitur et ista duo inuicem differunt. Non autem Deo cum sapientia sua, et amore suo, tam parua, uel tam discrepans, ut ita dicam, est  unitas: nec sapientia et amor Dei ipsius diuine substantie qualitates sunt. Neque item ista duo tantisper ab inuicem differunt. Illa quippe unus sol quodammodo dicuntur, quia in sole uno ceua illi, et inseparabilia sunt: non autem idipsum quod sunt per se singula, ad inuicem unum sunt; quoniam, ut predictum est, substantialiter ab inuicem omnia differunt. At Pater, et uerbum, et Spiritus, siue Pater et Sapientia et Amor, ita in uno Deo, uel ita unus Deus sunt, ut unum ad inuicem sine ulla distantia sit, quidquid per se singula essentialiter sunt. De Patre et Filio sic habes in Euangelio Dominum nostrum dicentem: Ego sum in Patre, et Pater in me. Et: Qui uidet me, uidet et Patrem. Et: Ego et Pater unum sumus. Non enim Pater habet  ex alio Filium quam ex se. Neque enim ante omnem creaturam aliud quidquam erat. Omnia autem que facta sunt, sicut scriptum est, per ipsum Filium facta sunt; si igitur omnia facta, per ipsum facta sunt, neque ipse factus est, neque ex alia re, cum nichil aliud esset; sed de se Pater ante omnia genuit ipsum. Si autem ex substantia Patris natus est Filius, quoniam in substantia illa nulla pars est , item nec  in Filio pars est, nichil enim eius nisi ex Patre, et in Patre est; ex Patris porro  unitate prorsus indiuidua et nunquam geminata, partium pluralitatem habere non potest. Ex toto igitur totus, nec maior in aliquo, nec minor, idem de eodem in essentia natus est. Si enim partem non habet, cum ex illo et in illo et iam indiuiduo sit, nullatenus differt. Nam si de illo est, aliquid eius in se habet, uel potius aliquid si eius ipse est. Porro si aliquid eius parte carentis habet uel est, totum illum in se potius habet, uel magis, totum quod est ille, ipse est. Si uero sic illam ipsam Patris essentiam in se totam habet, immota illa essentia ipse est, cum et ipsius simplicitas indiuidua partem nesciens, additamentum recuset: in nullo prorsus essentialiter differt. Idem  igitur omnino ad essentiam quidquid est Pater, et Filius est.

Iu. Eadem tibi ratione de sancto quoque Spiritu satisfiat. Qui enim sine parte de indiuidua est substantia Patris, una et eadem cum Patre substantia est; et qui parte carens de indiuidua est substantia Filii, una et eadem cum Filio substantia est. Et cum a Patre simul procedat et Filio, non due sunt processiones, sed una processio, nec duo sunt Spiritus sancti, sed unus Spiritus sanctus. Quia cum nec loco diuisa, nec tempore, una sit prorsus et eadem Patris et Filii substantia, Spiritus sanctus simul ab utroque procedens, eodem ipso quod ab uno procedit, simul idem procedit ab altero. Hoc in Euangelio Dominum docentem attendo, ubi ait:  Cum uenerit Paracletus quem ego mittam uobis a Patre. Ego mittam a Patre dixit; ac si diceret: Una est eius processio a me et Patre. Et paulo post: Ille me, inquit, clarificabit, quia de meo accipiet, et annuntiabit uobis. Omnia quecunque habet Pater, mea sunt; propterea dixi quia de meo accipiet, et annuntiabit uobis. Id est substantia quam habet Pater, et mea una est; propterea qui ex nobis est Spiritus sanctus, cum de Patre est, de me est. Est igitur Spiritus sanctus una eademque substantia cum Patre et Filio; est unus utriusque, unaque eiusdem ab utroque processio. Quapropter tria hec ita in uno Deo, uel ita unus Deus sunt, ut unum ad inuicem sine ulla distantia sit, quidquid per se singula essentialiter sunt.

 u. Proinde quod sapientia uel uirtus Patris dicitur Filius, quoniam sapere uel posse essentiale illi est, non qualitas creditur Patris, qua Pater qualis, sapiens uidelicet dicitur et fortis, sed est perfecta sapientia sua et uirtus sua, singulus, ut ita dixerim Pater; perfecta sapientia et uirtus, singulus Filius; perfecta sapientia et uirtus, singulus Spiritus sanctus: et simul non tres sapientie, aut uirtutes, sed una sapientia, et una uirtus: estque Filius sapientia de sapientia Patre, uirtus de uirtute Patre: sicut essentia de essentia, uita de uita, Deus de Deo,  lumen de lumine. Sed quia per Filium infirmatum in carne et stultitiam crucis eius nos infirmi, et stulti, fortes et sapientia facti sumus; et sic factus est nobis ipse a Deo sapientia, et uirtus et iustitia, ut per ipsius infirmitatem et mortem iustificati et corroborati, ad cognoscendum per ipsum quandoque Patrem conualescamus; ideo enim iuste quasi specialiter Dei iustitiam, atque uirtutem et sapientiam confitemur.

uI. Item Spiritus sanctus cum Patris et Filii dicitur caritas, uel amor, aut uoluntas, non idcirco amborum qualitas creditur, cuius gratia utrique quales, amantes uidelicet sint, aut uolentes, aut certe spirituales, sed cum sint etiam singuli spiritus sanctus , et Pater sanctus, et Filius sanctus, et non tres Spiritus sancti, sed unus Spiritus sanctus. Et cum singuli sint caritas, quia Deus caritas est, et singuli amor aut uoluntas, nec tamen tres caritates, uel amores, uel uoluntates, sed una caritas, unus amor, una uoluntas. Illum tamen qui ex Patre procedit et Filio, quasi proprie Spiritum sanctum, uel caritatem, uel amorem, uel uoluntatem Patris et Filii dicimus; ut per hoc quod uelut suum habet in nomine, quod commune est iis ex quibus est id designetur aliquatenus, quia ipse ab utroque existens, communis est, consubstantialis, et nexus amborum.

uII. Ita cum et Pater essentia et principium sit,  et Filius eque essentia et principium sit, Spiritus quoque sanctus nichilominus essentia et principium sit, nec tres essentie, aut tria principia, sed una essentia et unum principium; de Patre tamen hec quasi proprie dicimus, ut per hoc nouerimus quia ipse ita est, ut sit ex se: et sic principium est, ut non ex alio sit principio, tantum ex se, cetere uero persone ex ipso. Nam Filius quidquid omnino est, non ex se, sed ex Patre; item Spiritus sanctus non ex se, sed quidquid omnino est, ex Patre Filioque est. Sed [et] ut ex Filio procedat Spiritus, a Patre hoc habet Filius. Nam si quidquid habet, ex Patre illi est; et id ex Patre nascendo, habet a Patre, ut ex ipso sit Spiritus. Spiritus quoque sanctus procedendo a Patre, ab ipso habet ut ex ipso  ita sit, ut simul etiam existat ex Filio. Ita igitur sunt singula omnium, et omnia singulorum, et omnia unum; certo tamen, ut dixi, rationis mysterio, quedam quasi proprie de Patre dicuntur, ut essentiale principium; quedam de Filio, ut iustitia, uirtus, sapientia; quedam de Spiritu sancto, uelut hoc quod Spiritus sanctus dicitur, quod amor uel caritas, uel uoluntas Patris et Filii nuncupatur: quatenus per hoc, sicut dictum est, non ex alio, sed ex se esse Patrem; per Filium uero nos iustificatos, fortes doctosque esse ac futuros esse; e Patre  autem et Filio Spiritum sanctum communiter procedere intelligamus.

uIII. Sicut igitur in essentia maiestatis idem sunt, cum nec loci aut temporis interstitio seiungantur, nec tres numero potentie, sed una potentia; ut unus operator sint  , ita et in operationis effectum differunt, quia Dominus noster dixit: Quecunque enim Pater facit, hec et Filius similiter facit, et non alia quia non potest Filius a se facere quidquam, nisi quod uiderit Patrem facientem. Idem consequenter de Spiritu utriusque sentiendum est. Nam etsi hominem solus Filius induit, ipsum tamen hominem atque incarnationis mysterium tota Trinitas fecit, tota eum Trinitas ad mortem dedit, tota eum Trinitas resuscitauit, tota exaltauit. Ita quoque  et uocem illam, per quam et solus Pater ad Filium loquens innotuit: Tu es, inquiens, Filius meus dilectus; et columbam illam, uel linguas igneas, in quibus uel super Dominum baptizatum, uel super dies Pentecostes Spiritus sanctus apparuit, tota utique Trinitas fecit. Quemadmodum et illa uox dissyllaba, que et Pater dicitur; et uox trissyllaba, que dicitur Filius: et duo nomina que Spiritus sanctus appellantur, et similiter alie uoces quamplures, licet proprietatem singularum seorsum denotent et auditui preferant personarum, non tamen aliter quam illa dissyllaba uox que dicitur Deus, tota pariter significans Trinitatem, totius certe sunt opera Trinitatis. Quapropter etsi ex creaturis alique ad declarationem singulorum proprie mysteriaue  pertineat personarum, palam tamen est quoniam Pater, et Filius, et Spiritus sanctus sicut nec in substantia, ita nec in aliquo prorsus cuiusque rei operatione dissentiunt. Palam etiam et hoc est quia et Patrem, et Filium, et Spiritum sanctum non uariis corporis sensibus, sed una eademque pure mentis intelligentia et simul contemplamur, sicut a ueritate ipsa didicimus, que ait: Qui me uidet, uidet et Patrem.

IX. Ut igitur ex his dicendi finem breuiter faciamus, quoniam ee que in sole qualitates sunt, et ab ipso et ab inuicem substantialiter differunt, operandi quoque uirtute et secundum locum, et secundum tempus, diuersaque subiecta dissentiunt, uariisque sensibus hauste, longe distare comprobantur.  Cumque Patris et Sapientie et Amoris una sit prorsus eademque substantia; cumque in eis nulla non dico diuersa, sed ne ulla etiam qualitas, nichilque omnino aliud nisi una pura essentia debeat cogitari, cum eadem sint eorum semper, et ubique, et in omnibus opera, unaque simul et eadem mentis intelligentia et inseparabiliter uideantur, manifestissime rationis indicio satis liquet longissime aliter ueriusque non solum quam in sole est, sed quam in ulla etiam creatura esse possit, illam summe atque indiuidue Trinitatis consistere unitatem.

X. Sane cum dixissem supra quidquid essentialiter  singuli sunt, communiter dici de omnibus, idcirco essentialiter dixi, quia quod Pater aut Genitor dicitur, item quod Filius aut uerbum, uel imago nominatur; uel quod Spiritus sanctus procedens appellatur, non secundum se intelligende essentie, sed distinctionis uel relationis personarum uocabula sunt. Cauentes etenim confundere personas, Patrem quod non ex alio sit demonstrantes, uocamus ingenitum; et quod non sine Filio sit, uocamus et Patrem. Item Patris illa et ineffabilis uisio, in qua seipsum Pater intuetur et omnia, splendor ille, illa lux, quia non ex se, sed ex solo Patre est, dicitur Filius. Et quoniam nos, ut per speculum et imaginem suam (homo enim noster interior licet obscuret, tamen Dei imago est, Deum cernere  qualicunque enigmate ualeamus: quoniam, inquam, nos quamcunque rem mente uidendo siue quod extra nos est, siue ipsam mentem, nobiscum quodammodo de re quam cernimus loquimur, simillimamque eius imaginem animo conformamus; ita ut cum semetipsam mens nostra intuendo, de se apud se sententiam ueritatis quadam discussione parturiens, uere tandem intelligentie lucem deprompserit, iure idipsum ueri intellectus acumen et partum mentis, quia ex se hoc ipsa peperit, et uerbum quo de se ipsa disseruit, et imaginem uel similitudinem, quod ipsa de sui contemplatione informauit, liceat appellari. Simili modo, ut per eius, ut dixi, imaginem, quod sumus nos, Deum qualicunque enigmate uideamus, et de temporalibus si audemus,  imo quia ita nobis temporalibus expedit, quomodocunque coniiciamus eterna. Simili, inquam, modo ineffabilem illius paterne uisionis lucem semper de Patre, semper apud Patrem, et in Patre manentem, semper Patrem uidentem, omnium conditricem, Patris reuelatricem et idem esse cum Patre, quoniam de Patre est, non de nichilo, et unigenitum, et uerbum, et imaginem, similitudinemque Patris corde credimus, et prout sufficimus sentimus ad iustitiam, ore autem confitemur ad salutem. Spiritum uero sanctum nec ingenitum dicimus, quia non est de nullo; nec genitum, quia non est de Patre solo, sed a Patre et Filio procedentem, non tamen ab utroque nascentem, quoniam pariter eodemque modo Spiritus est amborum, cum nullus unquam  duorum pariter eodemque modo possit esse filius patrum. Sed nec uerbum utriusque, nec imago, nec similitudo dicitur; quia quamuis amantes aliquid sepe illud animo uersandi, nobiscum dicamus et imaginemus, dicentesque et imaginantes amemus, dicere tamen et imaginare in nobis quidem uisionis est proprie, non amoris. Amandum etenim quodlibet per mentis intuitum quid aut quale sit, uel quomodo se habeat, dicitur, ut, definito hoc, iam certius ametur.

XI. Sed que nostri comparatio ad eternitatem? Hoc autem propterea dico ut non carnali sensu uerborum  proprietates, ut in nobis, ita omnino in Diuinate requiras. Quippe si de uerborum sensibus agas in Patris et Filii uocibus, et in ceteris relatiuis, cum de hominibus dicuntur, quedam ipsorum hominum, quibus ad se referuntur, accidentia: item in generandi et procedendi uerbo, actum passionemue cum declaratione temporis accipere solemus. Aeternam porro generationem Filii Dei, Spiritus sancti processionem, sic credimus, ut neque ibi tempus, neque actum generantis, aut passionem geniti, uel procedentis Spiritus, neque ullum denique accidens diuine inesse substantie sentiamus. Non igitur supra distinctionum uel relationum uerba proprie Diuinitati conueniunt, nec omnino in Deo eodem sensu quo et in nobis accipienda sunt. Absit enim  ut in eterna Trinitate, uno solo Deo, propter uerborum nostrorum angustias, ante omnem creaturam aliquod accidens, aut ullam omnino rem, propter  simplicem Diuinitatem fuisse dicamus. Nulla quippe creatura quamlibet perfecta, et ad imaginem Dei facta, plenissimam, ut est, exprimere uel equiparare similitudinem preualet Creatoris, nedum ea que pene nichil sunt mortalium uerba illam, que supra omnem creature omnis cogitatum ineffabili preeminet ueritate, naturam Diuinitatis explicare sufficerent.

XII Non igitur hec de Deo idcirco dicimus, ut id plane quod ibi est explicemus, sed qualibuscunque tamen prout possumus uerbis agimus, ne id quod ex uerbo Saluatoris certissime credimus, et quod  uix quantumlibet attenuato spiritu, Christo adiutore, per enigmata pregustare ualemus, omnimodo comprimere silentio uideamur. Cumque ineffabilia utcunque fari cupimus, aliquatenus per hec uerba non equidem accidentia ulla purissime Diuinitatis, sed prout eloquii humani uelut angustia, hoc quod non est Pater ex alio per hoc quod ingenitus dicitur, nec sine eo qui ex ipso est, per hoc quod Pater uocatur; et quod non sit Filius ex se, nec sit nisi a Patre per nomen Filii: eodemque modo quod Spiritus sanctus non ex se, sed ex Patre et Filio sit, per procedendi uerbum, ut predictum est, denotamus.

XIII. Procul igitur sit a filiis sancte et uniuersalis Ecclesie ut pro distinctione personarum quelibet  sibi carnalis anima alicuius rei hic ulla penitus interstitia fingat. Nam si hoc in eterna Trinitate, quod absit! admitteretur, cum ante rerum omnium constitutionem sempiterna sit in Deo hec Trinitas personarum, falso, quod iterum absit, cunctarum rerum preter se solum unum Deum conditrix, et principium Trinitas crederetur; nec iam Trinitas iure sed quaternitas aut quinitas melius, imo uero amplius iuxta numerum rerum interiacentium uel  accidentium, quod itidem absit! necessario diceretur. Quod quoniam a Christiana religione prorsus abhorrens, catholiceque est ueritati summe contrarium, non ergo in omnipotenti eternaque et simplici Trinitate, salua, ut dictum est, ineffabili distinctione personarum, illius accidentis infectio, non rei omnino alicuius admistio uel interpositio, nonnisi una sola, unica, sincera, et purissima Diuinitas requiratur.

XIu. Quisquis sane hec fidei processibus actus prout desuper datur, Deo iam nunc pro meritis fidei retribuente, interiori etiam quodam predulcissimoque igneoque et inexplicabili mentis attigerit gustu, iam aliquatenus ut homo Deum suum sentiens, magno cum tremore gaudeat, et cum magno gaudio  contremiscat. Ita tamen epuletur, ut non iam in eo remanendum quod inuenerit; sed ut sibi largius aperiatur, pie semper querendo, desiderando et orando ualidius pulset. Scriptum est enim: Cum consummauerit homo, tunc incipit. Et iterum: Querite faciem eius semper. Qui autem ad hoc inualidus est, ita tamen esse non dubitet, ad quod cernendum postmodum, patienter interim sinu fidei nutriatur.

Xu. Porro si quis eternitatis malit uiolentus esse discussor, nec facile Deum aut sine numero trinum, aut in personis sine interpositione, uel admistione alicuius rei distinctum, aut sine extensione credat eternum, uel sine loco et situ totum ubique presentem, uel omnino sine quantitate magnum, sine qualitate bonum, sine motu omnia facientem,  sine passione omnia sustinentem, sine complexu omnia continentem, audiat iste quod scriptum est: Ne quesieris que ultra te sunt; et ea que facta sunt potius admiretur, respondeatque sibi qua potentia hec omnia de nichilo prodierunt. Non enim sua, que nulla erat. Si ergo Dei quomodo ea que nichil omnino erant, Dei precipientis ut fierent imperium persenserunt? Aut certe cum non esse et esse simul non potuerunt, quo medio de altero ad alterum transierunt? Aut si forsitan de mundi principio agere renuit, quia necdum erat, de singulis que quotidie in promptu fiunt, querat ortus, crementa, uariationes, defectusque eorum, quomodo aut cur hoc uel illo potius modo eueniant, alta mente consideret.  Quod si forte in minimis subtiliter peruestigando succumbit, cognouitque experimento ueram esse sapientissimi Salomonis sententiam, dicentis: Cuncte res difficiles que in terris sunt, et que in prospectu sunt, inuenimus cum labore; que in celis sunt quis scit, nisi tu dederis sapientiam, et miseris sanctum Spiritum tuum de altissimis? desinat gigantea proteruia celum petere, et credendo humiliter quod . . . . . . . .






GUITMUNDI ARCHIEPISCOPI AuERSANI ORATIO Ad Guillelmum I Anglorum regem cum recusaret episcopatum.





[NOTA.]



 Multe cause me repellunt ab ecclesiastico regimine, quas omnes singulatim nolo nec decet exprimere. In primis infirmitates meas, quibus in corpore et anima incessanter premor, considero. Quibus diligenter perspectis, diuinum examen uehementer pertimesco, merens quod in uia Dei quotidie labor et a ueritate uacillo. Et, dum meipsum salubriter moderari nequeo, qualiter aliorum uitam ad salutis uiam dirigere ualeo? Omnibus uigili mente perlustratis, non uideo qua lege digniter preesse ualeam illorum cuneo quorum extraneos mores barbaramque locutionem nescio, quorum patres charosque parentes et amicos occidistis gladio, uel exheredatos opprimitis exsilio, uel carcere, uel indebito intolerabilique seruitio. Scrutamini Scripturas, et uidete si  qua lege sancitur ut Dominico gregi pastor ab inimicis electus uiolenter imponatur? Ecclesiastica electio prius debet ab ipsis subiectis fidelibus cum sinceritate fieri, ac postmodum astipulatione Patrum et amicorum  reuerenter confirmari. Alioquin cum caritate debet emendari. Quod bello et effusione multi cruoris truculenter rapuistis, qua ratione mihi aliisque contemptoribus mundi, qui sponte pro Christo nudati sumus propriis, sine culpa impartiri potestis? Generalis omnium religiosorum lex est a rapinis abstinere, et de preda  pro iustitie obseruantia nolle recipere. Dicit enim Scriptura: Immolans ex iniquo, oblatio est maculata . Et paulo post: Qui offert sacrificium ex substantia pauperum, quasi qui uictimat  filium in conspectu patris sui . Hec et his similia diuine legis preconia pertractans expauesco, et totam Angliam, quasi amplissimam predam, diiudico, ipsamque cum gazis suis, uelut ignem ardentem contingere formido. Et quia Deus iubet ut quisque proximum diligat sicut seipsum, dicam uobis sine dolo id quod mihi celitus est indictum. Quod mihi utile reor, uobis quoque salutare arbitror.  Ergo, quod amicabiliter loquar, non uideatur amarum; sed tu, strenue princeps, et commilitones tui qui graue tecum inierunt periculum, nostre admonitionis benigno corde suscipite eloquium. Opera Dei cunctis diebus uite uestre sagaciter considerate, et iudicia eius, que incomprehensibilia sunt, in omnibus operibus uestris timete; et sic uestram uitam equa lance moderari ad uoluntatem Dei satagite, ut ipse Arbiter eternus sit uobiscum in ultimo discrimine.

Non uos decipiant adulatores uana securitate, nec insolentes pro secundis euentibus presentis uite, uos lethaliter obdormire suadeant in mundana prosperitate. Si uicistis Anglos in congressione, super hoc superbire nolite; sed spiritualis nequitie grauius ac  periculosius certamen cautius agite, quod restat adhuc et imminet uobis quotidie. Mutationes regnorum frequenter facte sunt in orbe terrarum; sicuti sparsim legimus multiplicium per campos Scripturarum, quibus liberalium a Deo impertita est notitia litterarum. Babylonii sub Nabuchodonosor rege Iudeam et Aegyptum et alia regna sibi plurima subegerunt, sed post septuaginta annos ipsi cum Balthasar rege suo a Medis et Persis, quibus preerant Darius et Cyrus nepos eius, uicti et subiugati sunt.

Deinde sub Alexandro Magno Macedones post 230 annos Darium regem Persarum cum multis legionibus deuicerunt: et ipsi nichilominus post aliquot annos, Romanis per totum orbem phalanges suas destinantibus, cum Perseo rege suo deuicti sunt.  Greci sub Agamemnone et Palamede Troiam obsederunt, et Priamum regem, Laomedontis filium ac liberos eius, Hectorem et Troilum, Paridem et Deiphobum, Amphimachumque trucidauerunt; et famosum Phrygie regnum post decennem obsidionem flamma et ferro depopulati destruxerunt. Troianorum una pars sub Aenea duce regnum Italie obtinuit, alia pars cum Antenore, per longum iter ac difficile,  Daciam adiit ibique sedem ponens usque in hodiernum diem habitauit. Romani regnum Hierosolymorum, quod Dauid aliique potentes successores eius spoliis Allophylorum ditauerant, et subactis barbaris gentibus, que in circuitu erant, sublimauerant, sub uespasiano et Tito subuerterunt, et nobile templum post prime edificationis eius annos mille octoginta nouem diruerunt, quando undecies centena millia Iudeorum ferro seu fame perierunt. Franci Gallis, tempore Sunnonis ducis, associati sunt, et Romanorum iugo de ceruice sua uiriliter excusso, super eos regnare ceperunt. Angli Saxones, ducibus Hengist. et Horsa Britonibus  imperium dolis et fortitudine iam fere sexcentis annis abstulerunt. Guinili, qui de Scandinauia  insula sorte eiecti sunt, regnante Albuino rege filio Audonis, partem Italie, que nunc Longobardia dicitur, inuaserunt, et Romanis diutius resistentes nunc usque tenuerunt. Omnes hi, quos uictoria surgentes recolui, paulo post misere subiacuerunt perniciei, parique cum uictis contritione torti, irremediabiliter gemunt in cloacis Erebi. Normanni sub Pollone duce Neustriam Carolo simplici subtraxerunt, iamque 190 annis, contradicentibus Gallis, et cum bellico tumultu sepe calumniantibus tenuerunt. Quid de Gepidis et Wandalis, Gothis et Turcis, Hunnis et Herulis? quid de aliis loquar Barbaris, quorum conatus ad nichil est aliud nisi furari et rapere et conculcata pace iugiter furere? Terram turbant, edes concremant, orbem uexant;  opes dissipant, homines iugulant, omnia fedant et inquietant. His itaque signis mundi portenditur finis, sicut ipsius patenter edocemur uoce ueritatis: Exsurget gens contra gentem et regnum aduersus regnum, et erunt terremotus magni per loca, et pestilentie et fames , terroresque de celo, et signa magna erunt.

Cladibus innumeris premitur sic iugiter orbis.

His et multis huiuscemodi rotatibus in rebus humanis solerter inspectis, non in se glorietur uictor de ruina comparis, qui nec ipse stabit, nisi quantum iusserit dispositio Conditoris. Conuersionem locutionis mee nunc ad te, o rex, faciam, quam tu  benigniter haurias propter salutem eternam. Nullus patrum tuorum ante te regale stemma  gessit, nec hereditario iure tantum decus tibi prouenit, sed gratuita largitione omnipotentis Dei, et amicitia Eduardi consanguinei tui. Edgarus, Aldinus aliique complures ex linea regalis prosapie orti, secundum leges Hebreorum, aliarumque gentium propinquiores sunt heredes diadematis Anglici. Illis nimirum remotis sors tibi cessit prouetionis, sed Dei iudicium quanto occultius, tanto terribilius imminet tibi ad reddendam rationem commisse uillicationis. Hec benigno ex corde sublimitati uestre locutus sum, humiliter deposcens ut mens uestra semper sit memor nouissimorum; nec uos nimis implicet prosperitas presentium, quam sequi solet intolerabilis dolor, et ingens luctus ac stridor dentium. Gratie Dei uos et amicos atque  fideles uestros commendo. Nortmanniamque cum uestra licentia redire dispono, et opimam Anglie predam amatoribus mundi, quasi quisquilias, derelinquo. Liberam paupertatem Christi amo, quam Antonius et Benedictus amplexati sunt, magis quam diuitias mundi, quas Cresus et Sardanapalus nimis amauerunt, et postmodum misere pereuntes, hostibus suis deseruerunt. Christus enim pastor bonus ue diuitibus huius mundi minatur qui uoluptatibus uanis et superfluis hic perfruuntur; pauperibus uero spiritu promittit beatitudinem in regno celorum, quam nobis det ipse qui uiuit et regnat per omnia secula seculorum. Amen.

Admiratus rex cum proceribus suis insignis monachi constantiam, supplex ac deuotus impendit ei  decentem reuerentiam, et competenter honoratum, iussit eum remeare in Neustriam. Ibique, quo uellet, suam prestolari presentiam. Auditum est passim, postquam Guitmundus ad septa monasterii sui remeauit, quod ipse monachalem pauperiem diuitiis episcoporum preposuerit, et quod obtentum Anglie in presentia regis et optimatum eius rapinam appellauerit, et quod omnes episcopos, uel abbates, qui nolentibus Anglis in Ecclesiis Anglie prelati sunt, rapacitatis redarguit. uerba igitur eius, per Angliam late diuulgata sunt et subtiliter uentilata, multis displicuerunt; qui sequaces eius esse spernentes, contra eum ingenti liuore exarserunt. Non multo post, defuncto Ioanne Rothomagensium episcopo, rex et alii plures Guitmundum ad archiepiscopatum  elegerunt, sed emuli eius, quos idem uituperauerat, ne archipresul fieret, quantum potuerunt, impedierunt. In tanto uero nichil obiiciendum inuenerunt, nisi quod filius esset presbyteri. Ille autem ab omni auaritia purgari uolens, et inter exteros paupertate premi, quam inter suos dissensiones fouere malens, Odilonem, monasterii sui abbatem reuerentem adiit, et humiliter ab illo licentiam peregrinandi petiit et accepit. Porro illiteratus abbas metiri nesciebat quantus sapientie thesaurus in prefato doctore latebat. Ideo desiderabilem philosophum de monasterio suo facile dimisit; quem Gregorius uII papa uenientem ad se, gaudens suscepit, cardinalem S. R. E. prefecit, et Urbanus papa  iam probatum in multis metropolitanum Aduersis urbis solemniter ordinauit. Hec urbs tempore Leonis IX pape, a Nortmannis, qui primo Apuliam incoluerunt, constructa est; et a Romanis, quia ab aduersis sibi cetibus edificabatur, Aduersis dicta est. Hec utique diuitiis opulenta, Cisalpinorum prompta strenuitate bellicosa, hostibus metuenda, fidis clientibus sociisque colenda, Nortmannorum optione soli pape gratanter obedit; a quo Guitmundum sophistam mystici decoris pallio insigniter redimitum, pontificem accepit. Prefatus archipresul ecclesiam sibi commissam diu rexit, et apostolicis priuilegiis ab omni mortalium exactione liber plausit. Plebem studiose docuit, meritis et orationibus protexit, atque post multos agones in uirtutum exercitiis ad Dominum perrexit.





CIRCA ANNUM DOMINI MLXXXIX.
EBRARDUS WATINENSIS MONASTERII CANONICUS REGULARIS





CHRONICON WATINENSE






OBSERuATIONES PRAEuIAE.

Altera, quam ad illustrandas res Belgicas promisimus, Historia, est breue Chronicon monasterii seu prepositure Watinensis ordinis S. Augustini, auctore Ebrardo, eiusdem loci canonico regulari, Olfridi fundatoris discipulo, ac proinde teste occulato, qui res prout uiderat scriptis commendauit: cuius proinde opus, etsi breue, non tamen contemnendum. Et certe que de Adela comitissa et Roberto Frisio comite, eius filio, que de Drogone et Huberto episcopis Taruanensibus, que de Bergensis monasterii abbatibus refert, cuiuis eo gratiora speramus, quo difficilius alibi reperiri credimus. Que uero de antique ac nobilis Menapiorum ciuitatis ruderibus se uidisse testatur, eo maiorem debent lectoris attentionem conciliare, quod Orosii testimonio maxime consentanea sint.

Porro codex Dunensis, ex quo illud descripsimus, illum tantummodo prefert titulum, Chronicon monasterii Guatinensis, auctore non nominato; uerum Ebrardi nomen, quod prime pagine apposuit manus recentior, illum clare indicauit, quem etiam non ambigimus auctorem fuisse sequentis opusculi de miraculo quod Brugis contigit anno 1088, cum S. Donatiani meritis paralysi curatus est Tamardus canonicus regularis Watinensis; nam idem utroque in opere stylus. Illius autem miraculi meminere etiam Acta translationis S. Donatiani apud Surium 14 Octobris, et Hariulfus in libro Miraculorum S. Ricarii, cap. 1, apud Mabillonium Seculo u Benedictino. Denique perseuerauit sub regula S. Augustini nobilis prepositura Watinensis ad usque erectionem episcopatus Audomarensis, quo tempore omnino exstincta fuit, reditibus mense episcopali attributis, qui tandem Patribus Anglis Societatis Iesu cesserunt.



CHRONICA MONASTERII GUATINENSIS.


 Exordium Guatinensis Ecclesie, in qua sub regula canonice unionis, prout Spiritus sanctus dat eloqui, iussu tuo, mi pater, aggressurus, primo ipsius loci descriptionem, secundo ueterum historiarum traditiones, seu etiam id quod uisu uel auditu uerius compertum habetur, ponere decreui, ut, dum res tenues, si quos delectat, audierint, quomodo carptim de minimis, ut aiunt, atomis in corporis massam colligi succreuerint, gratius ordinem narrationis arripiant, quia diu reticita prodere, noua de ueteribus cudere, de nouis antiqua reparare, nec tam ficta quam uera et indubitata me uelle cognouerunt, miscere enim uetustissimos Batauos cum Guatinensibus opinor, quia quorum occupamus locum, quorum destructa construimus, et desolata reformamus,  horum profecto uocabulum non mutuatum, quamuis leuibus syllabis permutatum, imo iure hereditario nanciscimur obtinere id quod ita esse in subiecta pagina promptius apparebit. Nunc autem, ut ad percipientium singula que molimur latius perueniant obtutus, dicendi limitem ingrediamur.

1. De situ monasterii.---Antiquissimum igitur  oppidum fuisse Menaporum, quod nunc Guatinas uocatur uel Guatinum, nulli qui secundum historicos eiusdem pagi confinia uel situm territorii nouit est ambiguum. Quos etiam historiarum cognitores Batauos appellant; ob cuius insigne rei aut euentus auspicium ignoratur. Ait enim de his in Annalibus suis Orosius , dum locorum atque insularum diuersos situs describeret: »Britannia Oceani insula per longum in boream extenditur, a meridie Gallias habet, cuius proximum littus transmeantibus ciuitas apparet  , que dicitur Rutupi-portus, unde haud procul a Morinis in austro positis, Menapos Batauosque prospectat.« Unde cum Rutupi-portum in meridiana eiusdem insule ripa situm nouerimus, nec minus a Morinis Menapos Batauosque in boream  porrectos, eodem mari diuidente, in ulteriori littore contiguos prospectum sui ad alterutrum habere, nec dubium Guatinenses a scriptoribus iure Batauos appellari. Illud etiam eorum epitheton, quo genuina quadam feritate inter alias nationes ab auctoribus notati clarebant, si transeamus, indicia Romane uindicte clamant. Patent enim auulsa murorum  fundamenta, edificia partim diruta, et, ut ueterem ruinam testantur uestigia, quanto plus fuerant timori, tanto crudelius ab aduersariis sunt exstirpati. Sed nec adhuc diuine prouidentie uisum est suffecisse quod primo illo euersionis memento, reliquiarum spes ad usque internecionem nullam ueniam sit . . . . quin etiam ab inde per succedentia tempora ad tantam solitudinem, quasi ciuitas que deuastatur, ipsa marmorum fragmenta deuenere, ut siluestres fere stabularent ubi delete domus, si que superfuissent, uiuendi monumenta repararent. Sic hostili uastitate etiam per Christiana curricula consumptus, tanta etate locus permansit uacuus, nichil in se memorabile habens, preter desolate mansionis uetustatem, que cuncta quaqueuersum obduxerat,  sola tantum cum sui cantoris tugurio ecclesia, quam summo in uertice gestabat perspicuam inter uepres et serpentium latebras, inter dumeta et querulos auium ramos uili admodum fabrica prominebat. Hanc missarum audire solemnia ualde tenuis fidelium frequentabat conuentus; ubi et ipse aliquando curialem adhuc strepitum quasi mimilogine, licet clericus ambiens, dum necdum tempus uisitationis mee seu miserendi eius aduenisset, cum comitatu transitum habui. Memini et meminisse iuuat sedulitatem digne dicendi, tunc ibi sacerdotis domni Alphumini quanta beneuolentia nos accepit, quam strenuum in famulando circa nobis necessaria se exhibuerit. uideres humilitate seruiendi officiosum caritate uirum, meque uerecundie urbanitate sedentem,  ut facile diuino quodam presagio propheticum illud preuideres in nobis profuturum: Ecce, quam bonum et quam iucundum habitare fratres in unum! Quod non post multos annos Dei prouidentia impleri contigit, dum ambos nos sagena conuersionis ad portum cenobii, quod postea inibi fundatum est, traxit, ut in eodem, sicut postmodum claruit, subiret locum regiminis, et me, quod ante multis uotis cupierat, post eius transitum Ecclesia reciperet Guatinensis.

II. Loci descriptio.---Tum ego noua rerum facie curiosus, que in tanta uallis amplitudine solers antiquorum cura fuisset aspicio, miseratus locum, miseratus excidium, nichil minus quam quod hodie  uidemus futurum estimabam, apparebat tamen ex facili quoniam fuerit suis diebus celeber, in quo tanta destructionis monimenta adhuc reseruabantur. Nam quanta fuerit popularis frequentia, quantusque concursus, publice atque regales uie utrinque conuenientes premonstrant. Quarum illa que a diffusa orientis plaga ad nos usque dirigitur, alueo subterfluente clauditur; altera uero a pharo altissimo, que domus olim specularia in hiberna Romanorum dicebatur, Bononie muro contigua, ad  portum Oceani sita, Britanniam Deirorum insulam prospectans, ab occidentali parte supra dictum eumdem terminatur in amnem; quem, sicut uetustatis fama loquitur, per ambas uadosum stratas fuisse accolarum commenta ferunt. Sed fidem his non prebentes, magis hoc admirari quam credere uolunt; est enim magne profunditatis, et non solum ex sui altura piscosam circummanentibus conferens abundantiam, uerum et nauigio habilis ab Oceano cui multis ostiolis infusus excipitur, tum diuersa rerum mercimonia, tum multimodas ad fruendum ministrat capturas. A cuius margine, paulatim succrescente cumulo clementi proceritate, mons gignitur, qui sicut continuo deducta planitie ad subsolanum egeritur, ita a septentrione et meridie  residentibus cumbis  in altitudinem cumulatur. Nemoribus consitus, pascuis uber, uini non ferax, quo solo beneficio Gallos admittimus irrisores, quod succo granorum fermentato coctione potamur, quasi mitioris liquoris potores innoxius  ad Dei laudes non euigilent; arborum frugiferarum simul et diuersi generis olerum ad usum famulantium, si colatur, adeo fertilis ut, si nolis procurare utilia, uelis nolis, quasi desidiam laboratoris arguens, miro incremento germinet inutilia. At preterea tam salubriter spirantibus uentis expositus ut infecti crassitudinem eris siue nebularum, quas isdem exhalat nociuam, alueus confluens in se coagulari non permittat.

III.---Et hoc sane gratum, et imitabile atque in re insensata quasi uiuum documentum. Innuit enim,  uelut diuino quodam oraculo, ad communem uitam concurrentes, his causis propositis ad prouectum debere informari, ut, summo uidelicet exercitio culti, ad sancta uiuendi studia laboremus, ne quando, quod absit! boni propositi cultum deserentes, indecores nostre professionis prorumpant abusus, qui uitam eminenti arce mentis copias semel congessimus, ubi nebulosas seculi huius umbras dies in occiduis salubriter aspirans, in occasum semper demergit. Umbras dixerim, ut quidam uelox ad fugiendas huiusmodi tenebras, quecunque, ait, in hoc seculo magna uidentur, umbra uel somnia deputanda sunt. Pulchritudo scilicet corporis, sapientia litterarum, robur membrorum, infule dignitatum, regni potentia, hec ad comparationem illius eterni  diei, umbre et somnia comprobantur.

Iu.---Quare intra castra Ecclesie, in militia nominis apostolici, quod primo procinctu in toto maritima regione nos Christi pauperes  initiauit, ita uiuendum est, ut uincti caritatis uinculis, preparati pedes in Euangelium pacis, stricto mucrone spiritus, ad debellandas ereas potestates, alios blanda commonitione, alios durius increpando, exemplo uite et uerbo atque in ciuitate commanendi, in omni loco bonus odor Dei semper emendatiorem  uitam omnibus offerendo, cum etiam iis similia posteris ad memoriam transmittendo, non solum dici; sed iure hereditario Bataui, quasi beati aui heredibus primitiue apostolice conuersationis esse possimus. Et ut scholastice, quemadmodum inter scientes applaudendo, quiddam uerisimile subinferam, ne infertiles ipsi arbores ad aliorum simus prouectum; nos forsan adhuc absentes pendula his arboribus poma manebant, ipsi nos fontes, ipsi nos montes, ipsa hoc arbusta notabant.

u. De fundatore cenobii Watinensis.---Iam aliquantulum digrediendi usui nostro prout uidebatur necessarium immorati, ipsum cenobii nostri fundatorem, quem diuina miseratione, sic actum arbitramur, ab orientalis Flandrie partibus, ad memoratum  destinauit mittere locum in opus Dei, ad medium producamus, ut non modo exteriora fundamenta iaciat; uerum in edificio spirituali uiuos sanctuarii lapides, ut sapiens architectus, polite componat. Erat is religiose uite clericus, ordine sacerdotali decoratus, dignus non simpliciter dici domnus Otfridus, litteratura seculari ac diuinorum tam conuenienter instructus, ut preter quos grammaticos appellamus, in libris diuinis ab eo apud nos relictis luculenter appareat, quam diligens eorum examinator fuerit, dum omni eos genere distinctionum ad intelligentie famulatum, prout inter scholasticos de Scripturis sanctis audiuit, gnauiter expleuit. Sed forsitan aliquis tu cupidus dicere uel audire quid noui, remordeas, et quod pinxerit non sua, me  dixisse reprehendas: teipsum in hoc conuenio. Quid enim habes quod non accepisti? aut non sunt querenda ab eis abscondita Scripturarum qui Dei uoluntatem mentis acumine uicinius contemplantur? an non eorum sequenda uestigia, quibus diuina testimonia scrutantibus reuelata sunt? Non dico quod ingenium tantum sine doctore non sit laudabile; sed quod est inspirationis et gratie: sed dum quidam scioli conclaue philosophie quasi per rimas tenuissime introspexerunt, uilipendenda diiudicant a doctoribus collecta, nisi academico sapore fuerint condita. Quos potius ridendos addixerim, qui per oblectamenta fallacie magis appetunt garrire, quam sancti Spiritus organis, uirorum uidelicet illustrium  documentis obaudire. Quare tanto maioribus eum discipline bonis inter nos dum uixit abundare uidimus, quanto non inuenta aut ficta per se humana persuasione morum instrumenta palliauit. uerum secundum auctoritatem SS. Patrum religiose uiuens enituit.

uI. Diuersis cenobiis peragratis Watinum preelegit fundator.---Accedit ad hoc, quod uite superioris amore diuersa cenobitarum habitacula laborioso circuitu sicut uir desideriorum lustrauit; sed soli Guatino specialiter designatus, opulentie diuitiarum atque suffarcinatis  ferculis olera nostra sobrie  irrigata preferens, in horum nullo mansit fixus. Ceterum opinatissima quam potuit canonice institutionis undecunque decerpta mentis in alueario collegit, ut in horreum sancte Ecclesie messor diuinus conferret, que secum in tritura laboraturis grato pastu cibaria dispensaret. ueniens igitur ad descriptum locum, quasi peracto currendi stadio, brauium agonis accepturus: speculata siluarum solitudine, aptum priuate uiuendi ab inopportunitate discurrentium ratus est sibi reperisse latibulum. Replicat tamen prouide uices, uelut perspicax in futurum uiuendi prouisor, et quasi ales iam uicina partui, ubi tuta cubilia ponat sollicita, hinc uentorum turbines, inde miluorum ingluuiem, hinc trepida cogitat an grues tandem ardua tremulis in ramis anxie  placet frondea. Ita crebra uisitatione non semel aut bis redeundo satiatus, quos iam in spe parturiens sibi sociari meditabatur, filiorum mansiunculas solerti curiositate prouidebat, ne tanta loci commoditate quoquomodo frustraretur.

uII. Locum a Bergensis monasterii iugo liberari curat.---Sed quia Bergensis monasterii membrum id esse deprehendit, ad quemdam maiorem prouincie uirum, principii nostri et re et nomine quasi patrem A, cui eque honesta erat matrona, et hec nostre creationis, ut ita dicam, fecunda genitrix, scilicet huiusmodi concilium per se ferre non ualens, detulit, et quid in supradicta tam angusta olim sede, si in sua cederet, fieri deliberasset aperuit. Parua fiducia ne id putas ausus, ut hominem quasi belluina  rabie frendentem, ubique nequam, fama cognitum, elatum, incompositum, sine affectione ignotus ignotum adiret? An quod non crederes in aliquo aut alia huiusmodi parandum tibi posse mansuescere, multorum catenis punitorem? Sed audebat plane, et bonam uoluntatem habebat timorem Domini istiusmodi hominibus suadere, corripere, docere in omni doctrina, perfectos reddere, ut mitigaret eos a diebus malis. Iuuit in hoc ipsum qui merentium  dat Deus suscitare filium Abrahe quasi uiuum de lapide. Nam licet impune multos exquisitis malitiis ex consuetudine nocendi, sine misericordia sepe multasset, sed in hoc laudandus, quod cum rarum ualde sit cognitu, ad id usque alicui eum uel necessitate patienti in modico aliquando  succurrisse, predictum tantum religionis uirum primo aditu honeste suscepit, diligenter audiuit, ueneratus est, et nobis ipsius hortatu res, terras, pecuniam, ornamenta, se insuper ipsum pre omnibus ad seruiendum beneuolus exhibuit. Tantum Olfridi lima sermonis eualuit, que mitem de crudeli, de inutili frugalem, increpata duritie prauitatem rodendo paulatim exsculpserat. Hic ergo cum eius desiderium cognouisset, tum imminente  proba coniuge, tum inaudita canonici ordinis nouitate, quem instituendum inibi paulo ante exposuerat,  totum se huic negotio impendit, quo isdem locus cum annuis reditibus quos Bergensibus soluere solebat, libertati condonaretur. Quod hac molitione, sicut erat ingeniosus, admonitione predicti prouisoris nostri, indicta taciturnitate, cautos affecit.

uIII. Ricarius canonicus Morinensis, consentiente episcopo, dedit altare Ledringehen.---Sed nos neminem latere uolentes, tam nolentibus scire, quam uolentibus innotescere studeamus, ut, sicut quis de qua sit oriundus linea nouit, ne itidem cuius sit originis Guatinense cenobium filii qui nascentur ignorent. Cuiusdam ergo Ricarii de canonicis S Marie Morinensis altare Ledringehen quod usibus deseruiebat, cessione ipsius, a beate memorie tunc episcopo Drogone domno Odfrido concedi laicus idem precibus  obtinuit. Quod idem cum appendiciis suis non post multos dies conditione inde conueniente, eodem predicto episcopo mediante, cum idoneis personis, Ermengerus abbas Bergensis et monachi eius in usus monasterii sui, pro Guatinensi Ecclesia et quos debebat annuatim solidos a domno Odfrido abbate nostro in cambio suscepit, utpote statim deinceps alterutrum mutata possessio perpetua stabilitate cui cessisset hinc uel inde firma remaneret. Hoc ita synodali publico conuentu diffinito, quisque sibi ratis cesis receptis suas dieceses commutate sunt, proprio cum iure solide et quiete recognouit. Sic nuntiatum  a primo introitu prelationis in Guatinensi Ecclesia domnum Odfridum cognouimus, et ne occultatum posteris excidat, testimonio tali ad  memorandum suscitamus.

IX. Odfridus discipulos primo congregat.---uentum ergo iam erat ad illum quem uotis mille petitum ambigerat  uidisse diem, ut nacta uidelicet opportunitate, cum his quos Deus ad hunc quietis monasterii portum appelleret canonice conuersaretur, ab urbe Teruanensium directo itinere Guatinum peruenit, et composita pace cum his quos inuenit, facto etiam, prout res erat, inuentario, ipsum hactenus cantorem eiusdem ecclesie uenerandum sacerdotio uirum quem postea in ea priorem, ut dictum est, uidimus, Deo mediatore in unum cor et animam unam conglutinans regulariter uiuere cepit.

X.---Hanc religionem prefatus ille bone ipse  laicus non mediocriter appretiatus, se cum uxore sua in societatem huius fraternitatis suscipi et connumerari magna cum ueneratione postulans impetrauit; et sicut publicarum, quibus cingimur, forestium officialis erat, in cellulis, officinis ac necessariis fabricandis hilaris machinarum et lignorum administrator diligenter adiuuit. Eo tempore nichilominus idem uir obtulit quadraginta octo mensuras terre culte in meridiana parte sub monte Caleti, ad sustentationem Ecclesie nostre, in redemptionem suam et sue collateralis, ut quam uelut expositam nutritius a principio colle erat, neglectam composuerat,  humilem sustentauerat, infirmam refecerat, pannosam ornamentis speciose compserat, iam adultam et quasi producendam ante omnes primitus oblationis dote firmaret.

XI. uarie donationes in ipso exordio fundationis facte.---Tunc etiam domnus Odfridus prepositus noster dedit uiginti mensuras terre in uilla Aissengehem, Richardus  canonicus quatuor mensuras in Walins, Bernoldus canonicus in Petenham decem mensuras, Bedbertus canonicus in Petenham quinque mensuras, Herbertus canonicus et conuersus in Sintina sedecim mensuras, Tainardus et Euerboldus canonici triginta mensuras, Alfunnius canonicus decem mensuras in Brocsela, Radulfus canonicus decem mensuras in Sintina; quarum Richardi quatuor  mensuras et Bernoldi canonicorum et Alfunni decem uendidimus propter comparandum allodium Ioannis Atrebatensis, et sicut in sequentibus dicetur, in meliorem possessionem commutauimus. Dedit postea Rodulfus conuersus tredecim mensuras terre et seipsum Ecclesie nostre cum tota mansione in uilla Ledersela, Gibbodo miles de Fleterne uiginti mensuras in uilla Thiggabust.

XII. Adela comitissa Fland. cum comite Flandrie Roberto Frisone omnia confirmat, aliaque dona supradictis adiicit. Confirmatio Drogonis episcopi Taruanensis.---Et ne ad incepta maiorum personarum deesset dignitas, ad confirmandum comitissam Flandrie Adelam uidelicet Balduini comitis apud Insulam sepulti uiduam adiit, quid fecisset, quid  uellet intimauit. Illa autem, ut erat indeficiens ad melioris uite prouectum consolatrix, filium comitem uidelicet Robertum cognomento Frisonem e uestigio conuenit, bonum esse et salubre si huiusmodi beneuolentibus conuersari aliquid attribueretur, efficacissime suasit, nec ante desiit quam dominicalem curtem nomine Ballenberge ad occidentalem plagam Caleti montis iuxta riuulum Penam, cum omnibus appendiciis integerrime, insuper et duas garbas totius parochie Guatinensis, nec non in circuitu atrii ad applicandum curtilia et mansiones quatuor diurnales terre fiscaline, in remissionem peccatorum suorum, Deo et sanctis ad continentiam inibi seruientium, nostre Guatinensi Ecclesie ambo perpetualiter offerrent. Actum in uilla Sithiu apud  cenobium S. Bertini, atque idem in synodo Taruanensi publico consessu, idoneis astantibus personis cum eadem ecclesia nostra in testamento episcopali, quemadmodum scire uolentibus patet, libertati inconuulse sub astipulatione confirmatum; presidente Drogone episcopo, anno Incarnationis Domini 1072, indictione X, sexto Idus Iunii, sexta feria.

XIII. Adela comitissa monasterii fundamenta posuit.---Necdum animo satis dederat femina celitus inspirata, imo Guatinum uenit, et quasi una de minoribus, humili subsellio cum cementariis ac fossoribus operi immorata, sub diuo solis patiens, sancti  edificii quod usque hodie est fundamenta iecit, et abscedens hac uice non modicum censum ad plastarum expensas per manum domni Odfridi Patris nostri dereliquit. Quas quidem, ne serius opificium, exhaustis quas prius miserat, consummaretur, per plura incrementa non semel aut bis, sed multoties, ut ab his qui nouerunt nouimus, augere curauit. Erat tunc, quando numerosa pecunia in exstruendis molendinis apud Muggascota, quem locum, a silua per diuisionem fossati quod fecimus, comitis dono suscepimus, perdite et sine effectu impensa est.

XIu. Eadem procurante comitissa, terra Olderdesdit acquiritur.---Preterea Ioannes Atrebatensis, uir potens in ordine suo, prouincie ipsius aduocatus, allodium, terras uidelicet magnas quas habebat in  Flandria, eidem ipsi femine nobili pro quinquaginta libris solidorum ante aliquot annos apposuerat, ex quibus ipsa, statutis in eis duabus uaccariis, pensiones annuas iuxta consuetudinem recipiebat. Sed hoc usufructu anime commercium potius fenerari cupiens, satagebat intenta mente quomodo ecclesiam nostram iure perpetuo eisdem terris  . Sunt autem he in parochia uidelicet Exenboldescappla uiginti tria diurnalia, que terra uocatur Olderdesdit, in parochiis Stenen et Petingham diurnalia ducenta, que in summa ducenta uiginti tria diurnalia, que uulgo mansuras nominamus, faciunt. Qua de causa cum fratribus nostris Ioannem conuenit, hortata est quatenus supradictum allodium in redemptionem peccatorum suorum ipse et uxor eius Ermentrudis  Guatinensi ecclesie tribuere nollent, uel misericordi pretio uenderent. Tandem persuasit, pecuniam pacta est centum uidelicet libras, et insuper quoad uiuerent annuatim decem libras, ab ipsa ecclesia scilicet in festo S. Martini C solidos, et quindecim dies ante Pascha C solidos, ea conditione ut, dum ambo defecissent pro eorum absolutione decem ille libre sine repetitione aliqua perpetuo deinceps Guatinensi ecclesie remissa decidissent. Ita sapienter deuota femina emptionis pretium ad hanc summam facilius recidere, nec aliter potuit. Quare ad decem annuas libras, quas idcirco pepigerat, propter spem diutius uiuendi cupidos, annuas numerare prospexit. In quo debito illas quinquaginta libras, quas ab ea  Ioannes super predictum allodium mutuauerat, eidem ipsi infra numerum C librarum sub emptionis et uenditionis ratione, quemadmodum ab initio conuentionis ecclesie nostre ipsa donauerat, eo sic annuente statim in solutionem computauit. Reliquum autem, id est alias quinquaginta libras usque ad centum, nos undecunque corradendo, graui dispendio ipsi persoluimus.

Xu. Acquisitio fuit grauis monasterio.---Eo tempore adeo importabili debito addicti sumus, ut, extra terras quas uendidimus, libri etiam et ornamenta ecclesie distraherentur, quia leuius uisum fuit rebus mobilibus ad tempus desolari quam in futurum uiuendi tam ampla possessione non hereditari. Huic  autem pactioni, mediante comite Roberto Frisone, publice in plena curia Pentecostes in Bergis castro Ioannes, consentiens atque irremeabiliter laudans, cum ad donum ac manumissionem faciendam peruenisset, uxor eius reluctabatur, quasi dotem suam amissura; qua tamen duas auri uncias a nobis extorquente, et fieri permisit, et cum marito suo ipsa legitime fecit. Facta est autem hec traditio anno Incarnationis Domini 1075 indictione XIII, octauo Kalendas Iunii, feria secunda Pentecostes, in uilla Bergis a Ioanne Atrebatensi et uxore eius Ermentrude, super reliquias ecclesie Guatinensis, in mansione ac domo Gonteri condictoris et ministri eiusdem Ioannis, adhibitis iudicibus quos scabinos appellamus, his de Cappla Eremberto, Fredeboldo de  Uggeshen, Dodino filio Tidboldi de Werhen, Adalardo Tire, Rodulfo filio Euerardi Nossalim, Lugelmaro Stanin filio Inglemari Stanin, Lugelmaro Albo, Olrico filio Hermi, Eggafrido filio Arnoldi de Stenen, Wabrardo de Coldelkerke, Arnoldo filio Elmengeri, Malgero filio Wulfardi, Wanka de Petengham, Odfrido Renlofo filio Heregoti, Heregoto de Petengham, uolrado fratre eius, Godewino de Petengham, Waltero uoxbalg.

XuI. Walterus Bergensis aduocatus eam confirmat nomine principis.---Et quia comes causis curialibus implicatus erat, Walterus Bergensis aduocatus, ad hoc in forum iudiciale transmissus, donum ac stipulationes et ratum sponsionis, ut in legibus mos est, in oculis testium qui infra conscripti sunt, ad  opus ecclesie Guatinensis uice comitis suscepit. Testes ipse ualterus Bergensis, Eustachius Minensis, Lambertus frater eius, Albertus de Bellis, Giselbertus frater Balduini Gandensis, qui ab Anglia tunc uenerat, Onulfus dapifer, Rodbertus bucularius [bouuier], Rodulfus camerarius, Ragenfridus frater eius, Franco Niuellensis, Wago Atrebatensis, Walterus filius Ursonis Duacensis, Goiffridus castellanus Cassiliensis, Rodulphus filius eius, Rodulphus Sapin, Azo de Stapris, Gerardus scabinus, Gilbodo scabinus de Fleterre, Arnoldus scabinus de Mue, Arnoldus de Castra. Bergenses Folcrannus castellanus Bergensis, Boldrauan filius Letre, Balduinus frater eius, Lectra frater eius, Hagabaru filius Stulard, Boldrauan frater eius, Wizalo frater eius, Malgor frater eius, Bernoldus  filius Norberti, Norbertus frater eius, Rauan frater eius, Arnoldus filius Rauan, Hugo Roda, Odbertus frater eius, Hugo Roda de Port, Walterus filius Odfridi, Remgor filius Arnoldi nigri, Lugelmar filius eius, Euerardus filius Euerardi, Adalim filius uemardi, Lem. filius Wulfardi, Mankel Renger frater eius, Herebertus filius Denes, Bernoldus filius Radulfi, Gozemar Clenchant, Arnoldus Uggeshen, Camo de Trembold filius Eggefridi, Eggefridus frater eius, Erembertus frater eius, Erembertus filius Oden, Erembertus filius Onuakim, Reimlof filius Godildi, Hugo frater eius, Eremboldus frater eius.

XuII. Ioannes Atrebatensis in ecclesia Watinensi  iterum eadem confirmat.---Quo facto, sequenti die, id est tertia feria in Pentecoste, dilatione unius noctis medie, uenit Ioannes, et huius traditionis maiorem adhuc fidem facturus, quidquid Bergis in consessu iudicum, in oculis iurisperitorum et testium, dono, stipulatione, rato, promisso ac fideiussione fecerat, totum repetito ordine Deo et sanctis eius Nicolao et Ricario  ad usum ecclesie Guatinensis beneuolus in altari renouauit, obtulit, manumisit. Cui secunde traditioni iuuenis comes Robertus filius comitis Roberti Frisonis ad hoc a patre et auia directus interfuit, et sicut scientes uti legibus, cautius dictauerunt, uidelicet donum, stipulationes, et cetera que in huiusmodi fieri competebant, tam iussu quam uice patris ad ius ecclesie nostre uindicans  suscepit.

XuIII.---Sic Guatensis ecclesia allodium Ioannis Atrebatensis, quod in iamdictis parochiis possidere uidebatur, per sepenominatam feminam acquisiuit, pro quo per continuos nouem annos sine remissione prescriptas decem libras ad libitum accipientes numerauimus. Decimo autem anno cum prius uxor eius defuncta esset, et ipse interfectus est, sed ante solutis illius anni C scutis, debiti nostri quinque, quia de ducentis plus minus libris si a principio conuentionis ac deinceps per singulos annos, ut notauimus, computes, constitisse nobis easdem terras ante mortem Ioannis inuenies, si ad primas centum libras nouies decem libras supputatis et semel centum solidis in hac conscriptione facillime taxare poteris.  Que ita scire, ut supra posuimus, reor non oberit, imo et post ex illo die eamdem possessionem solide et quiete nos tenuisse apud memoriam posterorum multum nosse proderit.

XIX. uariis calamitatibus turbantur Watinenses.---Huiusmodi nostre ecclesie prouectus quos hactenus notauimus, ne beneficiis Dei ingrati essemus, semper aliqua amaritudine aspergebantur, ne uel minimum nasceretur commodum, quod non aliqua ex parte nobis fieret incommodatum. Primo enim omnium, postquam anima una et cor unum in Deo nobis esse ceperat, unitatem spiritus dissentionis egre ferens, quia mutare cogebatur hospitium, amica sue fraudis uascula serpentes nobis dereliquit; quorum  tam innumera erat ante nos in his sedibus multitudo ut cum mansionario eiusdem atrii, anterioris scilicet ecclesie cantore, sub eadem casula gregatim habitarent. Et quamuis neminem morsibus lederent uenenosis, tamen tractibus  mansiunculas atque utensilia queque polluebant, quem tandem tam imminenti grassatione sunt aggressi ut pre nimia importunitate deserere locum compellerent, et mansionem mutare. uideres enim, ut affirmant, ita mansuetos, ut qui naturali formidine humanos solerent uitare occursus, preter id quod multoties immissa nescio qua audacia, inter consedentium  pedes allabebantur; tum etiam a tecto per tegulas, tum per impluuium ipsius tugurii semet penduli capitibus inuersis precipitabant, domestica quadam familiaritate lectulos quorumdam ascenderent, et facto foramine in orbem intra uestes se sibi implicarent. Ubi si quando reperiebantur, non quasi deprehensi latebras querebant, sed uelut officiosi seruitute parentes de mutato loco ex latere ad horam maiori cedere uidebantur. Obseruabant etiam reficiendi tempus, ne uel prandium uel cena sine illorum participio transiret, qui ipsam mensam aliquando, sicut docti, scandere parabant, nisi uiolentia aut incusso terrore arcerentur. Ita dies de improuisa eorum ingressione, ubi minus adesse putabantur formidolosi, noctes uero omnino suspecte ducebantur.  Quia enim hec reptilia, prout a referentibus, qui talia nouerunt, contigisse innotuit, apertis oribus dormientium solent insidiari, ut sicubi laxa, sicut fit, solutis sopore membris obseruauerint, corpora humana ingrediantur, uix satis tutum erat dormire, nisi mundioris alicuius brandei glomus ora compilata aut facies uelamine obuoluisset. Si quando uero, quod ex natura pati non possunt, frigore aut eris aliqua incommoditate ad latebras redire compellebantur, uideres alios palis ac sudibus, alios perticis ac lapidibus armatos exploratas tauernas obsidere, et cum desuper ab aliis de sterquiliniis comprimerentur, egredi ab aliis excepti diuersis mortibus exterminarentur. Sed cum nos Deus ad hanc habitationem lue mortifera forsan extergendam, imo  ad sue mansionis receptacula in nobis mundanda conuocasset, huiusmodi portenta etiam claustri nostri penetralia ita peruio lapsu aliquando permeabant ut sedilia fratrum sepius occuparent, promptuaria irrumperent, uias deambulantibus frequenter sepirent.

XX.---Erat tunc iuuenis quidam inter nos frater, diuino, credo, impetu ceteris audacior, qui quotquot offendebat, aliis pro solo uisu pauitantibus immisericorditer multabat. De quo quia res ita se offert, iocosum triumphum simul ac memorabile ponere non ab re duxi, ut dum etas iunior constantia simplicitatis qualiter impulsa nescio quid fecerit, maiores audierint, fidei tutela indubitanter armati, quid  ipsi in eo qui dat potestatem calcandi supra scorpiones et serpentes presumare ualeant, non cunctentur. Hic enim dum forte quiddam operis habens in claustro, die quadam, sederet, ex improuiso insolite magnitudinis, quantum ad solitos uideri, ante pedes eius serpens allapsus est. Quem cum, pallentibus aliis, reptantem aduertisset, statim licet inermis eo spiritus impetu quo solebat fidens aggreditur, et medium nuda manu arreptum, rigentem, quasi telum, uibrans, solidum parietem, qui ex latere stabat ictu tam facili transuerberauit ac si missile aliquod pro serpente iecisset. Ad huius facti relationem  dum ego requirerem quid de illo suo uiuo iaculo deinde fecisset, respondit tandiu in perfosso pariete hinc atque inde pependisse, donec subsecutus et rei effectum disceret et bestiam interimeret. Mirari ergo, prout dignum admiratione uidebatur, cepi; ille autem nichilominus affirmare et ne quidem minimam aperturam antehac in ea parietis parte qua serpens transierat fuisse perfectissime probatum habere asserebat. Insuper non rei fide, sed ne quis forsan uirtuti tale quid incomperta diffamatione attribueret, quosdam huius esse generis colubros, quorum facie preacuta lignea quelibet maceries, si quis tentaret, absque difficultate actu transfigeretur. Sed ego inuerecundius historicorum disertissimis, qui Libye tantum siticulosa regione,  aut Arabie diuitibus aruis hunc quem dicunt iaculum morari serpentem opinantur, ad cuius iactum dum irascitur, non armorum uasa salutem tueri ualeant, magis crediderim. Istud autem, quaslibet opiniones machinetur, quas uel excusationes ad non credendum pretendat, nonnisi diuine uirtutis indicium et occultum futuri alicuius beneficii presagium dixerim. Hec non me confingere, quemadmodum graphio committuntur, quisquam preiudicet, dum ab eorum labiis exceperim quibus et uidendi atque interesse facultas frequenter pauitantibus fuit.

XXI.---Addidit hic totius iniquitatis seminarium diabolus tentationes aduersum nos, adhuc arma  commouere et peccatis nostris exigentibus permissus. Facto soricum grege omnes officinarum mansiunculas usque adeo uehementi tabe commaculans infecit, ut, preter quod solito casu nature mandi poterat, lectorum sternia, uestes, manutergia, altaris pallas, libros diuinos absque ullo respectu, preterea uasa, calices ligneos, pyxides panum sacrificandorum cum ipsis panibus immisericorditer deroderent, et uix, ut timebatur, ab humanis carnibus temperarent. Sed forsan in hoc proxime imminens aduersitatis portendebat indiculum, ut cum immundorum animalium lacerati dentibus euasissemus, mundorum attrectandi morsibus, quemadmodum contigit, deputaremur.

XXII.---Nam huic successit incommodo totius  fere prouincie contra nos, maxime autem clericorum, conflata suspicio, quod mandatorum apostolicorum plus emulatores pre ceteris uidebamur, uidelicet de non suscipiendis ad missas faciendas uxoratis sacerdotibus, de incestuosis et Simoniacis uitandis, tum etiam de aliis capitulis que in decreto Gregorii pape uII distinguuntur seruandis, atque ob hoc uelut incentores huius commotionis domnum Odfridum odiis, opprobriis ac maledictionibus insectabantur, ut preter illa que ubique disseminando uerbum Dei foris patiebatur conuicia, comprouinciales et clerici uicini cedes, incendia, exterminium exitiale quotidie domi nobis comminabantur. Ita foris pugne, intus timores, uix aliqua securi inter uiuendum hora. Hinc, ut aiunt, lapides, inde  sagittas, aliunde consumpturas omnia flammas timebamus.

XXIII.---Sed periculis futuris prescius Deus premunitionis clypeum obiecit, ne, si quando peccatis exigentibus ingruerent, locus omnis sine spe desolaretur. Nam egregio concepit animo predicta uirtutis femina Romam ad limina beatorum apostolorum Petri et Pauli properare, in quo comitatu predictum prepositum nostrum sibi socians, ad beate memorie Gregorium uII perduxit. A quo oblata cessione Taruanensis episcopi, priuilegium sancti Petri ad confirmationem ecclesie nostre solemniter datum suscepit, et feliciter iens ac feliciter rediens, ad nos usque perduxit.

XXIu.---His Romanis opibus ditati quietiores degere  putabamus, cum ad offensionem suam omnia fieri reputantes, quasi agmen aculeatum exasperati, acrius nobis aduersarii insurgunt. Nec clam muriculis per se conferentes capita cleri atque ipsum episcopum concitant, auctoritatem ligandi atque soluendi Romano libellatico prepositum nostrum suscepisse accusant, huiusmodi priuilegio sic corroboratum sit ius episcopale destrui, de cetero solo nomine episcopum militare, Guatinenses imperare, summa imis commutari, inuersa omnia, caput in caudam, nichil iam deesse preter infulas episcopales, actum esse nisi Guatinum funditus concidat, et id genus plurima que etiam sanctissimas mentes iustitie arma corripere cogere possent, donec  sumpta occasione, et cleri conuentu, presentari priuilegium mandat. Defertur, legitur, et uelut adulterinum cum uiolentia atque iniuria, sine iure, sine iudicio trahitur, rapitur, et in armario episcopi recluditur. Latorem autem prepositum nostrum contumeliis affectum, sine ratione exspoliatum, ne quidem ulterius iam conuincendum, sed prout confusus tumultus acclamabant, sine auditione damnatum dimiserunt.

XXu.---Singula quid opus est retexere? quos luctus, quas ignominias, que opprobria, quas inuectiones, quas comminationes, terrores, derisiones interim nostra Ecclesia tulerit, dum suo capite nudata, uiduitatis uestibus amicta, restitutionis tempus exspectabat. Consolabatur tamen in filiorum  qui residui erant constantia, quia uiriliter omnibus que acciderant infortuniis, canonice uite a regia uia non exorbitabant, sed pro seipsis et loco agentes, nichil impossibilius quam Romano decreto superordinari posse iudicantes, resumptis uiribus, per seipsos episcopum adeunt, rogant, expostulant, incusant, cur scilicet Guatinensem Ecclesiam ludibrio habitam, sine lege fecisset; cur iniquorum machinatione destruere moliretur quod ipse fecisset, priuilegium quod abstulisset Guatinensem Ecclesiam ex furtiua usurpatione non presumpsisse, datorem adhuc uiuere, nec emendandum esse quod ex sua conscientia et cessione Romani pontificis permissum erat, nullius obiectionis conuictos accusatione, simulatione reos factos non attestatione, ut si culpabilem  discutere uellet, seipsum in causa esse qui iniuriasset non iniuriatos, se inuenire puniendum, punitos autem impuniendos: placeret tandem ablata reddere, exspoliatos receptis propriis iurisdictione in sua restituere, patre turpiter repulso pupillorum cause non obuiare. Satis iam et plusquam satis malignorum superbia et obtrectatione Guatinenses terra marique fuisse decantatos, iam inuidos ad cumulum grassatos, nil restare spei in posterum preter miserie et plorationis elogium. Sed eo tamen miseros apud iudicem miserabiliores in omni causa debere fieri, quo ab emulis opprimuntur; tamen super omnia cogitandum quod in diuinas leges impie impune agere diu non cedatur. Sin autem Neroniana tempora his posse conuinci, que licet Petrum absumpsissent,  sed tamen fidem illius sub testimonio reseruasse. Nunc uero in hac rerum intemperie, si tenuis iniustitie frena laxentur, quid aliud nisi fidei totius fundamenta collidere, atque ipsa ueritate reclamante: Ego pro te rogaui, Petre, ut non deficiat fides tua, que infidelium intemerata reliquit impietas, eiusdem cuius non desinet fides contra ueritatem etiam testamenta delere?

XXuI.---Intererat huic altercationi filius sancte Romane Ecclesie L. Sancti Audomarensis canonicus, quem in sacro palatio cum uenerande memorie Gregorio uII non paruo tempore commoratum et nouimus, et splendide peregrinatum uidimus. Qui Romuleos apices reserata charta ueluti familiaris aliquandiu collectaneus acumine clariori quid  continerent intuitus, rata interpretatione sine difficultate resoluit, et oppilato refragantium ore Guatinensi Ecclesie cultum priuilegium resignari abundanti ratione conuicit. Sic igitur restituti ac grate postliminium reuersi, deinceps aliqua inquietudine libertatem nostram a nemine resciuimus cauponari.

XXuII. Watinensium in aduersis moderatio. Drogo episcopus Teruanensis moritur.---Ea tempestate, cum in Galliis per diuersas sedes plurima concilia celebrarentur, et ab Hugone Diensi sancte Romane Ecclesie legato multa corrigerentur, clerus Morinensis per simplicitatem episcopi senis, tum in nobis, tum in aliis, pro qualitate temporis ita impune  delirabant. In hoc tamen conamur eos excusare, quod cum multo minus quam quorumdam poscebat inuida suggestio pateremur, animus eorum uix a nobis, salua episcopali reuerentia, in nostra defensione recessit. Sed in his omnibus que pacis alii euersores, atque alii suggerebant, digna quidem animaduersione si ulcisci de nos pulsantibus uellemus, nunquam propterea uenerandos canos tam annosi sacerdotis offendimus, nec in tanta leuitate morum uel concilia appellauimus, uel sententiam in eum iaculandam aliqua proteruia censuimus. Tanta mansuetudine commotionem nostram in nobismetipsis fregimus, cum inter multiplices querelas atque impetentium peruersitates prout ab osoribus nostris  impellebatur, nos iniuriasset. Et quidem Romana pietas, cui in eodem assentiabamus, que semper laborantes misericordie gremio suscipere solet, uirum habet uelut emeritum suum, quamuis in aliquibus statum reipublice labefactantem materne sustinebat, quia simplicitatem cum senectute pensans, tanto pro eo sollicitior atque timidior uidebatur, quanto scientia ac discretione excedens morti uicinior, dierum plenus quotidie efficiebatur. Etenim non multo post ipse defungitur anno episcopatus sui quinquagesimo.

XXuIII. Hubertus archidiaconus succedit.---In cuius sedem Hubertus eiusdem Ecclesie archidiaconus subrogatur, uir elegantis scientie ac dignus dominio, si sibi, ut aiunt, dominari potuisset: que  res plerosque multotiens ad usque interniciem confudit potentes. Qui sacerdotium adeptus, cum ad continentiam Ecclesie sue possessiones et altaria, in quibus cum defecto predecessore et ipsa defefecerat, strenue conferret, et quasi rediuiuam reformare disponeret, bone spei apud plures esse ceperat, quod utiliter episcopalibus reditibus prouideret: unde si ab eo collata seruata remansissent, felices usque hodie successores predicaremus episcopos, qui unde alerentur non egerent, nec distraherentur contra Spiritum sanctum uenalia sanctorum locorum patrocinia, que per Simoniam ignoribilibus commissa personis, ad miseranda uiuendi commercia suis mercenariis suffragantur.

XXIX. Quomodo se gesserit in episcopatu.---Talibus  autem initiis si reliqua, dum fuit in episcopio, pro tempore locis et personis conuenienter adequasset, minus infortunia, plus decoris habuisset. Sed dum in ordinandis quibusdam, sibi contentus magis libertati gratie qua se promotum fidebat, quam discretioni attenderet, damnose magisterii clauum regens, in altiores personas impegit. Nam pluribus aliis quibus confidere posset ante abiectis, ipsum principem totius Flandrie tandem hac de causa in perniciem sui commouit. Cum enim in concilio Pictauensi quodam a domno Hugone Romano legato E. abbas Bergensis cenobii depositus rediisset, et monachi benigne licentiam a principe accepissent, orta dissensione, atque diu habita inter eos questione,  ob inuidiam ascendendi in unum conuenire non potuerunt. Ad quod definiendum uiennensem archiepiscopum W. qui forte diebus illis aduenerat, qui cenobii Cluniacensis inter precipuos regulares habebatur, princeps acciuit, ut ipsius consilio quem destitute ecclesie patrem constitueret, regulari decreto inuestigaret.

XXX. Prior Watinensis eligendum suggerit in abbatem Bergensem Ad. monachum S. Agerici uirdun.---In quo conuentu prior noster in medium suggessit uirdunensis monasterii S. Ayrici sub regula sancti Benedicti religiose disciplinatum domnum Ad.  proximis diebus notos uisendi gratia, in diuersorium ecclesie nostre declinasse, ibi morari,  a Deo quasi transmissum: si hunc promouere placeret, tutum fore, nec posse desperare de bone uite prouectu sub illo, qui tam honesta conuersatione non parui temporis dispendio, districte in monachico habitu philosophatus erat. Ad hec graue periculum imminere, si nolentibus regulariter uiuere, consentiret: communicare peccatis alienis, si rebelles et contentiosos ex sententia sua agere non reprimeret, negotium iam adesse, deuenisse, prouideret ne locus sine rectore detrimentum sustineret, et ut sacer ordo qui apud illos deperisset, uel modo sero per regularem rediret.

XXXI. Electionem approbat princeps Flandrensis.---Princeps uero rationis ualde capax, tum auctoritate archiepiscopi, tum etiam comitisse matris  eius assensu, ita fieri prebuit, si diuelli a monasterio sui abbatis cessione potuisset. Monachis autem ex aliqua parte in obstinatione persistentibus, alii saniori mentis intuitu, salutem suam cum timore Dei considerantes, ad iustam uoluntatem et principis petitionem, remoto studio, imo consensu, talem sibi preficiendum expetierunt. Huius ergo postulationis directa relatione ad patrem monasterii S. Ayrici uerdunensis, qui missi fuerant a principe, redierunt, cessionem nullis intercessionibus sibi fieri, nisi frater ad claustrum obediens redeat sub attestatione referunt. Quem cum item eo usque peracta legatione princeps canonice recepisset, Bergensi cenobio remota omni que manu laica fieri solet, promotione preesse concessit.

 XXXII. Electum consecrare renuit episcopus Teruanensis.---Adierant interim quidam . . . monachi Huberti Teruanensis episcopi notitiam, qui sicut ipsi legi Dei subiecti fieri timebant, ita illius animum repellentes ab intentione principis, ut quoquomodo quod liberatum erat cassaretur, subdolis molitionibus obstabant. Quorum persuasionibus aurem patens, non tamen eo quod contra iustitiam quesierant, cum plurimum artificiose tentassent, eis profuit; quoniam predicte matrone ac filii principis, si uel soli sibi episcopari didicisset, inimicitias comparauit. Nam cum reliqui fratrum secundum sancita canonum ad pontificalem sedem consecrandum electum suum obtulissent, ipse renuit, et ne  sibi suffragantem ecclesiam talis electus opprimeret, quod suus non esset, uiua uoce interdixit.

XXXIII. Et priorem cum ipso electo excommunicat.---Sic imperfecto pro quo ierant negotio ad contumeliam principis, turpiter a sessione sua uelut nugaces abegit, ac derisui habitos redire permisit. Nec adhuc quidem pensans quod eatenus animi sui motum tam inconsiderate fuisset exsecutus, ipsi electo simul et priori nostro qui secum uenerat, quod rei huius consiliarius uidebatur, pro benedictione quam petierant, maledictionem anathematis  inuexit. Nec illud quidem semel aut bis, uerum ubicunque solemnes agere solebat litanias, ut quasi multiplici scandalo memorie principis quod fecerat commendaret, quam eis indixerat excommunicationis uinculum rememorando, ad infamiam eorum notificabat.

XXXIu. Electus ergo a principe ipso Hugoni Diensi episcopo sistitur benedicendus.---Princeps uero ad nutum Salomonis sapiens differt spiritum, et reseruat in posterum. Iniuriatus uerbis non obstrepuit; sed ut dicitur, ad quod intenderis ingenium ualet . Etiam nichil propositum differens, cum solemnitate decreti et omnium postulantium subscriptionibus roboratum, et sua ipsius pagina prosequente, nec non et archiepiscopo uiennensi propriis  apicibus consonante, electum eumdem domno Hugoni Diensi ordinandum sine dilatione cenobio Bergensi direxit. Cui roganti quatenus alligationem episcopi Teruanensis sibi resolueret, cardinalis tale fertur dedisse responsum: »Debeo pensare potius illati causam criminis, quam ultionem iniuste animaduersionis, nec ullo modo apud ipsum ualere sententiam precipitationis, qui nouit intime quantum discernat ficta damnatio pastoris; idcirco non esse dignum absolutione, quod non commiserat qualitas culpe, ualere in pace, nec ulterius se credere priuatum apostolica communione.«

XXXu. Benedictione accepta Romam proficiscitur a summo pontifice confirmandus.---Si ergo accepta benedictione, cum ad principem peracto negotio  repedassent, Hubertus Teruanensis ab eo quod fuerat non mutatus in sua sententia perdurabat, et quos antea necdum auctoritate cauta firmatos, communione priuauerat, etiam nunc anathematis ruga propter sui despectum acrius notabat. uidens autem princeps ad ingratitudinem suam rem magis commoueri, cogitabat quomodo ecclesie fieret consultum, ne de beneficio ecclesiarum quas in episcopio plures tenebat, alicuius amissione pro hac uindicta incurreret damnum. Accitum igitur L. Sithiensem canonicum, qui, ut iam dictum est, in sacro palatio inter primos notus erat, atque nuntium sibi quasi suo responsali eumdem abbatem Romam sub celeritate mittit, et a domno Gregorio papa eidem cenobio  firmissimum priuilegium contra omnes immissiones et angarias impetrauit, quod non multo post incendio cum ipsa ecclesia Simonie intrandi limitem miserabiliter patefecit; sed quia quo id ita euenerit compendio perstringi non potuit, nec ad presens negotium pertinet, melius inde supersedendum fore ratus, dispositum narrationis aggredior.

XXXuI. Grauis inter principem Flandr. et Teruan. episcopum discordia.---His adhuc Hubertus Teruanensis a Romana Ecclesia repudiis non cercitus, cum et abbatem, ut dictum est, ordinatum ac  priuilegium sibi firmatum uideret; cum etiam cassatam obligationem anathematis, quam sibi ac priori nostro indixerat, nichilominus intelligeret, quid ageret, quo se uerteret, anxius pauore dissimulabat; et, quamuis sibimet suspectus, ne ad affectum rei pertingeret, semel tamen inceptum inuerecunda cumulatione urgebat. Sed et princeps hac eadem ab eis occasione suscepta, qui ad cardinales et Romam ierant, sibi non prodesse iudicans, que illis interdicta non oberat, communionem eius et per se et per responsales suos unanimiter declinabat, atque hac de causa maiori odio priorem nostrum insectabatur: quod initium totius absumpte pacis inter se ac principem ab ipso creuisse illum nutrimentum discordie, obicem reconciliationis, atque  depositoribus suis conspirare causabatur. Tantum ad hoc inuidie pondus, nobis superinducens, quandocunque unquam obseruatione poterat, ecclesie nostre quotidie sue improbitatis intentabat. Nos autem econtra uel minimas occasiones nocendi omni cautela, ne alicubi adhereret, amputabamus, ut ne quidem priori nostro, quod ab illo interdictus erat sine causa, cum tamen honeste id liceret, communicaremus.

XXXuII. Prior ad sedandum episcopum prioratum sponte abdicat.---Sed dum aduersum animum illius, non obsequium, non officiosa frequentia, nulla tandem ratio nobis delinire ualeret; ueriti ne id idem pauculum quod habere uidebamur, in aliquo damnificaretur, uel, quod maius erat, his simultatibus locus omnino  desolaretur, communi consulto in hoc conuenimus, quatenus, secundum consilium domni Gregorii pape uII, prior noster prelationem redderet, ne, si res in perniciosiorem partem tenderet, uel dissidentes ad inuicem maiores persone confederarent, nos dissimulati plecteremur, quod eatenus inter se diuites improbe delirassent. Indixerat enim iamdictus uir memorabilis, tum audito introitu illius atque ordine, ad nos nuntiandi scriptorum suorum paginam apostolica libertate roboratam ecclesie nostre delegaret, quatenus suffragante se apud memoriam apostolorum, ad tempus ecclesiam regeret, utque rationem dati et accepti pro ea omnino excusare non poterat, dum idoneam personam Deus loco attribueret,  que posset curam omnem agere, deposito regimine hanc in suo loco subrogare non differret: ipse autem uacans a prelationis honore, ei quem sua et fratrum electione preficeret, pro omnipotentis Dei timore suppositus et obediens in eodem ordine permaneret.

XXXuIII. Eius cessionem admittere differt episcopus.---Qui uidelicet timore cordis, de nomine honoris afferri non appetens, priuatum uocabulum summa cum deuotione se uelle subire annuit, atque causam periculi imminentis amoueri, de seipso  aiens, benignissime decreuit. Missa igitur scriptis postulatione ad eumdem Teruanensem, et iuxta datas inducias a domno Gregorio papa, eo regimine recusante, dum loco illius alium eligendum nobis preficere peteremus, pro uoluntate sua distulit, et ad horam ecclesie renuntianti consulere noluit. Cauebat enim in hoc, ne quasi contra fornicarios, eumdem quibus ipse patrocinabatur infestiorem et audaciorem redderet, si absolutum subiectione a se remoueret, quos multoties continentie zelo seuera correptione confuderat.

XXXIX. Eligitur nouus prior.---Qua dilationis causa cognita, nil ultra remorati, electum nostrum fecimus; et cum sedi pontificali ipsum prior noster obtulisset, prelationem reddidit, et electam personam  sibimet incolumi ut succederet omni dignatione preordinare fecit, sese in Christi discipulatum ei omni obedientia subiecit. Nos uero tantam humilitatis gratiam in eo uenerati, Deum glorificabamus, quia sicut in alleuatione monasterii sine falsa gloria subnixum per plures annos uidimus; ita sine merore depositi culminis mentis rectitudinem equanimiter retinuisse cognouimus. Nam, sicut antea commune legumen, fercula non digniora, non archipisces, non archigalline, non ambitiosior uestis, non stratus mollior, fulcra non altius strata animum extulerant; ita non amissorum suspiria commouebant, quia omnia equali nobiscum mensura, ut prior sic et priuatus quandiu uixit, postea  recepit.

XL.---Reliquit hanc memorabilem hactenus apud nos moderationis formam, duplici scilicet ordinis dulcedine conditam, uti ne in magisterii gradu ab initio quemquam eleuet dignitas, uel subiectionis in statu positum, ascendendi cupiditate humilitas grauet. uoluit enim sic preesse dum prefuit, ut quantum gradu superior apparebat in ordine, tantum sui despectum gereret in humilitate. Atque ideo absque indignatione subesse potuit, quem paulo ante in honore positum mentis elatio non euexit, quia unde maior in dignitate se efferre noluit, inde minoratus in moderata consuetudine remanens, discipulus esse non contempsit.

XLI.---Rexit autem ecclesiam ab eo quo eam  fundauit anno qui est ab Incarnatione Christi 1072 septem annis, mensibus octo, diebus sex. in quibus quantas inuidorum peruasiones sustinuerit, ex parte digessimus, quia quibus in quotidiano pene discrimine perturbationibus propter diuini uerbi dispensationem sit allisus, prolixum notare duximus. In quo ipsius tempore que loco nostro per largitionem sint donate, per compendium terras repetere nolui, ut fastidiosis absque grauamine sit cognitum, quod de superiori tractatu singulis exceptionibus requirere fieret onerosum  .



PRAEFATIO In miraculum de quodam canonico Guatinensi per S. Donatianum curato.


 Cum in antiqua Morinorum urbe ante hos paucos elapsos dies pro causis pastoralis sollicitudinis, presul uenerande, deuenisses, et, a publico cleri populique conuentu aduentus tui celebrata solemnitatis susceptione, inter alios me recognouisses, anteriori familiaritate, qua penes te solitus eram haberi notus, benigne inuitasti, statum meum et quid ibi agerem diligentius requisisti. Quem cum tibi exposuissem, uidelicet iam secularibus impedimentis exutum, ad regularem et apostolicam uitam, cui sufficientia Deus est, in cenobio Guatinensi transisse, gratum ac paterne accepisti, ac propositum collaudans, exhortationis fomento me uacillantem refecisti. Tum in sermone communi, qui de ecclesie nostre conferebatur consolatione, incidisti  in miracula quedam in ea relatione que nuper in ea Deus fieri uoluit multorum congratulatione; que etiam, ut mos est sapientis bona semel audita uerius inquirere, a Patre monasterii mei qui presens erat eodem quo erant ordine acta cognouisti. A me ut ea scribendo digererem, admodum deuota postulatione exegisti, ut quod per sanctissimum confessorem Christi Donatianum patronum nostrum facta summotenus attigeras, haberes ubi tanti predecessoris tui signa relegens, merita retractares, quantus apud Deum sit recoleres, quatenus in sua metropoli ac sede te successorem dirigeret, te pastorem cum tuo grege, imo et suo summo pastori reconciliaret.

 Hoc ego tam precordiale desiderium exosculans, non habui consilium renitendi, ne apici tanto uideretur iniuria fieri; sed leui, ut fit, puerorum affectu, qui dum parentibus liceat commeare, longiora itineris spatia faciliora promittunt, annui uoluntati tue. In quo dum efficacem mandati, licet inculto sermone susceperis, non ea tamen quasi alleuiatum hoc fasce te subtrahas; quia, si qua, dum legerit, aura contrarietatis efflauerit, illud nimirum apologeticum mihi pretendas domni archiepiscopi Remensis remigio me nauigare, non meo. Sic enim in causa mecum eris, dum ego infirma operis peruentione, tu autem iussione periclitaberis.

Quia ergo delitescere cupientem ad publicum egredi precepisti, huius opusculi recitatorem ea tu  lege cognoscas, ut apud improbos mores, dum lacessitus fuerit, etiam ipse defendas. Nam sunt plures, quorum Donatianus et Deus fiat sortis sanctorum in lumine, qui mox ut e latebris, quas elegi, tam  publica apud te emersione prodire cognouerint, quas putas calumnias, quas nocendi occasiones non connectent? Nocuit olim apud aliquos mihi tua qua compte fruebar notitia, quorum feda cupiditate ac dolenda morum corruptione dum moliebar ut purgaretur Ecclesia, Zenonis tormento, Platonis inuidia, Socratis ueneno pene interieram. Necdum etiam exhaustum in parte uereor, siquidem eradicari ceperat absentia mea, aconitum rediuiuo germine, si apparuero, resumat incrementum. Non mentior; nego enim ullum esse bonum, ut ait quidam sapiens, quod noceat habenti. Quare satietates, honores, diuitias uarias, fortune iucunditates, quas mortales mirantur in mundo, paucis ac modificatis sancte Ecclesie sufficientiis inferiora esse contendo.  Sicut enim omnem possidet diuitiarum abundantiam cui sufficit Christus et Ecclesia, ita credo semper egentem, quem extollit diabolus et pecunia. Harum ego te, quia uere diuitiarum dilectorem considero, dum huius sancti uirtutum thesauri conchas tecum communicando compono, nec discernas a quo uno administratore suscipias, solum id quod porrigit in te habeas, quod sapido gustu mentis interiora contingat; in quo, dum sinis paruulos ad te uenire, mandate per Euangelium humilitatis formam exhibes, et locupletem in spe scientiam, quasi uir desideriorum, diuersis mercium oblectamentis eo fecundius intus cumulas quo sine personarum acceptione quid quisque boni deferat, indifferentius pensas. Que cum ita sint, eadem etiam constantia  in tuis agendis te ac tua disponis, dum, ut alia pretermittam, ante quos tibi collimitaneos nouimus, aduersus matris Ecclesie inimicos, ad destructionem munitionum ualidior aries assurgis, surgentes tempestates alias uerbi tonitruo dissipas, alias procellas turbinum sedas, et que obnubilata uel ignorantia seu erroris tenebris alicubi offendis, detersa caligine ad regulam intelligentie doctrine manu reducis. Inde illa ab ineunte fidei germine semper gloriosa, adhuc etiam nunc, te presule, et re ex specie clara, Remorum metropolis sic excellit, magistra urbium regiminis altitudine, ita et rectoris et decentissimi cleri summa religione, que quotquot circa fidem naufragantes reperit, ut expertum  in multis habetur, aut a se fugat, aut conuertit. Cum ergo tam rigidi honesti sint seruatores Remorum indoles, tremor inuadit pauperem calamum quidquam conscribere quod ueniat inter Tulliana  facundia florentes. Sed quia non diffiteor equum esse seruire maioribus, ad nutum tuum qualecunque defero scriptum, illorum tradendum manibus qui quanto sunt ingenio sublimiores, tanto quibuslibet in casibus uereor iudicio certiores. Quare quem sapientia uerbi, uenustate dicendi, non colore, uel causa, uel materia scribenda tua mediante presentia commendet, ut quod rei ueritate alinum est, a culpa sui necessitate, quia taceri non debuit, quod peccatum est non excludat a uenia.  Insuper et gratum debet accipi de tanto patrono noua signa ad rememorandum referre, cuius si que fuere forsan uetustate temporis, cum penuria notariorum, tum etiam, quod facilius credo, ipsius armarii ecclesie cui presides deuastatione antiqua periere. Deinde cum serui dominis, aut filii parentibus thesaurizant, sic licet exiguum, libet exile, licet rusticum quod afferunt, quasi primitias proprii fructus accipiunt, dum hi quibus contulerunt mutuam uicem beneficiis impendunt.



MIRACULUM DE QUODAM GUATINENSI RELIGIOSO PER S. DONATIANUM AB AEGRITUDINE SUA SANATO.


 Miracula sanctorum, quibus uel corporali presentia in mundo claruerint, uel his erumnis absumpti apud ossa sua et memorias quotidie redeunt, quales et ipsi uite merito fuerunt nobis indicant, et superne patrie in quam transierunt ad superna gaudia capienda nos inuitant. uiuunt enim ibi, quia feliciter uiuunt, quia, mansure Ierusalem iam ciues effecti, sic huius habitationis que dissoluetur adhuc hospites uisitant, ut ab illa in qua uere innititur mansione, nunquam uoluntate recedant. Ostendunt enim et posse impetrare quod rogantur, dum postulata conferunt, que, nisi feliciter ibi uiuerent, ad eos suspirantibus donare non ualerent. Ex qua communi angelorum et hominum curia, que una per adoptionem iam est facta respublica, rex Christus, presidens  singulis quibusquam gentibus, sua Dei suffragia, ut corpus eius, quod est Ecclesia, utique peruigiles habeat sue peregrinationis excubias, ne inuidentis inimici per incautelam incurrat insidias, per hos rectores, secundum prophete uaticinium, requirit oues suas, ut quod abiectum fuerit reducat, quod confractum fuerit alliget, quod infirmum fuerit reducat, quod pingue et forte custodiat. Ex quibus unum de multis quos diuersis artibus mirificauit, emeritum sue domus mansionarium nobis marinis plebibus, sanctissimum confessorem delegauit Donatianum, fidelem gregis preambulum, frugalem nutritium, uotorum susceptorem, hilarem in omnibus datorem, medele largum curationis sanctum, salutis diuturne tutorem sanctissimum.  Qui non modo ubi uenerabilis corporis ipsius thesaurus honoratur uirtutibus coruscat, uerum etiam extra territorii sui limites multoties miraculorum signis innotuit; que non tam scriptorum inopia quam sua semper curans, non que Iesu Christi, terrena sollicitudo negligentius obliuione deleuit. De quibus memorabilia quedam dono sancti Spiritus notificare suscepimus, que in Guatinensi nostra ecclesia ante hoc triennium per eumdem patronum nostrum patrata cognouimus,  fidentes ab illo donari munera lingue qui linguas dat in munere.

Est ergo pagus inter Legiam fluuium et Flandrinenses maritimos, Menapia cognominatus, cuius incole generali uocabulo ab historiographis Menapi denominantur; gens antiqua et aspera, que a Romanis etiam, ut ueterum historia meminit, domari non potuit. Hec non reperitur alieno aliquo sanguine inducta, sed que illis sedes eadem est et origo. Hi, fortissimis ac muratis oppidis inter se olim diuisi, commune dominatiuum pagi propriis a principio in Caletos et Batauos subdiuisere uocabulis. Pagi autem ipsius longitudo ab oriente extenditur, atque ab occidente Enula uidelicet fluuio, finem excipiente, terminatur; a cuius margine paulatim  succrescente tumulo clementi proceritate mons gignitur, et plano deductu ad subsolanum egestus, a septentrione ac meridie residentibus cumbis in altitudinem cumulatur. Nemoribus consitus, pascuis uber, olerum diuersi generis adeo ferax, ut, si nolis procurare utilia, uelis nolis, quasi desidiam laboratoris arguens, miro incremento germinet inutilia. Preterea tam salubriter flatibus uentorum expositus ut eris infecti seu nebularum aquarum confluentium isdem alueus exhalat, in se crassitudinem coagulari non permittat. Apparet quoque ex facili quanta populi frequentia suis diebus fuerit locus celeber, ad quem publice atque regales uie conuenientes adhuc premonstrantur; quarum illa que a diffusa oriente usque ad nos dirigitur, alueo subterluente  clauditur, altera uero Britanniam prospectans ab occidente in portum Oceani terminatur. In hoc ergo monte historiarum testimonio quondam Batauorum colonia, modo uere Guatinensis nostra sita est ecclesia, a uiro quodam religioso Odfrido nomine, a radice fundata. Cuius bone conuersationis quam in illa promulgauit initium inter duros et incultos homines multis dedit animarum prouectum. Nam cum primo sui aduentus tempore locum uidisset solitarium, quemadmodum diu desideratum dilexit,  et ecclesiolam quam inter uepres ac serpentes uilibus tabulatis intextam inuenit, non post multum episcopalibus gestis suscepit, clericorum habitatione instituit, et secundum regulam sub sanctis apostolis constitutam uiuere cepit. Ad quem cum alii uocis nouitate permoti, alii uero deuotione et occulto gratie beneficio inspirati confluerent, ex paruo principio re in dies crescente, ampliorem fundauit, atque ad bene uiuendi propositum plurimorum animos incitauit, ut et communi uite se libentes contraderent, atque omnium que in seculo habere uidebantur renuntiantes, Christum heredem facerent. Inter quos conuicaneus quidam, H. nomine, uir fidelis, tunc etiam duos filios paruulos obtulit, atque sub regule iugo predicto sacerdoti erudiendos tradidit.  Quos ille suscipiens paterne nutriuit, atque uite merito sub sancta societate degentes, prout etas illa sinebat, sub sacris ordinibus seruituros promouit. De quorum uno, Tamardo nomine, relatione preclara per S. Donatianum Deus ostendit miracula uirtute fulgida, claritate perspicua, in se probabilia, alieni testimonii non egentia. Et quia conuersantes a principio quotidie illa uidemus, quotidie oculis aspicimus, quotidie manibus contrectamus, uolumus etiam quosque fideles ea nobiscum admirari, nobiscum uenerari, et, licet non presentes, uel in hoc scripto nobiscum contueri. Hic igitur, cum nouennis iuuenculus a parentibus in eodem monasterio esset oblatus, in illa sancta societate pro modulo suo sub disciplina pastorali regulariter  est conuersatus, promptus obedienter domestica implebat officia, et ad nutum monentis facilis operabatur iniuncta. Et ad quod prouectior etas competens agere non poterat, ut consuetudo est, in domo Dei minores instruere in sorte sua cum cetaneis ueniebat. Agebat sic sub scholaribus altis tempus prolixius, et ad quod instituebatur prouidentia Dei in dies proficiebat in melius, et pubescentem etatem sub custodiis transigebat regularibus. Intelligebat iam tunc tutam uiam esse sub ductoribus, tutam uiam uiuere sub rectoribus, tutum laborare cum huiusmodi laboratoribus. Sed sub intuitu cernentis cuncta iudicis, quid tutum aut sibi confidens esse queat? quid opificem sui operis aliquatenus lateat? quid diuini luminis acumen effugiat?  Nulla transeunt, nulla succedunt, omnia uidet, omnia penetrat, scrutatur omnia, iudicat omnia, neque opus habet ut sibi quis dicat testimonium de homine, ipse nouit quid sit in homine, ipse etiam in hoc famulo suo inuisibili iudicio forsan, sciebat occultum quod misericorditer puniri uoluit, ne transiret inultum aut si proprio reatu puniri non debuit, salutiferum in eo iudicium nostre corruptionis indixit.

Nam decursa, ut dictum est, minori etate, iam grandiusculus eminebat, iam calentis adolescentie terminos attigerat, cum acutissima, quam Greci paralysim uocant, passione dissolutus, decubuit, ac membrorum destituta compage, a planta pedis usque  ad uerticem dimidius emarcuit. Erat, miseranda facies preferentis uiuum cum mortuo, cum adhuc tota corporis mole superstite, sinistrum latus omne tulisset passio, ac uiuos artus pars mortua sibi deputasset officio. Et quia seipso carere salus non erat, pondus tediosum oculis omnium preferebat, quod in eo ne omnino deperisset, morbus ipse solidaret. Iacebant a ministerio uacua languida membra, et superficiem solam humani corporis exhibebant, nullo usui congrua. Si quando autem, ad modicum remissa passione, ad ecclesiam aut alicubi eundum erat, baculo sustollente, uiuum cadauer segniter ac fatigabiliter tripodabat, aut absente custode se aliquando minus sane ad aliena mouebat, miserum hominem multoties in reptile quoddam transformabat.  Lingua sine officio erat, uel si quid balbutiendo dilatrabat, aliena ab intellectu, ac sine sensu personabat. Longum est memorare per singulas miserias, et quas tam dira passio solet excitare molestias. Nam dies sine quiete, noctes insomnes, dum a fratribus continuatas; ac maiora recolo specialius, narrare minora pretereo. Sed unum satis mirandum pono quod partem uiuam corporis quam premortuam trahebat: tanta passionis adiumento collata uirtus roborabat ut non solum non deficeret, sed quod languentibus accidere non solet, duobus aut tribus retinentibus aliquando ualentior obsisteret. Qui tam indomitabilis uigor nec ante passionem unquam exstitit, nec sanitate recepta ulterius in eo remansit.

Cumque fere per triennium huiusmodi martyria  dilatio protenderet, nec iam spem recuperandi ullam inueterata morbi affectio promitteret, in re morata semper cum fide postulantibus diuina miseratio adfuit, et diuturnitate afflictum a beneplacito tamen suo non derelictum fuisse demonstrauit. Nam cum S. Nicolai Patris nostri anniuersarius natalis aduenisset, ac frequentior ob eius memoriam ad nos populus conflueret, idem frater, quadam in se mentis alacritate inter ipsa flagella tractus, commonitus petiit quatenus communi letitie, quam celebrandam nouerat, cum ceteris fratribus interesset. Deductus autem ad uigilias noctis, officium lectionis quod sibi licere postulauerat, deuotus expleuit; sed inualetudinem non ferens, ante alios, finitis laudibus, ad stratum rediit. uix dum tenuissimo sopore soluitur, ut,  quemadmodum fieri solet, facile dormiens potius te uigilare credas, cum ecce subita luce cubile in quo iacebat omne perfunditur, in qua magnificos duos uiros ad se uenire de improuiso conspicatur, quos officiosa sedulitate senior quidam precedens quasi obsequentis uicem ante tantam dignitatem gerere uidebatur. Ipsi autem admodum decenti grauium personarum incessu hinc inde pone sequebantur. Territus inopino lumine frater, atque inuiso ante has formas atque habitus fulgore totus concutitur, et quidnam incertus faceret, solam eorum quos aspiciebat presentiam tremulus admirabatur. Is autem qui eos antecedebat, quasi familiaris uisitator propius accedens, lectulo astitit, et aliquandiu tacitus  habitudinem iacentis explorauit. Quem cum diligentius desuper intuentem intueretur, priorem atque ecclesie nostre fundatorem domnum Odfridum, qui ante biennium uita decesserat, toga regulari splendificum hunc esse recognouit. Gratulatione statim attollitur, gaudio interiori releuatur: inopinatum enim reditum diu amissi Patris exosculatur, et quo ualuit nutu celicum illum conuentum ac reuerentia ueneratur. Nunquid ergo, Pater, tui non uides affectum filii? nunquid erga te habitudinem mentis illius attendis? Si ualeret, iam aduentum tuum salutationibus preoccupasset; si debilitas sineret, obsequiis letis paruisset; si membra libera non rigerent, obuius tentis brachiis in amplexus uenisset. Nunc autem, quod potuit, gratulabunda cognitione  dignanter occurrit: recognouit enim filius patrem, recognouit discipulus magistrum, cognouit paterfamilias mancipium, fidelis heres longinqua regione ad propria redeuntem dissimulando non auertit; imo superiorem omnium possessorem ac priorem recognouit. Quia ergo Pater ad eum uisitandum uenisti, compella quem olim tibi commissum meministi. Quid de illa felici habitatione tua prodisti? compella iuuenem quem ab ineunte etate sub tua custodia enutristi. Quia, inquam, diuina prouidentia ad habitaculum tue fundationis repedasti, compella quem sacre discipline rudimentis diligenter instructum reliquisti. Certum namque esse pro quo uenisti scimus, ratum esse ad quod redisti scimus, firma cautione apud superos constipulatum esse quod machinaris  scimus, et forsan pro reformanda integritate huius infirmi quia uenisti scimus. Sed quia ligata uerba frater habet, libet interim tecum, o senior, uicem confabulationis accipere, libet causas tui reditus te teste tractare. Nec enim erit celica offensio in hac mora, que non tam erit nugax, quam fructuosa. Profectus, inquit, a fide in fidem, profectus a specie in speciem, profectus a speculatione in uisionem, quod perfectum est festina in illo supplere quod ex parte est. Appareat in eo perfectionis effectus dum recuperetur qui deperiit incolumitatis defectus. Sed quia te medicum non profiteris, quia obeundo salutem huius opitularis, que iste tam idonee persone sint enuntia quas conducis, que in fumoso tugurio noctis tenebras fugant, schema caliginosum  sine fulgoribus illustrant, ne forte quemadmodum lucis uidentur ministratores, adueniant etiam huius egritudinum curatores. Huic, inquam, operi ad salutem suspiranti, quem adeo diuturna uexatione fatigatum nouisti, et commenda sanandum cuilibet istorum, quem toties ueluti nutrix filium refouisti. Iam ergo sciscitare quomodo se agat, quia noua rerum facie magis quam sopore depressus loqui reformidat. Tunc senior: Num, inquit, dormis, fili? Et ille: Nunquid, Pater, posse me dormire credis, quem imminenti ac tam graui debilitate uinculatum cernis? Somnus namque aufugit ab oculis, quemadmodum sanitas a membris. Ad hec senior: uide, inquit, fili , uide,  inquam, et sanctum Donatianum Brugensem hunc esse ac tui uisitatorem uenisse cognoscas, istum Blandiniensis cenobii conseruatorem ac mansionarium beatum Gudwalum assistere nec minus ambigas: quorum ultra humanum modum ad coruscos uultus et infulas episcopales dum studiosius aciem oculorum intendit, formas et corporum qualitates in memoriam sibi depinxit, et uelut alicuius uitales adhuc carpentis auras statum et proprietates ita nobis exposuit. Erat autem sanctus Donatianus statura equalis, que nec longitudinem nimis excederet, aut sui paruitate persone dignitatem deprimeret. Scapulis latis, pectore uirili et inextenuato, ceruice torosa, facie rotunda et hilari, oculis grandibus et claritate micantibus, naso directo, labiis summo tenus  expressis, obesa fronte, auribus patulis, et arrectis circa tempora per ambitum frontis circinos densioribus canis respersus, retro autem capillatura plana naturalem colorem uix rara albedine interlucente. Beatus autem Gudwaldus altitudine procera omni superficie membrorum eminentior forma elegans, multi temporis senex et etatis mature niuibus candidatus.

His dictis, ad beatum Donatianum conuersus: En, inquit, uir sancte, Deus precipit ut hunc canonicum sanes, qui etiam in hac proxima Christi Natiuitate Brugis ad tuam curiam ueniet, ac sue mensure filum argenteum duos anglicos appendens pro munere tibi deferet, quo etiam dono singulis annis dum uixerit reuoluto termino rediens, altare tuum honorabit. Cui sanctus respondit: Laudo. Nunquid,  sancte Dei, uerbum non amplius addis? medicus designaris, et promissum medicine uno uerbo concludis? munus propositum audis, et spe augendi muneris non altercaris; securitatem fiende sanitatis accipis, et oblata duo munera non spernis; tam longa uia uenis, et pro itinere mercedis nichil requiris. Non Arabs, non Indus, non diues uirga species mittit quales portas, et que dono possedisti, uili pretio pensas. Diuersis tamen questibus colluctantur medici, diuersis imposturationibus acquirunt medici, diuersis modis seipsos extrudunt medici, multis assertionibus promittunt, multis promissionibus fallunt: tu autem omni ambiguitate postposita, multiloquio non uteris, auiditate pretii non caperis,  sed laudo, quinque litteris et duabus syllabis totum hominem sanare confidis. Diues littera, diues sensus, diues responsio. Magna medicina in parua dictione, magna salus in breui conscriptione. Donatianus uocaris, a donatione nomen accepisti; dona, mi Domine, conuenienter edissere quid respondisti, imo ipse resoluas; laudo quod dixisti. An non ita, sancte, aisti? ergo senior a Deo te missum asseris, curialem illius te profiteris? Laudo. ueredarium celeste te fateris, inter summa et ima discurris. Laudo. Medicum fieri me precipis, huius curationem mihi impendis, laudo. Aduentum eius ad me disponis, inter meos curiales moraturum promittis, laudo. Ne appareat ante Deum uacuus intendis, pretium oblationis appendis. Ergo hoc laudo. Restat  ergo, sancte Dei, ut manum in tua iam recipias, et sanatum, postquam ad te uenerit, ad sua remittas. Restat ut uiuifica manu contractum tangas, et ad portandum sui portatorem facias. Suscipe ergo grabato decumbentem, et resigna nobis non ut solet miserabiliter tripodantem. Et apprehensam iacentis manum morbidam senior dextre sancti inseruit, eumque sub huiusmodi uerbis attentius commendauit. Accipe, inquit, o sancte Dei, hunc canonicum pro illo uno de tuis, quem tibi nomino, qui nisi uelociter uitam correxerit, iam in Dei presentia damnandum predico. O altitudo diuitiarum misericordie Dei! dignus morte non moritur, puniendus, punitati subtrahitur; peccator non iudicio, sed terrore multatur; premens misericordia iudicium  remoratur, panditur uia peccatori ut a prauis actibus conuertatur, dilatio penitendi promittitur, et ei proponitur qui non meretur, spem recuperandi patientia nuntiat, et illi offertur qui non exspectat. Reus ex nomine in sanctorum conuenticulo denotatur, quem fidelis auditor publicare formidat, ne malorum concione confundatur. Quam pura reuelatio sine conuicio! quam affectuosa uisitatio sine opprobrio! quam dulcis admonitio sine imperio! reum comminatio castigat, non pena. Conuersio proponitur in uindicta, et nisi conditionem dissimulauerit corrigendi, uera certitudo docetur sententiam euadendi. Quin etiam et fidum pectus auditoris additum celat, ne diuini secreti proditor iudicandus existat. Simplex affectio conscientie trepidat denudare  crimen culpe. Sed nunquid, frater, ita sincere discernis? nunquid conscientie bonum amittis, si huncqui perire desiderat, a laqueo proditionis auertis? aut si nemini licet loqui arcanum quod nouisti, uel illi certe licet de quo audiuisti. Nec enim beatorum spirituum fides arguitur, in quo prophete spiritus comprobatur. Ait enim: Si non annuntiaueris iniquo iniquitatem suam, sanguinem ipsius de manu tua requiram. Et certum obiurgationis modum dat Euangelium, ubi peccantem corripere precipit inter te et ipsum solum. Et Apostolus: Peribit, inquit, in tua conscientia frater pro quo Christus mortuus est. Certe crudelitas non est, si solum soli confiteris, imo magis innocens non eris, si fratrem quem corripiendo lucrari poteris, tacendo perire permittis.  Ceterum replica consequenter que tibi dicta est conditionem, et utique inuenies emendationis uite commonitionem; alioquin euersorem mandati teipsum constituis, si ferrum quo putridum uulnus secari potest, subtrahendo abscondis. Festina ergo lucrari animam fratris, si conuerti feceris, pro certo reus non erit, quia scriptum est: Muta imperium, et non erit. Frater autem ad horam hunc taceri uoluit, quia de seipso quid reuelationis compleretur tacitus exspectauit, et quemadmodum sanctorum consecretalis fuit in audiendo, ita quoque cautus reum non prodidit detegendo; quia nulli unquam quis esset indicare uoluit, preter eumdem ipsum quem reuelatio denotauit. Sed nunquid hunc peccatorem  felicem non licet arbitremur, fratres, oraculo diuino premonitum felicem transgressorem tam idoneis testibus conuincendum, qui ante Deum in causa positus, reatum post admonitionem occultare timebit, quem hactenus de se confiteri uel erubuit uel contempsit? Felicem plane, nec inficiari poterit, quin etiam ipsum similis negligentia cum Dauid sancto propheta componit. Ille namque Deo satisfacere de peruasa Urie uxore uoluit, iste sponsam Christi quam in se fedauit, confessione mundare contempsit: ille commissum flagitium iusto silentio cautius occulere curauit, iste ne anime uulnus appareret, conscientie tenebris obuolutus, in lucem uenire uitauit; ille innocentis homicidium callida machinatione composuit, iste indesinenti plaga  seipsum petens conamine quo ualuit quotidie mori disposuit; ille de manifestato scelere prophete parabola conuincitur, iste sanctorum in audientia nisi reuerti uoluerit, auditione mala damnandus addicitur. Ambo ergo patratores illiciti; sed ille conuicti criminis, iste occulti; ambo misericordia Dei indigi et gratie aqua ceciderunt, egentes reconciliari. Non ergo magis abominandus peccator iste, quia dignitate minor, imo uenerabiliter in forma cuique magis anteponendus, quia cum regali maiestate sui uoluit esse corrector. Retulit namque idem frater nobis a se postea commonitum ante mortem suam attentius ad lamenta fuisse conuersum.

Interea celicus ille conuentus soluitur, et relicto qui cum eo uenerat seniore, sanctus uterque diuertitur.  Senior autem sollicitudinis instantia adhuc alia quedam domestica dispositurus in ipso lumine substitit, atque discipulum quid deinceps ageret, diligenti eruditione amplius informauit. uade, inquit, fili, ad fratres nostros, et cambarium eorum ante hoc aliquod tempus rebus humanis exemptum intolerabiliter cruciari nuntia, sed eorum precibus, si unanimiter pro illo egerint, a Deo in breui concedendum fideliter indica. Et ne, inquies, diffidant de uenia, quia per eos redimetur pro certo a pena. Addas etiam tuis assertionibus ne anniuersarium Gregorii pape septimi de cetero negligentia transeant, sed annis singulis celebri obsequio solemniter ambiant, quia ecclesiam nostram signo et apostolico decreto firmauit, et recte uiuendi uiam in ea  nobis paterna traditione promulgauit. Quod si deuote complere uoluerint, non frustrari remuneratione sine dubio affirmes, quia uir sanctus est et magni meriti, et in multa gratiarum actione Deus suscipiet quod mando pro eo fieri. Ita consummata uisione sanctorum comitatus uestigia senior quoque abcessit, et fratrem pre angustia spiritus multo sudore uelut aqua perfusum dereliquit. uix enim onus uisionis propter sui difficultatem sustinuit, sed non tam quod in stupore mentis uidit, licet pene exestuantem terruit, quam odoris fragrantia atque recipiende sanitatis iam in spe gratia delectabiliter refouit. Nunc age, frater, tolle moras, quid iaces? surge, conuentum adi, mandata comple. Oratore pro te non eges,  quod mente habes, ipse prout uales pro te loquaris; ipse te et quid uidisti exponas; ipse, nemo enim uerius potest quam tu, ueni in medium, prodi in publicum. Non opus est multis, beneuoli sunt auditores: fratres enim sunt, sepius miserando de te planxerunt, elogio sepius tue infirmitatis affectuose compassi sunt uinculo, habent tecum flere, habent tecum gaudere, pro placito silentium indicent, audire te current, discere a te desiderabunt, intentique ora tenebunt. Impeditam linguam habes, ne timeas, sub dialogo nichil ages, questionibus non expungeris, spatium loquendi cum eis non permutabis, solam habeas uocem narrandi, non respondendi. Ingredere, inquam, sermonem edoce, miseriarum tuarum finem edoce, sospitatis redintegrande fidem  denuda, quod uidisti somnium per quod denodabitur tue inualetudinis uinculum denuda, mirande dispensationis promissum, indubitande curationis emolumentum, et affirmauere reuelationis in te prouentum. Tecum cognoscant certionem ministrorum celestium, audiant quis te suscepit, medicum, audiant efficacium antidotorum pigmentarium ubi mansionis habet locum, Brugis notifica castrum, quo cum perueneris, paratum inuenias diuersorium. Specialius aperi diem determinatum, parent expensas, quia apud sanctum Donatianum tua sit parata sanitas, profecto ut te uelint sanandum deducendum ad hunc euangelicum stabularium, nec amplius patiantur debilem, quia sine dubio ipsum sis habiturus curatorem. Adiunge quoque ad huius sanctissimi  confessoris preconium, quod in calce reuelationis est annexum, quia illi iure uidebitur attribuendum quod a se comitante salubriter fieri est premonitum.

Iam sol astrigeras cursu properabat ad arces,
Et rosea stellas cecabat luna minores.
cum alienus frater quiete percellitur, et se magis certum uidisse celicolas quam dormisse miratur. Qui statim ordinere computato, ad confessionem eorum que uiderat in consessu fratrum quam citius peruenit, atque mirantes pre gaudio et de promissa saluto alacriores reddidit, et de celesti uisitatione loci in magnam spem unanimiores excitauit. Fit interim preteriens decursus temporis longior, atque salutaris terminus, quando se nostri Saluatoris natiuitas acceleret cupienti  animo preoptatur. Salutat quotidie aduentus diem, salutat future sanitatis sponsionem, solum sancta statio ueniat, iam securus loquitur. In conscientia de sua statione se iactat, dilationem passionis diuturne non reputat, lucescat dies quam uirginis proles et idem Filius Dei sacrat. Nihili pendit membra corpus tortura contractum, dum sustinetur dies pollicita que restituet erectum, sed uenit ad uotum tardior, et qui alimentum ministerio remoratur, inhianti suspirantis desiderio preuenitur. Tandem uero iussu prelati ac fratrum consilio parata profectione, iter optatum arripuit, atque Brugas castrum ad locum sancti triduo ante Natale Domini multo sudore peruenit. Quem prima nocte  liberalis quidam de fratribus hospitio suscepit, sed eius causam cum prepositus cognouisset, statim in domo sua diuersorium habere concessit. Unde, quia ecclesia contigua esset, ante sanctum deponi potuisset, et ordinatis ad eius custodiam officiis, idoneas personas cum eo de fratribus qui omni beneuolentia aderant eis, et commendatum dereliquit. Ipse sollicitus ad alia tractanda longius abiit. En, patrone sancte, tuus infirmus collectus est, cura hospitalis habita omnis auctor quiescat. Sed iam, frater, quid remoraris? quid ad stationem indictam uenisti? Quia Donatiani magnatis celestis ad curiam intrasti, obtutibus eius te presenta quem requisisti, quia territorii fines ipsius attigisti, ad tui recognitionem excita quem adisti. uade igitur, quia uenisse te non  ignorat, sed ad se ut uenias iam exspectat, faciem tuam iam prenoscit; sed requirendus est sanctus ubi requiescit. uade, inquam, et prosterne coram eo misericordie clamorem, quia gratum procul dubio senties propitiatorem. Dulcedo namque pauperum est iste sanctus, crede quia bene uenisti; pius consolator miserorum est, confide quia bene uenisti; fortitudo debilium est, confortare quia bene uenisti; susceptor tuus fidelis est, ergo bene uenisti. Per ipsum enim in te implebitur illud propheticum: Tunc scilicet claudus quasi ceruus, et clara erit lingua mutorum.

Cumque iam, consummata uespertinali synaxi, nox imminere cepisset , ecclesiam adiit, ibique  aliquandiu moratus, dum orationum uota persoluit, tam subita concussione uiribus deficit, ut, dum redire pararet, per se nullo modo preualeret. Ex quodam enim horrore superinfuso ut ante sanctum hic. . . . . estus latens per ima uiscerum statim cucurrit, ac deinde ad exteriora peruagatus, singula membra sensim carpere cepit; unde totum corpus simul copiosissima sudoris inundantia permanauit: quod etiam post sanitatem receptam multis diebus in recuperato latere siccari non potuerit. Tortus autem aliquandiu, dum accrescentem defectionem non sufferret, ministrorum manibus ad lectulum ab ecclesia reportatus est. uideres tunc hominem diuersis a fratribus angustiari, occultis quibusdam fatigabiliter  suggestionibus huc illucque uersari, nichil stabile, nichil certum agere, nunc aptius iacere, nunc sedere commodius; sed nec locus ad quietem, nec lectus ad requiem tentationibus tot fatigata membra commodabat, ita ut nec excruciatum doloribus, ne furiose ageret, custodes aliquandiu formidarent. Nec tamen ad tam uarios motus quibus humana compages in se reformabatur uicti cedere, imo nunc fomenta caloribus adhibere, nunc ad refocillandum uix dum anhelanti frigora ministrare, interdum ad aliena conantem strenue cohibere, inter omnia mirari tantam ualetudinem in non ualente. Tum interim latus illud quandiu stolidum iacuerat, paulatim rigore soluto calere, crebris momentis subrepente uigore titillare, neruorum connexiones ad usus pristinos  reparari, manus cum lacerto cum pede sepius tentatis reflexionibus crus ab inguine redire, donec sensim repens, undique sanitas quasi post medicantis tactum a summo usque deorsum hominem redintegrauit, atque inter sibi considentes ueloci saltu in pedes erexit. Meror in gaudium, luctus in exsultationem continuo permutatur, et qui paulo ante compatiendo tristes constiterant, iam congratulando undique confluebant. Tentant, contingunt, et an ita se habeat, ut factum est, pre nimia signi admiratione aliqui adhuc ambigentes multiplici experimento, alii uidere audita, alii non semel audire uisa, quasi nouum semper amica stupentes curiositate concertant. Stat medius, et argumenta fidei circumferens, quibusque obuiantibus gaudenter exponit,  atque in his que uidebant monstratis indiciis certiores reddit. Tunc omnes unusquisque uidelicet impensi famulatus fructum per ipsum offerre Deo cupientes, iter ad ecclesiam cum eo accelerant. Sed uelut apostolicus Aeneas nouus gressibus fidens, non ille auxilium, non ille lumen quesiuit: imo per difficilia et angulosa loca solus omnes alios anteuenit, subsequuntur curiosi, qui ad ministerium precedere debuissent, et quod nulla impactione se leserit nocte ac periculoso in transitu, cum intactum reperissent, Deum glorificantes plus mirantur. Ut autem  adhuc maior fidei firmitas appareret, ipse a superiori basilice solario ubi intrauerat, nemine regente, ante altare, quod maius appellant, per cocleam celerrime descendit, filum argenteum, sicut iniunctum erat, in ipso ad sancti corpus obtulit, atque in eodem loco multis ueniis quas nisi sanus facere non potuisset, breui spatio se in oratione afflixit. Huiusmodi probationibus ne momentaneum impulsu aliquo contigisse crederent, spectantibus qui aderant satisfecit. Die facta, nichilominus in choro continue sanus apparuit, portatoribus suis ipse saliens dapifer eadem die ad mensam ministrauit, et omni ambiguitate detersa secunda nocte Dominicas uigilias cum pleno conuentu celebrauit. Die autem ipsa Natalis Domini prelatus ecclesie publica statione, eodem  fratre attestante, de omnibus que acciderant in sermone ad populum credibiliter perorauit. Erat annus Incarnationis Domini 1088, indictio XI. Cum in ecclesia S. Donatiani Patris nostri hoc preclarum miraculum consummatum est, atque ante corpus eiusdem sancti magno cleri plebisque tripudio fideliter recitatum, ad laudem et gloriam Dei Patris et Filii eius Iesu Christi Domini nostri, qui cum eo et Spiritu sancto uiuit et regnat in secula seculorum. Amen.




uolume back matter






ORDO RERUM QUAE IN HOC TOMO CONTINENTUR


 GESTA PONTIFICUM CAMERACENSIUM.

    Obseruationes preuie. 9
    § I.---Gestorum auctor et fontes. ibid.
    § II.---An Baldericus Gestorum auctor? 12
    § III.---Gesta Lietberti. 14
    § Iu.---Gesta Gerardi II. 15
    § u.---Gesta Manassis et sequentium.---Excerpta S. Gaugerici.---Abbreuiatio Cameracensis.---uersio gallica. ibid.
    § uI.---Continuatio S. Andree Castri Cameracesii. 16
    § uII.---Codices. 17
    LIBER PRIMUS. 21
    I.---Causa conditarum urbium prenotatur. ibid.
    II.---Conditores urbium Cameraci et Atrebati nesciuntur. 23
    III.---Quod Clodio rex missis exploratoribus cum grandi exercitu Cameracum ingressus, Christianis interfectis urbem obtinuit. 24
    Iu.---Quod Clodoueus, rex quartus a Clodione, Ragnacarium consobrinum suum, pro eo quod eum in urbe non suscepit, congressione habita interfecit. 25
    u.---Seuitia paganorum et clades Christianorum exprimitur. 26
    uI.---Sanctus uedastus, diuina dirigente gratia, in hanc prouinciam deueniens, Clodoueum regem, ob euentum belli minus prosperi ad cultum Christiane fidei coactum, ad sanctum Remigium ducit baptizandum. 28
    uII.---Beatus uedastus uinum de sicco uase protulit, et a sancto Remigio ordinatus episcopus, claudo uestigium et ceco reddit uisum. 29
    uIII.---Quod in urbe uienna habita synodo a beato Mamerto, uocatus sanctus Remigius pro se sanctum uedastum direxit; ubi cepiscopi inter cetera que tractauerunt, ieiunium quod triduo ante ascensionem Domini agitur obseruari decreuerunt. 31
     IX.---Beatus uedastus de hoc seculo migrauit, cuius exitum columna lucis illustrauit. 32
    X.---De homine per aduocatiam sancti uedasti in campum sustentato. ibid.
    XI.---De homine quoque per sanctum uedastum liberato. 33
    XII.---Post uedastum successit Dominicus, postea uedulfus, deinde beatus Gaugericus. ibid.
    XIII.---De Bertoaldo episcopo. 34
    XIu.---Interfuit synodo Bertoaldus episcopus cum sancto Arnulfo et multis aliis; ubi necessaria ecclesie tractata sunt . ibid.
    Xu.---Isto presule fur in basilica sancti Gaugerici, sancto Gaugerico intimante, comprehenditur. 35
    XuI.---Subnectitur Ablebertus siue Emebertus, ex sancta stirpe progenitus. ibid.
    XuII.---Hic ad Martinas sepultus est, sed ad Milbodium translatus. 36
    XuIII.---De sancto Autberto. ibid.
    XIX.---Quod S. Gislani ecclesiam consecrauit, sanctum uincentium excoluit, sanctam Waldetrudem et sanctam Aldegundem uelauit. 37
    XX.---Sanctum uedastum leuauit. 38
    XXI.---uinditianus episcopus successit, et de martyrizato S. Leodegario. ibid.
    XXII.---De corpore huius martyris episcopis Ansoaldo, Hermenecario, et sancto uindentiano contendentibus, sorte Ansoaldus habuit. 39
    XXIII.---Miraculum de sancto Amato, quod tempore sancti uinditiani presulis contigit Cameraco. ibid.
    XXIu.---Quod tempore huius sancti uiri uirgo Dei Maxelendis martyrizatur, percussorque excecatur. 40
    XXu.---Quod beatus episcopus uirginis corpus ad locum interfectionis retulit, et Harduinus lumen recepit. 41
    XXuI.---Quod super res Atrebatensis ecclesie S. Marie priuilegium a Ioanne papa confirmari obtinuit. ibid.
     XXuII.---Quod uir Domini uinditianus, adhibito secum S. Lantberto, in uilla Hunolcorth ecclesiam consecrauit. 44
    XXuIII.---Sepultus est in monte S. Eligii. 46
    XXIX.---Clericus quidam tumulo sancti uiri nescienter insultans, lumine priuatur, et item illuminatur. ibid.
    XXX.---Ubi Fulbertus episcopus sanctum corpus beati uinditiani honorifice leuauit. 47
    XXXI.---Ubi meritis sancti uinditiani cecus illuminatur. ibid.
    XXXII.---Item quedam mulier ceca uisum recepit. ibid.
    XXXIII.---Multi diuersis cruciatibus plexi sunt, quod templum eius uiolarunt. 48
    XXXIu.---Hildebertus successit, post Hunoldus, tum Hadulfus. 49
    XXXu.---Hunc Engranus episcopus leuauit, in cuius eleuatione mulier a demonio liberata est. ibid.
    XXXuI.---De Trawardo episcopo. ibid.
    XXXuII.---De Gonfrido episcopo. ibid.
    XXXuIII.---De Albrico episcopo. ibid.
    XXXIX.---De Hildoardo episcopo. ibid.
    XL.---De Halitcario, quem Ebo archiepiscopus subiecta epistola humiliter alloquitur. 51
    XLI.---Ad Ebonem Halitcarius epistolam rescribit. 52
    XLII.---De Constantinopoli plurima sanctorum pignora attulit. 53
    XLIII.---Successit beatus Theodericus, quem Eborarci episcopus sibi in synodo iudicem elegit. ibid.
    XLIu.---Ubi sanctum corpus beati uedasti quesiuit, implorantibus monachis, et inuenit. ibid.
    XLu.---Ubi in synodo de Ebonis depositione et Hincmari ordinatione scriptum protulit. 54
    XLuI.---Scripta Hincmari ad Theodericum et ad alios quosdam. 55
    XLuII.---Domno Theoderico suis predicente, coxa frangitur. ibid.
    XLuIII.---Inauditum miraculum super quodam predone a sancto episcopo excommunicato. ibid.
    XLIX.---Quod tempore huius templum beati Gaugerici inceptum est, et eodem anno obiit. 56
    L.---Post hunc ecclesia a pastore tribus annis uacauit, Hilduino contra canones instituto. ibid.
    LI.---Hilduinus expellitur, sanctus Ioannes subrogatur. 57
    LII.---Quod Ioannes ordinationi Bertulfi episcopi interfuit. 58
    LIII.---Plurima scripta Hincmari archiepiscopi ad domnum Ioannem. ibid.
    LIu.---Preceptum super possessiones quas in pago Condrense Sancte Marie acquisiuit. 59
    Lu.---Ecclesiam Laubiensem ab inquietudine Karlensium liberauit. 62
    LuI.---Hunc Hincmarus Laudunensis episcopus in synodo sibi iudicem elegit. ibid.
    LuII.---Sepultus est extra monasterium Sancte Marie in ecclesia sancte Crucis; sed a Gerardo episcopo in monasterium translatus est. 63
    LuIII.---Contractus homo ad sepulcrum sancti Ioannis salute donatur. ibid.
    LXIX.---De puero contracto, sed meritis beati pontificis sospitato. ibid.
    LX.---De Rotrado episcopo. 64
    LXI.---Hoc presule ciuitas Cameracus cum templo sancti Gaugerici a Normannis succenditur. ibid.
    LXII.---Sequitur Dodilo episcopus. ibid.
    LXIII.---Multa scripta, que Fulco archiepiscopus Dodiloni episcopo et aliis quibusdam miserit. ibid.
    LXIu.---Preceptum, quod super res Sancte Marie ab Arnulfo rege firmari obtinuit. 66
    LXu.---Consecrationi Heriuei Remorum archiepiscopi interfuit. 68
    LXuI.---Stephanus sequitur, qui in synodo cum Isaac comite coram archiepiscopo pacatur. ibid.
    LXuII.---Huius obtentu Karolus rex super prebendas fratrum Sancte Marie hanc immunitatem restaurauit. 69
    LXuIII.---Preceptum, quod rex super abbatias, quas contulit huic episcopo, confirmauit. 70
    LXIX.---Domnus Stephanus cursu consummato migrauit a seculo. 72
    LXX.---Subintroducitur Fulbertus episcopus. ibid.
    LXXI.---Contentio inter Isaac superbum comitem et Fulbertum episcopum; tamen uictore episcopo comes expellitur. ibid.
    LXXII.---Quod, ubi imperator Otto precibus regis Ludowici super hostes satisfecit, Cameraci Fulbertum uisitauit. 73
     LXXIII.---Otto imperator abbatiam Sancti Gaugerici episcopo confert, et inde preceptum subiectum corroborat. 73
    LXXIu.---Amulricum comitem et filiam Isaac, quam matrimonio sibi duxit, episcopus pro consanguinitate seiunxit. 74
    LXXu.---Quod Hungari, hac uicinia deuastata, ad urbem usque uenerunt. Quam cum non possent expugnare, omne suburbium cum templo sancti Gaugerici combusserunt. 75
    LXXuI.---Ubi Sanctum Hermetem pristino loco restituere studuit. 77
    LXXuII.---Otto rex immunitates Sancte Marie renouans, teloneum huius ciuitatis cum moneta episcopo contulit. 78
    LXXuIII.---Quod petenti regi sanctum Gaugericum et sanctum Autbertum episcopus sanctum Theodericum et alii uiri corpus contulit. 79
    LXXIX.---Quod in synodo apud Engulenhein testimonio et auxilio Fulberti Artoldus restituitur, et Hugo expellitur. 80
    LXXX.---Post Fulbertum succedit Berengarius in sede pontificali. 81
    LXXXI.---Ubi principum terrore, quos secum adducebat, ciues humiliati episcopum receperunt. 82
    LXXXII.---Comiti Arnulfo Lambras extorsit, et duas uillas Coureng et Ferroras ab ecclesia diuulsit. ibid.
    LXXXIII.---Ubi ciues inuasit, et alios interfecit, alios excecauit. ibid.
    LXXXIu.---Quod nocte a sancto Gaugerico percussus obiit. 83
    LXXXu.---Engrannus substituitur 84
    LXXXuI.---Ad conuentum generalem uillam Perronam clamaturus perrexit, suoque clerico, quia secum preceptum non gessit, ecclesiam abstulit. 84
    LXXXuII.---Clausit diem Engrannus episcopus, ab Hadulfo Nouiomensium episcopo sepultus. ibid.
    LXXXuIII.---Huic succedit in episcopio Ansbertus, qui in ecclesia sancti Autberti octo canonicos constituit. 85
    LXXXIX.---Wiboldus subrogatur, et ludus regularis quem fecit subscribitur. ibid.
    XC.---Ubi primores Cameracensium Wiboldum sibi dari episcopum a rege petierunt. 93
    XCI.---Italiam pergit ad regem pro dono episcopii; sed estiuo itinere fatigatus, postquam reuersus est, non multo post obiit. ibid.
    XCII.---Precibus Rotberti monachi reiectis, Tetdo episcopus subrogatur 94
    XCIII.---De iniuriis, quas episcopus a militibus suis sustinuit. 95
    XCIu.---De obitu Ottonis imperatoris et de successione filii sui Ottonis. 96
    XCu.---De rabie Raineri et Lantherii contra imperatorem. ibid.
    XCuI.---Ubi idem rapinatores contra fideles imperatoris in prelio congressi terga uerterunt. 97
    XCuII.---Rex Karlensium Lotharius imperatorem Ottonem incautum inuadit; et ideo Otto collecto agmine regnum ipsius deuastauit. 98
    XCuIII.---Ubi Lotharius Ottonem insequitur, sed, Axona fluuio intercurrente, pugna differtur. 99
    XCIX.---Multis seditionibus Tetdo episcopus atque molestiis a suis uassallis concutitur. 100
    C.---De obitu Tetdonis episcopi, et quid in celebratione misse diuina pietas ad nutum eius operatur. 101
    CI.---Karolus dux causa tuitionis Cameracum ingressus multa mala edidit. 102
    CII.---Rothardus episcopalem cathedram suscipit. 103
    CIII.---Quod idem episcopus castellum uinciacum diruit. ibid.
    CIu.---Imperator contra Sarracenos bellum iniens uincitur, nec multo post obiit.
    Cu.---Lotharius rex Karlensium et Einricus dux Baioariorum quisque pro se tendunt ad imperium Lothariensium, puerque regius ab Einrico rapitur, sed postea ui eripitur. 105
    CuI.---Epistola quam Laubienses monachi miserunt episcopis Rothardo Cameracensium, et Nochero Leodecensium. 106
    CuII.---De irregularitate Fulradi abbatis, et quod inimicabat comitem Flandrensium et episcopum Rothardum. 108
    CuIII.---Immunitates super rebus Sancte Marie corroborari regis preceptis obtinuit. 110
    CIX.---De obitu Rothardi episcopi. 112
    CX.-CXI---Erluinus succedit et Rome ordinatur. 113
    CXII.---Nouum castellum regia auctoritate firmauit. 114
     CXIII.---De iniuriis militum, et quod monasterium sancti Autberti ampliauit et episcopalem domum sublimauit. 115
    CXIu.---De obitu tertii Ottonis, et de succedente Einrico. ibid.
    CXu.---Timens Balduinum episcopus ad regem uadit. 117
    CXuI.---De rabie Fulradi abbatis, et quod deiecto illo, abbatia donatur Richardo. 118
    CXuII.---De obitu Walteri castellani 119
    CXuIII.---De eo quod moriente episcopo, Walterus filius Walteri domum episcopalem inuasit. 120
    CXIX.---De tumulatione episcopi. 121
    CXX.---De seuitia Walteri. ibid.
    CXXI.---Ubi Seiherus frater Walteri ab episcopii spe decidit. 122
    CXXII.---Ab ambitione quoque huius episcopii legatio Azelini pellitur; Gerardo traditur. ibid.
    LIBER SECUNDUS.---De monasteriis que infra episcopium constant. 121
    Prefatio. ibid.
    I.---Primo de monasterio Sancte Marie, et de quodam homine periclitato et postea sospitato. 123
    II.---De campanario cadente, sed meritis sancte Marie in erectione reducto. ibid.
    III.---De fratre episcopi inibi curato. 124
    Iu.---De situ monasterii sancti Gaugerici patris gloriosissimi. ibid.
    u.---De energumino sanato. 126
    uI.---De contracto sanato. 127
    uII.---De incendio meritis sancti Gaugerici extincto. 128
    uIII.---Scriptor suam subinfert molestiam. ibid.
    IX.---De sancto Autberto. ibid.
    X.---De Hunulchort. 129
    XI.---De uilla Barala. ibid.
    XII.---De uilla Sanctis. 130
    XIII.---De monasterio Sancte Marie Atrebatensium. ibid.
    XIu.---De sancto uedasto. 131
    Xu.---De duabus basilicis. ibid.
    XuI.---De Maraculo. ibid.
    XuII.---De Albiniaco. ibid.
    XuIII.---De monasterio sancti uinditiani. ibid.
    XIX.---De Lucau et Pas. ibid.
    XX.---De cella sancti Saluatoris. ibid.
    XXI.---De Duwacensi castro. 132
    XXII.---De Lenensi monasterio. ibid.
    XXIII.---De uilla Henim. ibid.
    XXIu.---De uico Belgico. ibid.
    XXu.---De uico Hasnum. 133
    XXuI.---De Marceniis. ibid.
    XXuII.---De Hamalgia. ibid.
    XXuIII.---De Duneng. ibid.
    XXIX.---De uilla Haspro. 134
    XXX.---De ualentinianis. 135
    XXXI.---De monasterio Sancti Saluii. 136
    XXXII.---De Marecolis. ibid.
    XXXIII.---De uilla Waslero. 137
    XXXIu.---De uilla Fescau. ibid.
    XXXu.---De monasterio quod est in uilla Alto Monte. ibid.
    XXXuI.---De Melbodiense monasterio. 138
    XXXuII.---De Laubiensi cenobio. ibid.
    XXXuIII.---De monasterio sanctorum Ursmari et Ermini. 139
    XXXIX.---De Monte Castriloco. ibid.
    XL.---De cella sancti Gislani. 140
    XLI.---De Crispinio uico. ibid.
    XLII.---De uilla Condato. ibid.
    XLIII.---De uilla Lutosa. ibid.
    XLIu.---De uico Rotnasce. 141
    XLu.---De uilla Iham. ibid.
    XLuI.---De uilla Sumgeias. 142
    XLuII.---Monasterium in loco Maslinas. ibid.
    XLuIII.---Monasterium Sancti Guntmari. ibid.
    LIBER TERTIUS.---De rebus gestis Gerardi episcopi. 141
    Gesta Lietberti episcopi. 178
    Gesta Gerardi II episcopi. 191
    Gesta Manassis et Walcheri excerpta per monachum Sancti Gaugerici. 195
    Gesta pontificum abbreuiata per canonicum Cameracensem. 203
    GESTORUM uERSIO GALLICA. 214
    CONTINUATIO ANDREANA. 239
    APPENDIX.---Chronicon S. ANDREAE CASTRI CAMERACESII ibid.
    Monitum. ibid.
     LIBER PRIMUS. 241
    I.---De statu ecclesie et imperio urbis Rome. ibid.
    II.---De Remensi archiepiscopo et Cameracensi episcopo. ibid.
    III.---Quis, cur uel quando hoc Nouum Castellum exstructum. ibid.
    Iu.---De ordinatione Erluini episcopi. 24
    u.---De successione apostolicorum. ibid.
    uI.---De obitu Herluini episcopi. ibid.
    uII.---De domno Gerardo episcopo. 243
    uIII.---De ecclesia sancte Marie. ibid.
    IX.---De seuitia Walteri castellani. 244
    X.---De ecclesiis a domno Gerardo constructis. ibid.
    XI.---Quod domnus Gerardus turrim huius uille construxit. 245
    XII.---Quod ecclesiam hanc edificare cogitauerit. ibid.
    XIII.---Quomodo hoc monasterium construxerit. ibid.
    XIu.---De nefandis factionibus Walteri castellani. 246
    Xu.---De profectione domni episcopi ad curiam imperatoris. ibid.
    XuI.---De largitate imperatoris. 247
    XuII.---Quod preclara ei dona imperator dederit. ibid.
    XuIII.---De obitu Henrici imperatoris. 248
    XIX.---De dedicatione huius ecclesie. ibid.
    XX.---De rebus huic monasterio collatis. ibid.
    XXI.---De consecratione Cameracensis ecclesie. 249
    XXII.---De concilio Triburie habito. 250
    LIBER SECUNDUS. 249
    I.---De conflagratione Atrebatensis monasterii sancte Marie. 249
    II.---De uelleribus albis Atrebati de celo lapsis. 250
    III. De chartarum instrumentis a domno episcopo hic collatis. 251
    Iu.---De obitu Conradi imperatoris. ibid.
    u.---De obitu Lietduini abbatis. 252
    uI.---De domno abbate Richardo. ibid.
    uII.---De cenobiis sibi commissis. ibid.
    uIII.---De interfectione Walteri castellani. 253
    IX.---De domno abbate Waldrico. ibid.
    X.---De uilla Lutosa. ibid.
    XI.---De quibusdam monachis huius loci. 254
    XII.---De obitu domni Gerardi episcopi. ibid.
    XIII.---De electione domni Lietberti et profectione ad regem. ibid.
    XIu.---De expulsione Ioannis a Cameraco. 255
    Xu.---De ordinatione domni Lietberti. 256
    XuI.---De aduentu imperatoris in hanc terram. ibid.
    XuII.---Quod comes imperatori resistere conatus sit. 257
    XuIII.---De imperatoris transitu in Melentosum. ibid.
    XIX.---De quodam clerico a comite misso. ibid.
    XX.---De obsidione Tornaci ab imperatore. 258
    XXI.---Quod uas aureum nuntio cuidam dederit. 258
    XXII.---De profectione domni episcopi Lietberti in Ierusalem. ibid.
    XXIII.---Quod domnus episcopus Corinthum deuenerit. 259
    XXIu.---De Fulchero egrotante usque ad mortem. ibid.
    XXu.---Quomodo iam morti proximus sanctum Andream inuocauerit Fulcherus. 260
    XXuI.---De lacrymis et prece Fulcheri. ibid.
    XXuII.---De apparitione sancte Marie et sancti Andree. 261
    XXuIII.---De sospitate per sanctam Mariam et sanctum Andream Fulchero reddita. ibid.
    XXIX.---Dum per littus episcopus deambulat, Fulcherus sospes aduenit. 262
    XXX.---De ecclesia Sancti Sepulcri. 263
    XXXI.---De donis Fulcheri sancto Andree oblatis. ibid.
    XXXII.---De bello in Anglia facto. 264
    XXXIII.---De prelio apud Cassellum facto. 265
    XXXIu.---De donariis domni Lietberti ad ecclesiam sancti Andree. 266
    XXXu.---De uilla Lambris. 267
    XXXuI.---De Hildebrando uenerabili papa. ibid.
    XXXuII.---De obitu domni Lietberti. 268
    LIBER TERTIUS. 267
    I.---De domno Gerardo episcopo secundo. 268
    II.---De uastatione Cameraci. 269
    III.---De quodam homine Ramihrdo. ibid.
    Iu.---De Aquicinensi cenobio. 270
    u.---De obitu domni Waldrici abbatis. ibid.
    uI.---De electione abbatis Guiffridi. 271
     uII. De bello apud uillam Castenerias facto. 271
    uIII.---De muliere a demonio uexata. ibid.
    IX.---De apparitione maligni spiritus. 272
    X.---De liberatione mulieris demoniace. ibid.
    XI.---De discordia regni et sacerdotii. 273
    XII.---De morte Oilardi. ibid.
    XIII.---De plaga ardentium. 274
    XIu.---De quadam muliere hic sanata abigne. ibid.
    Xu.---De quodam fratre Alberto. 275
    XuI.---De obitu domni Gerardi episcopi. ibid.
    XuII.---De Atrebatensi ecclesia. 276
    XuIII.---De electione Walcheri. ibid.
    XIX.---De concilio Aruernensi. ibid.
    XX.---De ordinatione Manasse episcopi. 277
    XXI.---De uia Hierusalem. ibid.
    XXII.---De domno Odone episcopo. ibid.
    XXIII.---Quod imperator in hanc terram uenerit. ibid.
    XXIu.---De cometis. 278
    XXu.---De concilio apud Trecas habito, ibid.
    XXuI.---De aduentu Henrici tertii imperatoris. ibid.
    XXuII.---Quod imperator Romam perrexit. ibid.
    XXuIII.---De obitu domni Odonis episcopi. 279
     XXIX.---De aduentu domni Burchardi. ibid.
    XXX.---De domno Gerlando abbate. 280
    XXXI.---De successione apostolicorum. ibid.
    XXXII.---De obitu Gerlandi abbatis. 281
    XXXIII.---De obitu Henrici tertii imperatoris. ibid.
    XXXIu.---De obitu comitis Flandrensis. ibid.
    XXXu.---De comitibus Flandrie. 283
    XXXuI.---De obitu domni Burchardi episcopi. ibid.
    XXXuII.---De aduentu Gregorii in hanc terram. 284
    XXXuIII.---De discessione domni Petri abbatis. 285
    XXXIX.---De uastatione huius uille, et conflagratione ecclesiarum nostrarum. ibid.
    XL.---De eiectione prepositi Adam de Turri. 286
    XLI.---De admirandis interdiu ortis tenebris. ibid.
    XLII.---Operis peroratio. 287

GODEFREDUS STABULENSIS MONACHUS.
    Notitia historica. 287
    TRIUMPHUS SANCTI REMACLI DE MALMUNDARIENSI CeNOBIO. ibid.
    Prologus triumphi sancti Remacli. ibid.
    LIBER PRIMUS. 291
     CAP. I.---De dissidio cenobiorum sepius elaborato et episcoporum Coloniensium adnisu super id per tempora multa frustrato. 291
    CAP. II.---De pactione Malmundariensium cum Annone episcopo, et de corpore S. Ailulphi Colonie translato. 293
    CAP. III.---Conspiratio Coloniensis et Bremensis simul habita, et abbatiarum Corbeie, Laurisanni Stabulaus, et Iude traditio ipsis a rege iniuste facta. 294
    CAP. Iu.---Curia apud Treuiros habetur, et ibi, abbate nescio, traditio confirmatur. 296
    CAP. u.---Abbas Theodoricus et dux Fredericus simul consulunt; munitio fit super Malmundarium; ad curiam simul euocantur; dux uero respuens de iniustitia conqueritur apud regem per internuntium. ibid.
    CAP. uI.---Cuonradum nepotem dux redarguit pro aduocatione Malmundarii, et cum abbate ad curiam coacto Roricum procuratorem dirigit, a quo relictus, diu a rege est detentus. 297
    CAP. uII.---Ducis obitus et luctus et miseria subsequitur et ut iusserat Stabulaus sepelitur. 298
     CAP. uIII.---Archipresul ad Malmundarium sibi uindicandum et abbatem eligendum Cuonradum dirigit, et abbas Theodericus monachos de promissione sibi facta requirit. 299
    CAP. IX.---Sacramentis Malmundarienses episcopo confirmantur, persecutio grauis super nostros agitur, corpus sancti nostri in medio exponitur. ibid.
    CAP. X.---Tegeno abbas Malmundario preficitur; abbas uero noster ad marchionem Longobardie Godefridum se pro auxilio confert. 300
    CAP. XI.---Narratio super natura et moribus et distantia horum duorum Frederici et Godefridi ducum. 301
    CAP. XII.---Abbas noster S. corpus suo loco restituit; abbatem super se statutum obtestatur sub interminatione diuina ut discedat, et iniuste possessa relinquat. 302
    CAP. XIII.---Dux Godefridus effectus recte iudicat sancto bonum suum debere restitui; quod episcopus protelando facere non acquieuit, et templo et erario nostro spoliato, res nostra irrita mansit. ibid.
    CAP. XIu.---Corpus sancti apud curiam Aquis defertur, ubi iussu episcopi nullo honore excipitur. 303
    CAP. Xu.---Nobis lugentibus et cum populo proclamantibus,  proterue Spirensis episcopus glebam nostram efferri iubet, et ad ultimum cum graui merore simul etiam cum sancti corpore nobis illinc discessum est. 304
    CAP. XuI.---Rex graui infirmitate apprehensus, sancto redditurum cuncta pollicetur; itidem dolore grauatus episcopus facit, sed post parum procedit. 305
    CAP. XuII.---Archiepiscopo Treuirorum defuncto, inuentus cum illo quem inuitus substituerat, Anno etiam ille proteruus episcopus Spirensis, uelut canis immundus colaphizatus cum dedecore propellitur. 306
    CAP. XuIII.---Iterum abbas licere sibi reuendicare locum suum a rege impetrat, Malmundarium repedat, et delato secum sancti corpore, omnes, et monachos et laicos, sub sacramento prelato refrenat. 307
    CAP. XIX.---Abbas Romam ueniens apud Alexandrum papam suas prosequitur causas, qui etiam pro eo suas Colonie mittit epistolas, sed totum id fuit frustra. 308
    CAP. XX.---Gerlasius procurator episcopi, ex ipsius nomine iterum inuadit Malmundarium, sed audito rumore incerto citius festinat reditum. 309
    CAP. XXI.---Abbas a Roma reuertitur, parum epistolis apostolicis adiutus, imo per Fredelonem quemdam acrem uirum persecutio ipsi et nobis innouatur, et per Gerardum,  qui Deo iudice postea est pessumdatus. ibid.
    CAP. XXII.---Episcopus Romam proficiscitur, abbas eum insequitur; ante papam et senatum discutiuntur; ad ultimum, sine aliquo nostro profectus dirimuntur. 310
    LIBER SECUNDUS.---Prologus. 311
    CAP. I.---Quod in progressu uersus Legiam baiuli corporis sancti Remacli conquerebantur se trahi a precedentibus, precedentes se impelli a posterioribus. ibid.
    CAP. II.---De reliquiis sancti Symetrii, et quod per noctem in ere uia ostensa sit ab oratorio Stabulensi usque ad domum sancti Lamberti. 313
    CAP. III.---Leodiensis episcopus corpori sancto obuius procedit, et cum clero omnique populo honorifice suscipit. 314
    CAP. Iu.---Regem de iniustitia penitet; episcopus uercellensis archipresulem super hoc monet, ille negat constanter. ibid.
    CAP. u.---Fratres pedibus suis prostratos ad Sanctum Ioannem in insula archipresul dimittit sub responsione incerta. 315
    CAP. uI.---Ad Deum intenta supplicatio et clericorum ac laicorum intuentium pia compassio. ibid.
     CAP. uII.---Scrinium sancti cum sonitu ab altari subleuatur et inde consolatio plurima cernentibus datur. 316
    CAP. uIII.---Regem super prandium fratres circumueniunt. Bauebergensis episcopus iustitiam protelat in crastinum. 316
    CAP. IX.---Corpus sancti impresentiarum afferunt super mensam et de induciis conquerentes, petunt iustitiam. 318
    CAP. X.---Regem et episcopum a mensa ex ilientes insecuti fratres, a palatio sunt prohibiti, et relato corpore super mensam fabrica ipsa solo decidit. ibid.
    CAP. XI.---Tibia Gontreruli oppressa et contrita resolidatur et usque ad fores regias producitur. 319
    CAP. XII.---Ceca mulier ibidem illuminatur. 320
    CAP. XIII.---Regem perturbatum episcopus obiurgat; referri corpus ad sanctuarium imperat, et tandem missis cubiculariis id fuit frustra, quoniam uelut saxum immobile perdurat. ibid.
    CAP. XIu.---Episcopus hec omnia phantastice accipiens, corpus sancti de medio auferri iubet, sed missi reuertuntur inanes, pecuniam pro hoc ipso offerentes. 321
    CAP. Xu.---Rex episcopum Leodiensem et suum cancellarium  ad fratres misit et parum profecit. 322
    CAP. XuI.---Abbas ipse ad satisfaciendum regi cum Ultraiectensi episcopo uenit ad uesperas, quo discedente in uacuum nocturnas excubias fratres ibidem peragunt. 323
    CAP. XuII.---De duobus cecis assidentibus, unus est ibi insperato illuminatus. ibid.
    CAP. XuIII.---De columba de scrinio progredi a quibusdam uisa. ibid.
    CAP. XIX.---De ioculario inter excubias de casibus ipsis cantilenas protrahente, et de rege auscultante et in laneis et nudis pedibus pernoctante 324
    CAP. XX.---Mane facto sacrum corpus communi consilio ad sanctuarium reuehitur. ibid.
    CAP. XXI.---A rege fratribus cruciatus et pene parantur, et Bauebergensi episcopo corpus sancti destinatur.
    CAP. XXII.---Concussione non modica in templo facta, scrinium S. cubito leuatur in era, et episcopus Cameracensis orans in crypta diuina sanctorum perlustratur presentia. 325
    CAP. XXIII.---Ad exemplum commemorantur dicta sanctorum. 326
    CAP. XXIu.---Mulier nimium contracta, ad sanctum  deportata, statim est sanata, et ad hoc confluente populo impletur ecclesia. 326
    CAP. XXu.---Campana maxima dat sonitum nullo impellente, multitudo languentium dicto citius sanitati pristine restituuntur. 327
    CAP XXuI.---Contractus quidam in crypta episcopo Cameracensi presente erigitur, et alter debilior ceteris a cubiculariis duobus delatus coram omni populo sospitati redditur. ibid.
    CAP. XXuII.---Dum pro his pendet in dubio animus regis et archiepiscopi, quidam in presentia ipsorum defert baculum paralytici curati sub attestatione capitis sui. 328
    CAP. XXuIII.---Cameracensis episcopus utriusque uisa denuntiat, et regi exterrito archiepiscopus bonum restituit per baculum quem manu tenebat. ibid.
    CAP. XXIX.---Rex ui suorum irrumpens in ecclesiam accepto baculo sancti bonum reddit, satisfactione humiliter facta, et contractus quidam erigitur eadem hora. 329
    CAP. XXX.---Relatio quare Aquisgrani quondam deportatus nil simile fecerit, sed hic in sua sede pontificali. 330
    CAP. XXXI.---De matrona quadam ipsius urbis uisu orbata, et lumini pristino restaurata. ibid.
    CAP. XXXII.---De ceca nata et uisui condonata. ibid.
    CAP. XXXIII.---De misero strumam habente in capite et sanato. ibid.
    CAP. XXXIu.---De puella septenni paralytica et sanata. 331
    CAP. XXXu.---De clerico distortis pedibus ab ortu et sanato. ibid.
    CAP. XXXuI.---Altero mane facto consilium agitur, ut glorificatum corpus ad locum suum referatur. 332
    CAP. XXXuII.---De statione eis Mosam facta et de puerorum scholiarum laude nominatissima, et de ipsius loci traditione a possessoribus sancto firmata. ibid.
    CAP. XXXuIII et ultimum.---Ad propria leta regressio, Malmundarii reuindicatio, et postremo mane Stabulaus tendentibus auicule ignote super scrinium sancti sessio, et ossium sanctorum suo loco repositio. 333

SAMUEL MAROCHIANUS EX IUDAEO CHRISTIANUS.
    Notitia historica. 334
    Alphonsi Bonihominis Hispani in subsequentem Samuelis librum quem ex Arabico Latinum fecit ad magistrum Hugonem ordinis Predicatorum epistola. 335
    LIBER DE ADuENTU MESSIAE PRAETERITO. 337
    CAP. I.---Quare Iudei sint in ira Dei. ibid.
    CAP. II.---Probat quod, pro quodam graui peccato in quo sunt, sint in hac dispersione, et arguitur contra eorum obseruantiam Legis. 338
    CAP. III.---Quomodo omnis obseruantia legis Iudeorum non est acceptabilis Deo propter peccatum in quo sunt. 339
    CAP. Iu.---Ostendit quod Iudei sunt ceci. 340
    CAP. u.---Quod Iudei decipiunt alios et seipsos. ibid.
    CAP. uI.---Quod sit illud peccatum propter quod Iudei sunt in hac captiuitate. 342
    CAP. uII.---Quod iustus iehsu, Christianorum Deus, iniuste uenditus. 343
    CAP. uIII.---Quomodo post occisionem facta est dispersio Iudeorum secundum Danielem. 344
    CAP. IX.---Quod duo sunt aduentus Christi. 345
    CAP. X.---De primo aduentu Christi. ibid.
    CAP. XI.---De secundo aduentu Christi cum potentia iudicaturi. 347
    CAP. XII.---De ascensione Christi. ibid.
    CAP. XIII.---Adhuc fortius probat corporalem Christi ascensionem. 348
    CAP. XIu.---De cecitate Iudeorum quod non credant Christum aduenisse, nec intelligant. 351
    CAP. Xu.---Ostendit reprobationem Iudeorum propter eorum perfidiam, et electionem gentium propter eorum fidem. 352
    CAP. XuI.---Item de reprobatione Iudeorum, et de electione gentium. 353
    CAP. XuII.---De uiuificatione gentium et interfectione Iudeorum, prout etiam uidebitur in capite sequenti. 354
    CAP. XuIII.---Quomodo gentes per fidem uiuificate habent mundas obseruantias noue legis. 355
    CAP. XIX.---De electione apostolorum loco prophetarum. ibid.
    CAP. XX.---De reprobatione sacrificii Iudeorum, et de electione sacramenti Christianorum. 358
    CAP. XXI.---Quod Deus refutauit ieiunia sublata et sacrificia Iudeorum et Christianorum elegit. 359
    CAP. XXII.---Probat abiectionem Synagoge, et electionem  Ecclesie per uerbum Domini ad Rebeccam. 360
    CAP. XXIII.---Probat hoc idem per uerba Malachie prophete. 361
    CAP. XXIu.---Quod cantus Christianorum est Deo acceptus. 362
    CAP. XXu.---Quod Iudei indebite reprehendunt cantum Christianorum. 363
    CAP. XXuI.---Probat apostasiam Iudeorum a Deo. 364
    CAP. XXuII.---Concludendo inducit aliqua dicta Sarracenorum de Iesu et Maria matre eius. 365

OSBERNUS CANTUARIENSIS ECCLESIAE MONACHUS ET PRAECENTOR.
    Notitia historica. 367
    uITA S. DUNSTANI. 371
    uITA SANCTI ELPHEGI ARCHIEPISCOPI CANTUARIENSIS ET MARTYRIS. ibid.
    Obseruationes preuie. ibid.
    Prologus. 375
    Incipit uita. ibid.
    I.---Elphegus monasticam uitam amplectitur. Monasterium Bathonie construit. ibid.
    II.---Suos ad perfectiora adhortatur 377
    III.---Fit episcopus Wintoniensis. 378
    Iu.---uirtutes in episcopatu. Ecclesie thesauros pauperibus distribuit. ibid.
    u.---Cantuarie transfertur. 379
    uI.---Dani Angliam deuastant. 380
    uII.---Quibus se iungit Edricus regni prefectus. ibid.
    uIII.---Cantuariam expugnant. Miserabilis Cantuarie status. 381
    IX.---S. Elphegus captiuus in carcerem truditur. Eius in persecutores caritas. ibid.
    X.---Quam in eum ingrati. A diabolo illuditur. 382
    XI.---Reducitur ab angelo. 383
    XII.---Tortus in carcere uisitatur a S. Dunstano. ibid.
    XIII.---Iterum tortus securi percutitur. 384
    XIu.---Miraculis claret. Corpus eius Londonium transfertur. 385
    EIUSDEM SANCTI TRANSLATIO. 387
    I.---II.---Prefatio auctoris. ibid.
    III.---S. Elphegi mortis auctores puniuntur. ibid.
    Iu.---u.---Translationis occasio. Fit curante Cnuto rege. 388
    uI.---Sepulcrum a duobus monachis aperitur. Corpus incorruptum inuenitur. 389
    uII.---uIII.---Transfertur. Regis erga martyrem deuotio. 390
    IX.---Elphegus Cantuarie suscipitur. Locatur in ecclesia S Saluatoris. 391
    X.---Claret miraculis. Translationis festum. 392

BARTHOLOMAEUS ABBAS MAIORIS MONASTERII.
    Notitia historica. 393
    EPISTOLA B. BARTHOLOMAEI AD ERNALDUM EPISCOPUM CENOMANNENSEM. 403
    Appendix de rebus gestis in Maiori Monasterio seculo XI. ibid.

BERNARDUS COMES BISULDUNENSIS.
    EPISTOLA AD BERNARDUM ABBATEM MASSILIENSEM, ad eliminandam ex Riuipullensi monasterio simoniam, orat ut illud per suos monachos regendum suscipiat. 419
    DIPLOMA quo Riuipullensem abbatiam monasterio Massiliensi S. uictoris subiicit. 421

ANASTASIUS MONACHUS ET EREMITA.
    uita, auctore Galtero. 423
    Obseruationes preuie. ibid.
    Incipit prologus. 425
    Incipit uita gloriosi Anastasii. 427
    Appendix ad uitam S. Anastasii.---De inuentione corporis S. Anastasii. 431
    S. ANASTASII EPISTOLA AD GERALDUM ABBATEM, de ueritate corporis et sanguinis Christi Domini. 433

SANCTUS ANSELMUS, LUCENSIS EPISCOPUS.
    Notitia historica et litteraria. 435
    uita sancti Anselmi. 443
    Obseruationes preuie. ibid.
    LIBRI DUO CONTRA GUIBERTUM ANTIPAPAM. 445
    COLLECTANEA. 475
    De S. Anselmi canonum Collectione Maii monitum. 485
     Sancti Anselmi Collectio canonica in libros XII distributa. 485
    Incipiunt capitula libri primi, qui est de primatu et excellentia Romane Ecclesie. ibid.
    Capitula libri secundi, qui est de primatu Romane Ecclesie et libertate appellationis. 489
    Capitula libri tertii, qui est de ordine accusandi, testificandi, et iudicandi. 493
    Capitula libri quarti, qui est de auctoritate priuilegiorum. 499
    Capitula libri quinti, qui est de iure et ordinatione ac statu Ecclesiarum. 501
    Capitula libri sexti, qui est de electione et ordinatione et de omni potestate siue statu episcoporum. 503
    Capitula libri septimi, qui est de ordinatione presbyterorum, diaconorum, et reliquorum ordinum. 511
    Capitula libri octaui, qui est de lapsis. 519
    Capitula libri noni, qui est de sacramentis. ibid.
    Capitula libri decimi, qui est de coniugiis. 523
    Capitula libri undecimi, qui est de penitentia. 525
    Capitula libri duodecimi, qui est de excommunicatione. 529
    Capitula libri decimi tertii, qui est de uindicta et persecutione iusta. 533
    Auctores et libri qui in Anselmi Decreto eiusque interdum additamentis laudantur, hi fere sunt. ibid.
    AD OPERA S. ANSELMI LUCENSIS APPENDICES.
    Appendix prima De sancti Anselmi Lucensis Collectione Dissertatio. 535
    De codice Anselmiano, qui in sacrosancte basilice uaticane bibliotheca asseruatur. 551
    LIB. I.---De potestate et primatu apostolice sedis. 555
    LIB. II.---De prelatorum electione. 557
    LIB. III.---De consecrandis ecclesiis et earum ritibus. 558
    LIB. Iu.---De sedibus episcoporum et de auctoritate predicationis. 560
    LIB. u.---De excommunicatione. 561
    LIB. uI.---De accusatione. 563
    LIB. uI bis.---De iudiciis et iudicibus. 564
    LIB. uII.---De unitate Ecclesie. 565
    LIB. uIII. De coniugio et adulterio et consanguinitate. 566
    LIB. IX.---De raptoribus et furibus. 568
    Appendix secunda. 567
    Opuscula spuria. ibid.
    F. P. Luce Waddingi ordinis Minorum ad sequentia opuscula premonitio. ibid.
    I.---Meditatio in orationem Dominicam. 569
    II.---Meditatio de salutatione B. u. Marie, scilicet Aue Maria. 577
    III.---Meditatio super Salue Regina, etc. 583
    Iu.---Meditationes de Gestis D. N. Iesu Christi. 589
    u.---Meditationes alie. De gestis Domini nostri Iesu Christi, et maxime de passione ipsius. 601
    Appendix tertia.---Priuilegia Ecclesie Lucensi tempore S. Anselmi a Mathilde comitissa concessa. 629

UDALRICUS CLUNIACENSIS MONACHUS.
    Udalrici etas, patria, natales, res geste. 633
    ANTIQUIORES CONSUETUDINES CLUNIACENSIS MONASTERII. 635
    Epistola nuncupatoria. ibid.
    Index capitum. 639
    LIBER PRIMUS. 643
    CAP. I.---Quomodo Testamentum legatur utrumque. ibid.
    CAP. II.---De nocturnis et omnibus horis regularibus; si quid eis plus sit additum quam quod sanctus constituit Benedictus. 645
    CAP. III.---De psalmodia que solet dici preter horas regulares. 646
    CAP. Iu.---De eo, quibus ex causis, et quando per uices psalmodia minuatur. 647
    CAP. u. De collectis et uersiculis que psalmodiam sequuntur, et quantitate letanie. 648
    CAP. uI.---De missarum solemniis; et 1o de maiore missa priuatis diebus. 651
    CAP. uII.---Pro quibus dicuntur collecte in missa pro defunctis. 652
    CAP. uIII.---De maiore missa in diebus Dominicis. 653
    CAP. IX.---Item de missa matutinali in diebus Dominicis. ibid.
    CAP. X.---De processione Dominicali. ibid.
    CAP. XI.---De diuersitate solemnitatum. 654
    CAP. XII.---De cena Domini. 656
    CAP. XIII.---De Parasceue. 661
     CAP. XIu.---De Sabbato sancto. 663
    CAP. Xu.---De ipsa nocte, uel die Resurrectionis Domini. 664
    CAP. XuI.---De secunda feria et diebus maioris septimane. 665
    CAP. XuII.---De die octauo, et quomodo de cetero ad omnes horas cantatur alleluia. 666
    CAP. XuIII.---De secunda feria post octauas Pasche; et quod tunc nonnulle consuetudines inchoantur. ibid.
    CAP. XIX.---De tertia hebdomada post Pascha, et de ceteris usque ad Ascensionem Domini. 668
    CAP. XX.---De festiuitatibus sanctorum que eueniunt a Pascha usque ad Pentecostes. 669
    CAP. XXI.---De rogationibus. ibid.
    CAP. XXII.---De Ascensione Domini. 670
    CAP. XXIII. De uigilia Pentecosten. 671
    CAP. XXIu. De ipso die Pentecostes, et ea que sequitur Septimana. ibid.
    CAP. XXu.---De octauo die Pentecostes. 672
    CAP. XXuI.---De Septimana sequente post octauas Pentecostes. 673
    CAP. XXuII.---De ieiunio Quatuor Temporum in mense Iunio. ibid.
    CAP. XXuIII.---De festis sanctorum uenientibus post Pentecosten. 674
    CAP. XXIX. De ieiuniis que fieri solent quarta et sexta feria.
    CAP. XXX.---De opere manuum. 675
    CAP. XXXI.---De Dominica tertia post Pentecosten, et septimana. 677
    CAP. XXXII.---De Natiuitate S. Ioannis Baptiste. 679
    CAP. XXXIII.---De Natali apostolorum Petri et Pauli. 680
    CAP. XXXIu.---De translatione S. Patris Benedicti. 682
    CAP. XXXu.---De benedictione uuarum et aliorum fructuum. 683
    CAP. XXXuI.---De Assumptione S. Marie. ibid.
    CAP. XXXuII.---De eo quod cantatur in Septembri. 684
    CAP. XXXuIII.---De Exaltatione S. Crucis. ibid.
    CAP. XXXIX.---De eo quod ab idibus Septembris semel comeditur. 685
    CAP. XL.---De consuetudinibus incipientibus a Kalendis Octobris usque ad Kalendas Nouembris. ibid.
    CAP. XLI.---De consuetudinibus in Nouembri. 686
    CAP. XLII.---De festiuitate Omnium Sanctorum, et recordatione omnium Fidelium defunctorum. 688
    CAP. XLIII.---De festiuitate sancti Martini, et consuetudinibus que tunc inchoantur. 689
    CAP. XLIu.---De aduentu Domini. 690
    CAP. XLu.---De septimana ieiunii Quatuor Temporum. ibid.
    CAP. XLuI.---De uigilia et de die Natali Domini. 691
    CAP. XLuII.---De octauis natalis Domini et Epiphania. 693
    CAP. XLuIII.---De Purificatione S. Marie. 695
    CAP. XLIX.---De Septuagesima et Quadragesima. 696
    CAP. L.---De capite ieiunii, et de Quadragesima. ibid.
    CAP. LI. De Dominicis diebus Quadragesime. 696
    CAP. LII. De secunda feria Quadragesime. 697
    CAP. LIII.---De ieiunio Quatuor Temporum in mense Martio. ibid.
    CAP. LIu.---De Passione Domini, et Ramis Palmarum. 698
    CAP. Lu.---De festiuitatibus que in Quadragesima eueniunt. 699
    LIBER SECUNDUS.---De disciplina regulari. ibid.
    Prefatio. ibid.
    CAP. I.---De diuersitate nouitiorum. 700
    CAP. II.---Quomodo se habeant in cella nouitiorum. 701
    CAP. III.---De silentio, et in quibus officinis. 703
    CAP. Iu.---De signis loquendi. ibid.
    CAP. u.---Quomodo se frater leuet ad nocturnos. 705
    CAP. uI. De excessibus pro quibus ueniam petit. ibid.
    CAP. uII.---Quomodo se habeat ad horas regulares. ibid.
    CAP. uIII.---Quomodo laternam ligneam portare debeat ad nocturnos. 706
    CAP. IX.---Qua disciplina recollocatus iaceat in lecto. ibid.
    CAP. X.---Quomodo surgat mane, uel quid statim faciat. ibid.
    CAP. XI.---Quomodo sedeat, uel incedat. 706
    CAP. XII.---Quomodo ueniat ad confessionem. ibid.
    CAP. XIII.---Quomodo, uel quando pannos suos induat. 707
    CAP. XIu.---Si coctus est, qua hora coctionem suam uideat. ibid.
    CAP. Xu.---Quomodo pannos suos lauet. ibid.
     CAP. XuI.---Quomodo de regulari hora non exeat, nisi pro ineuitabili necessitate. 708
    CAP. XuII. Quomodo se preparat ad capitulum, uel quid faciat si est sibi conscius ullius. ibid.
    CAP. XuIII.---De culpa leuiore. ibid.
    CAP. XIX.---Ubicunque steterit, quomodo stare debeat. 709
    CAP. XX.---De his que non licet facere nisi ad horam loquendi. ibid.
    CAP. XXI.---De minutione sanguinis. ibid.
    CAP. XXII.---Qua disciplina in ecclesia maneat ad solemnia missarum. 710
    CAP. XXIII.---Qua disciplina maneat in refectorio. 711
    CAP. XXIu. De habitatione sua et post prandium et post cenam. 712
    CAP. XXu.---Qua disciplina se post completorium est collocaturus. ibid.
    CAP. XXuI.---De confessione et petitione nouitiorum. ibid.
    CAP. XXuII.---De benedictione nouitiorum. 713
    CAP. XXuIII.---De habitatione illorum in illo triduo post benedictionem. ibid.
    CAP. XXIX.---De hebdomadario cantore, et de eo qui notatus est ad inuitatorium imponendum, uel ad aliquam lectionem, uel aliquod responsorium. 714
    CAP. XXX.---De sacerdote hebdomadario. 715
    CAP. XXXI.---De subdiacono, et de cantoribus gradualis, uel alleluia, et tractus. 725
    CAP. XXXII.---De diacono. ibid.
    CAP. XXXIII.---De seruitoribus ecclesie, et de his quos appellamus ministros altaris. ibid.
    CAP. XXXIu.---De lectore ad mensam. ibid.
    CAP. XXXu.---De coquis. 726
    CAP. XXXuI.---De utensilibus coquine. 729
    CAP. XXXuII.---De his qui faciunt mandatum. 730
    LIBER TERTIUS.---Pro singulis obedientiis. 732
    Prefatio. ibid.
    CAP. I.---De electione abbatis. ibid.
    CAP. II.---De domno abbate. 733
    CAP. III.---De grauiori culpa, et aliis generibus culparum. 734
    CAP. Iu.---De priore maiore. 737
    CAP. u.---De decanis qui sunt uillarum prouisores. 738
    CAP. uI.---De priore claustrali. 740
    CAP. uII.---De circatoribus. 741
    CAP. uIII.---De pueris et eorum magistris. ibid.
    CAP. IX.---De custodia iuuenum. 747
    CAP. X.---De precentore et armario. 748
    CAP. XI.---De camerario. 751
    CAP. XII.---De apocrisiario. 753
    CAP. XIII.---De hostiis quomodo fiant. 757
    CAP. XIu.---De corporalibus abluendis. 758
    CAP. Xu.---De reliquiis sanctorum; quomodo prosequantur siue recipiantur. ibid.
    CAP. XuI.---De rasura fratrum. 759
    CAP. XuII.---De balneis. ibid.
    CAP. XuIII.---De cellario. ibid.
    CAP. XIX.---De custode uini. 762
    CAP. XX---De hortulano. 763
    CAP. XXI.---De refectorario. ibid.
    CAP. XXII.---De custode hospitii. 764
    CAP. XXIII.---De stabulario. 765
    CAP. XXIu.---De eleemosynario. ibid.
    CAP. XXu.---De infirmario. 767
    CAP. XXuI.---De famulis ad domum infirmorum pertinentibus. 769
    CAP. XXuII.---De infirmis. ibid.
    CAP. XXuIII.---De unctione cuiusque fratris. 770
    CAP. XXIX.---Quid agendum est in fine exitus. 771
    CAP. XXX.---Si quis obierit in aliqua cella. 775
    CAP. XXXI.---Quid agatur pro quolibet fratre in singulis obedientiis. 776
    CAP. XXXII.---De obitu domni abbatis. ibid.
    CAP. XXXIII.---De eo qui in Quadragesima obierit, et peliendus est in XII lectionibus. ibid.

uILLELMUS CALCULUS GEMMETICENSIS MONACHUS.
    Notitia historica. 777
    HISTORIAE NORTHMANNORUM LIBRI OCTO. 779
    Epistola ad Willelmum orthodoxum Anglorum regem de Northmannorum ducum gestis. ibid.
    LIBER PRIMUS.---Quomodo Hastingus oppressit Neustriam ante aduentum Rollonis. 781
    CAPUT I.---Quomodo fortitudo Francorum, que diu uiguerat, immutata sit, unde et ipsi feritati paganorum minus resistere ualuerunt. ibid.
     CAP. II.---De tribus partibus orbis terre, et in qua earum sit Dacia et de situ ipsius. ibid.
    CAP. III.---De origine Gothorum, et ubi primum habitauerunt. ibid.
    CAP. Iu.---Quod Dani de Gothorum progenie descendant, et quare dicantur Dani uel Northmanni, et cur eadem gens sic multiplicetur. 783
    CAP. u.---Quomodo Bier, filius Lothroci regis Dacie expulsus est de patria more solito, cum Hastingo pedagogo suo. 784
    CAP. uI.---Quomodo uenerunt in regnum Francorum et uermandensem pagum prius depopulati sunt. ibid.
    CAP. uII.---De excidio Neustrie, que ab Aurelianensi urbe per transuersum Lutetiam usque Parisiorum pertingit. 785
    CAP. uIII.---Quomodo destructa sit urbs Parisius et Beluacus, nec non Pictauis et alie contigue urbes ab ipso Oceani littore, orientem uersus, usque Aruernum. ibid.
    CAP. IX.---Quod postquam Francia paganorum oppressione afflicta est fere XXX annis; Hastingus nauigans Romam, ut eam subderet Bier domino suo, tempestate compulsus, appulit Lunis urbem Italie. 786
    CAP. X.---Quomodo, Hastingus reputans Lunis esse Romam, quia ui non poterat, dolo cepit eam, et destruxit. ibid.
    CAP. XI.---Quod pagani, comperientes illam urbem non esse Romam, diuisi sunt, et Bier uolens redire Danamarcham apud Frisiam obiit; Hastingus uero pacificatus cum Carolo rege, accepit ab eo loco stipendii urbem Cartis, in qua et habitauit. 787
    LIBER SECUNDUS.---Continens gesta Rollonis, primi ducis Northmannie. 787
    CAP. I.---De nobilitate et uirtute patris Rollonis, et quomodo iuuenes Dacie, qui descripti erant iussu regis ut expellerentur, uenerunt ad Rollonem et Gurim fratrem suum, ut ferrent illis auxilium contra regem. ibid.
    CAP. II.---Quomodo Rollone rebellante contra regem per quinquennium, rex ab eo pacem expetit dolose. 789
    CAP. III.---Quomodo rex aggressus est noctu ciuitates Rollonis, et de morte Gurim fratris eius et de aduentu Rollonis in Scanzam insulam cum sex nauibus.
    CAP. Iu.---De admonitione facta in somnis Rolloni ut Angliam peteret, et de uictoria eius de Anglis 790
    CAP. u.---De somnio eius et de expositione ipsius somnii a quodam Christiano facta 791
    CAP. uI.---De Alstemo rege Anglorum Christianissimo, cum quo iniit Rollo fedus indissolubilis amicitie. 792
    CAP. uII.---De tempestate quam passus est Rollo, cum in regnum Francorum de Anglia nauigaret, et quomodo littoribus Walgrorum appulit. 793
    CAP. uIII.---Quomodo Rollo deuicit Walgrenses rebellantes et Rainerium Hainaucensem ducem et Radeboldum principem Frisie; et de XII nauibus onustis uictu et totidem armato milite plenis, quas Alstemus rex Anglorum sibi misit, dum inibi moraretur. 794
    CAP. IX.---Quomodo anno incarnati uerbi 876, Gemmetias uenit, deinde Rothomagum; et de pace quam Franco archiepiscopus petiuit ab eo et accepit 796
    CAP. X.---Quomodo Rollo cum suis per alueum Sequane ueniens Archas, que Hasdans dicitur, ibi composuit quoddam castrum ubi pugnauit contra Francos; et, plurimis occisis, Rainaldum ducem illorum in fugam uertit; et de subuersione Mellenti castri. ibid.
    CAP. XI.---Qua fallacia Tetboldus comes Carnotenam urbem ab Hastingo emit, et quomodo ipse Hastingus omnibus distractis peregre profectus disparuit. 797
    CAP. XII.---Bellum iterum Ragenoldi principis Francie cum Rollone, et de morte ipsius, et de annua obsidione urbis Parisius, et de destructione urbis Baiocas, in qua cepit quandam uirginem nomine Popam, ex qua genuit Willelmum et Gerloc sororem eius, et quomodo exercitus eius trucidauit ciues Ebroice ciuitatis, ipso tamen cum quibusdam Parisius obsidente. ibid.
    CAP. XIII.---De Elstanno  rege Anglorum, qui per legatos petiit auxilium eius contra rebelles et accepit. Et quod Rollo inde rediens, subiugatis Anglis, ad uotum regis, maximis ditatus donis et auxiliis, diuidens comites exercitus sui, alios alueo Sequane, alios Ligeris, alios  Gerunde, interiacentes prouincias predaturos celeri nauigatione direxit. 798
    CAP. XIu.---Quod Carolus audiens reditum Rollonis, pacem ab eo trium mensium petens accepit; quo termino finito, Rollo suos usque Burgundiam predaturos circumquaque misit. ibid.
    CAP. Xu.---Quomodo dum obsideret urbem Cartis, Richardus, dux Burgundionum, cum suo et Francorum exercitu in eum irruit: quo fortiter resitente, Antelmus episcopus ex urbe cum armatis inopinate prosiliens, sancte Dei Genitricis tunicam ferens, eum a tergo inuasit. Cessit itaque Rollo non Burgundionibus sed diuine uirtuti. 799
    CAP. XuI.---De parte exercitus, que in quemdam montem subiit, et de Ebulo Pictauensi comite; qualiter in domo fullonis latuit propter Northmannos. ibid.
    CAP. XuII.---Quod Rollo furiis succenso et acriori oppressione Franciam demoliente, Carolus rex filiam suam dedit ei et maritimam terram ab Epte flumine usque ad Britannicos limites et ipsam Britanniam unde uiueret, quia predata terra erat et deserta , ea tamen conditione, ut Christianus fieret et quod rex et Robertus dux Francie et ceteri proceres et episcopi iurauerunt eamdem terram Rolloni et heredibus eius in perpetuum possidendam; et quod Rollo nolens osculari pedem regis, iussit cuidam militi suo ut eum oscularetur. 800
    CAP. XuIII.---Quod anno incarnati uerbi 912 baptizatus est Rollo et exercitus eius, et quod uenerabilioribus ecclesiis sue prouincie dedit partem terre, antequam suis eam diuideret satrapis; et de Brenneual quam dedit sancto Dionysio Areopagite. 801
    CAP. XIX.---Quomodo diuisit terram suis hominibus et ecclesias destructas et muros ciuitatum redificauit; et de Britonibus quos sibi rebellantes subiugauit. ibid.
    CAP. XX.---De lege quam statuit, ut nullus assensum preberet furi, et de rustico et uxore eius quos affigi patibulo propter cultrum et uomerem furatum precepit, 802
    CAP. XXI.---De duobus militibus Caroli regis quos fecit puniri. ibid.
    CAP. XXII.---Quod mortua uxore eius absque liberis, iterum Popam, quam ante baptismum habuerat, sibi copulauit, et de fidelitate quam fecit Northmannos et Britones iurare Willelmo filio suo, et de morte eius. 803
    LIBER TERTIUS.---De secundo duce Willelmo filio Rollonis. 803
    CAP. I.---De honestate morum Willelmi ducis et quod Franci inuidebant ei, quod in circuitu dilataret terminos ducatus sui, et quomodo Berengerium et Alannum, Britonum comites, sibi rebellantes deuicit. ibid.
    CAP. II.---Quomodo quidam Northmannorum duce Riulfo quodam perfido, uolentes eum funditus a regno extrudere, dum obsiderent suburbana Rothomagensis urbis, ab eo cum parua manu militum sunt deuicti in loco qui hactenus dicitur Pratum belli; et quod dum a bello uictor rediret, cognouit sibi ex Sprota nobilissima puella filium natum apud Fiscannum, quem Richardum iussit in baptismate uocari. 803
    CAP. III.---Quod multi comites et duces exterarum regionum, exciti fama bonitatis et uirtutis eius, frequentabant curiam eius et maxime Hugo Magnus dux Francorum, et Willelmus comes Pictauorum et Herbertus uiromandorum; quorum Willelmus sororem eius Gerloc sibi coniugem petiit et accepit, Herbertus uero filiam suam hortatu Hugonis Magni ipsi per coniugium sociauit. 805
    CAP. Iu.---Quomodo rogatu Elstanni regis Anglorum, restituit paterno regno Ludouicum, eumque fauente Hugone Magno cum episcopis et ceteris Francorum primoribus, sancto inunctum oleo diademate regio insigniuit; et quod Franci post quinquennium iterum in ipsum conspirantes, moliti sunt eum a regno expellere. ibid.
    CAP. u.---Quomodo Ludouicus necessitate compulsus, uolens inire fedus amicitie cum Henrico Trans-Rhenano rege, noluit eidem rex acquiescere, nisi mediante Willelmo Northmannorum marchione. Unde Ludouicus ducem suppliciter expetens, per ipsum quod querebat fedus et auxilium apud Henricum regem obtinuit. 806
    CAP. uI.---Quomodo dux Willelmus, dum a colloquio regum rediret, rogatu Ludouici filium eius ex sacro fonte apud Laudunum suscepit, cui nomen impositum est Lotharius. ibid.
    CAP. uII.---Qua occasione dux Willelmus restaurauit  cenobium Gemmeticense, a paganis antea destructum. 807
    CAP. uIII.---De duodecim monachis cum suo abbate Martino a cenobio Sancti Cypriani sumptis, quos comitissa Pictauensis soror ipsius ducis ei misit secundum petitionem suam, ut eos supradicto loco subrogaret; et quomodo dux monachus fieri uolens prohibitus est ab ipso abbate; et de fidelitate quam fecit iurare Northmannos et Britones Richardo filio suo. ibid.
    CAP. IX.---Quomodo Heroldus , rex Danorum, a filio suo Sueno de regno pulsus, cum 60 nauibus Northmanniam petens, a duce Willelmo cum honore congruo susceptus est, Constantiensi comitatu ad presidium ei ab ipso duce concesso. 808
    CAP. X.---Quomodo dux Willelmus, compassus calamitati Herluini comitis, castrum Monasterioli ab Arnulpho Flandrensi sibi ablatum obsidione cingens cepit, illudque Herluino reddidit ibid.
    CAP. XI.---Quomodo Arnulphus de ablato municipio tristis mandauit uerbis pacificis in dolo Willelmo duci, ut Pinchiniacum ueniret, cum ipso de federe amicitie tractaturus. 809
    CAP. XII.---Quomodo quatuor traditores, scilicet Henricus, Balzo, Robertus et Riulfus, in quadam insula Somne fluuii ipsum ducem iussi Arnulphi interemerunt; et de claue argentea inuenta in strophio eius, sub qua seruabat in scrinio cucullam et stamineam monachilem; et quomodo corpus eius relatum est Rothomagum. 809
    LIBER QUARTUS.---De primo Richardo, filio Willelmi ducis. ibid.
    CAP. I.---Quod Richardus adhuc puer Willelmo patri suo successit. ibid.
    CAP. II.---Quod Ludouicus rex Francorum, Rothomagum ueniens et Richardum puerum secum fraudulenter in Franciam ducens, ducatum Northmannie iuri proprio, quasi tutor pueri subdidit. 811
    CAP. III.---Quod Ludouicus muneribus Arnulphi cecatus, Richardo puero duci Northmannorum adurere poplites minatus est. ibid.
    CAP. Iu.---Qua cautela Osmundus procurator ipsius pueri eum ab arcta custodia liberauit et a Lauduno Clauato exemptum, Siluanectis usque ad Bernardum comitem auunculum ipsius perduxit. 812
    CAP. u.---Quomodo Bernardus Danus consilium Hugonis Magni, quod Ludouico contra Northmannos dederat, sapienter annichilauit. 813
    CAP. uI.---Quod Ludouicus Rothomagum ueniens susceptus est a Bernardo Dano et ceteris ciuibus, et quod eius iussione Hugo Magnus cessauit a deuastatione Northmannie. ibid.
    CAP. uII.---Quomodo industria Bernardi Dani, agente Heroldo rege Danorum, Ludouicus rex Francorum captus Rothomagensi urbe sub arcta custodia retentus est. 814
    CAP. uIII.---Quod Gerberga regina auxilium petens ab Henrico patre suo Transrhenano rege contra Northmannos, non impetrauit; quapropter filium suum et duos episcopos obsides pro Ludouico rege coniuge suo dedit. 815
    CAP. IX.---Quomodo Northmanni reduxerunt dominum suum Richardum de Francia, et quod obsides redditi sunt; et de reditu Heroldi in Danamarcham. 816
    CAP. X.---Quod Hugo Magnus filiam suam Emmam Richardo duci despondit, unde Ludouicus rex et Arnulphus comes Flandrensis perterriti auxilium Othonis regis petierunt contra Hugonem Magnum et Richardum ducem, et quod Otho, depopulata terra Hugonis Magni, Rothomagum aggressus est expugnare. ibid.
    CAP. XI.---Quam turpiter Otho imperator et Ludouicus rex et Arnulphus Flandrensis ab obsidione Rothomagi fugerunt; et de morte ipsius Ludouici cui successit Lotharius filius eius. 817
    CAP. XII.---Quod Hugo Magnus ad extrema ueniens filium suum Hugonem patrocinio ducis Richardi commendauit; et quod idem dux filiam predicti Hugonis Emmam post mortem patris uxorem accepit. ibid.
    CAP. XIII.---Quod consilium Thebaldus comes Carnotensis dedit Gerberge regine contra Richardum ducem, et quomodo eadem fraus a duobus militibus ipsius Thebaldi duci detecta est. 818
    CAP. XIu.---Quomodo rex Lotharius congregatis  inimicis Richardi ducis, uidelicet Balduino comite Flandrensi, Gaufrido Andegauensi, Thebaldo Carnotensi, illum uoluit decipere, sed non potuit. 818
    CAP. Xu.---Quod rex Lotharius urbem Ebroicam capiens Thebaldo tradidit; et quomodo dux Richardus Carnotensem comitatum et Dunensem uastauerit; et quod Thebaldus ad Ermentrudis uillam cum exercitu ueniens, ignominiose inde, agente duce, cum magno damno aufugit. 819
    CAP. XuI.---Quod Richardus dux auxilium Heraldi regis Danorum contra Francos petiit et efficaciter impetrauit. 820
    CAP. XuII.---Quod necessitate compulsi rex Lotharius et Thebaldus, omnia que duci Richardo diripuerant, integre restituerunt et de conuersione paganorum ipsius hortatu. ibid.
    CAP. XuIII.---Quod mortua uxore sua Emma absque liberis, idem dux duxit Gunnorem et de progenie ipsius ducis. 821
    CAP. XIX.---Quomodo dux Richardus apud Fiscannum ecclesiam in honorem sancte Trinitatis construens, diuersis ornamentis decorauit et de abbatiis S. Michelis de Monte et S. Audeni, quas restaurauit, et quod, mortuo Lothario, Hugo Capet rex eleuatur, cui etiam post aliquantum temporis defuncto successit Robertus filius eius. ibid.
    CAP. XX.---Quod dux Richardus ad extrema ueniens Richardum filium suum Northmannis prefecit et de morte eius apud Fiscannum. 822
    LIBER QUINTUS.---De secundo Richardo duce, filio Richardi superioris. 823
    CAP. I.---De honesta conuersatione secundi Richardi, tam in secularibus quam in diuinis negotiis. ibid.
    CAP. II.---Quam sapienter repressit unanimem coniurationem rusticorum, quam contra pacem patrie moliebantur. ibid.
    CAP. III.---De rebellione Willelmi naturalis fratris ipsius ducis, cui dederat Oximensem comitatum, et quomodo idem Willelmus captus et frater postea reconciliatus, Ocensem comitatum ab ipso duce dono accepit, cum Lezscenina; et de filiis eiusdem Willelmi. 824
    CAP. Iu.---Quod Eldredus  rex Anglie, qui Emmam sororem ducis duxerat, misit exercitum ad subiugandum sibi Northmanniam; et quomodo Nicellus Constantiniensis eos usque ad internecionem deuicit. 825
    CAP. u.---Quod Gaufridus Britannorum comes sororem ducis Richardi nomine Haduis petiit uxorem et accepit, de qua genuit Alannum et Eudonem. 826
    CAP. uI.---De crudelitate Eldredi regis Anglorum in Danos, qui pacifice secum in Anglia commanebant, et de quibusdam iuuenibus eiusdem gentis, qui euadentes regi Danamarche Sueno mortem propinquorum nuntiauerunt. ibid.
    CAP. uII.---Quod Suenus rex congregato exercitu ad Eboracum comitatum appellens, inde dimisso exercitu ad Richardum ducem Northmannie petende pacis gratia cum nonnullis nauibus Rothomagum uenit; et de pacto quod inter Northmannos et Danos firmatum est. Et quod Ploracenses et Cantuarii et Lundonienses eidem regi se tradiderunt, et de fuga Eldredi regis cum uxore et filiis ad Richardum ducem Northmannorum. 827
    CAP. uIII.---De morte Sueni regis apud Lundonium et quod Chunutus filius eius patri succedens, iterum exercitum contra Anglos mouit, et de redditu Eldredi in Angliam et de uictoria Danorum apud Auxendunum. 828
    CAP. IX.---Quod mortuo Eldredo rege Anglorum, Chunutus rex Danorum Emmam uxorem eius duxit et ex ea genuit Hardechunutum, qui postmodum ei successit. ibid.
    CAP. X.---De discordia inter Richardum ducem et Odonem comitem Carnotensem, propter castrum Dorcasinum; et quod idem dux castrum Tegularias super Arue fluuium firmauit; et quomodo Northmanni Odonem et duos comites adiutores eius uicerunt. 829
    CAP. XI.---Quod duo reges pagani ex transmarinis partibus uenerunt ad auxilium Richardi ducis contra Francos. ibid.
    CAP. XII.---Quod Robertus rex Francorum timore predictorum regum concordiam fecerit inter ducem Richardum et Odonem. 830
    CAP. XIII.---Quod Richardus dux uxorem duxit Iudith  sororem Goiffredi comitis Britannorum et de prole quam ex ea genuit. 831
    CAP. XIu.---Quomodo Robertus rex Francorum auxilio Richardi ducis reddidit Burchardo castrum Milidunum. ibid.
    CAP. Xu.---Quod auxilio Richardi ducis Robertus rex Francorum ducatum Burgundie, quem Henricus dux eiusdem sibi moriens reliquerat, inuitis Burgundionibus adeptus est. 832
    CAP. XuI.---Quod Rainaldus trans Saone fluuium comes Burgundionum duxit filiam Richardi ducis Adheliz. ibid.
    LIBER SEXTUS.---De tertio Richardo et Roberto fratre eius, filiis uidelicet secundi Richardi. 833
    CAP. I.---Quod Richardus tertius, licet paulisper in regimine ducatus fuerit, bonitatem tamen patris imitatus est. ibid.
    CAP. II.---De discordia inter ipsum et Robertum fratrem suum, et de morte ipsius Richardi post factam concordiam. ibid.
    CAP. III.---Quod Robertus fratri suo Richardo successit, et de moribus eius, et de discordia inter ipsum et Robertum archiepiscopum. 835
    CAP. Iu.---Quod idem dux Robertus Willelmum de Belismo obsedit intra Alentium castrum, et ad deditionem cegit. ibid.
    CAP. u.---Quod Hugo Baiocensis episcopus, filius Rodulphi comitis, castrum Ibrilicum tenere uoluit, sed non potuit. 836
    CAP. uI.---Quod Balduinus comes Flandrensis filio suo Balduino filiam Roberti regis Francorum quesiuit et accepit, malo suo, nisi Robertus dux Northmannie sibi ferret auxilium; et de morte Roberti regis Francorum, cui successit Henricus filius eius. ibid.
    CAP. uII.---Quomodo idem dux iuuit Henricum regem Francorum contra Constantiam matrem suam. 837
    CAP. uIII.---Quod dux Robertus contra Alannum comitem Britannorum pergens, non longe a flumine Coisnon castrum Caruicas  condidit. 838
    CAP. IX.---De abbatia Becci et primo abbate et fundatore ipsius uenerabili Herluino, et de successore eius Anselmo. ibid.
    CAP. X.---De classe quam dux Robertus disposuit mittere in Angliam in adiutorium cognatorum suorum Edwardi et Aluredi, filiorum regis Edelredi. 844
    CAP. XI.---Quod partem eiusdem classis misit ad affligendam Britanniam, et de pace redintegrata inter ipsum et Alannum comitem Britannie. 845
    CAP. XII.---Quod Chunutus, rex Anglorum, obtulit per legatos suos Edwardo et Aluredo medietatem Anglici regni pro timore Roberti, ducis Northmannorum; et quod idem dux pergens Ierusalem, Willelmum filium suum quinquennem ducatui Northmannie prefecit. ibid.
    CAP. XIII.---Quod idem dux Robertus rediens ab Hierosolymis apud urbem Nicenam obiit in Christo. 846
    LIBER SEPTIMUS.---De Willelmo duce, qui Angliam armis subegit. 847
    CAP. I.---Quos labores Willelmus puer perpessus est in initio sui principatus, peruersitate quorumdam. ibid.
    CAP. II.---De Bello inter Tustinum de Bastenborc et Walchelinum de Ferrariis, et de morte Osberni, filii Herfasti. ibid.
    CAP. III.---Quomodo Rogerius de Bellomonte, filius Hunfridi de uetulis, patris iussione Rogerium de Teneio superauit. 848
    CAP. Iu.---Quod idem Rogerius abbatiam Protellis edificauit, et Adelinam filiam Waleranni comitis Mellenti duxit. 849
    CAP. u.---Quod Henricus rex Francorum castrum Tegularias a Northmannis pro pace sibi traditum combussit, nec non et Argentomum. 850
    CAP. uI.---Quod Turstenus Guz castrum Falesie contra Willelmum ducem tenere uoluit, sed non potuit; et de Richardo filio eiusdem. ibid.
    CAP. uII.---Quod Roberto archiepiscopo successit Malgerius filius secundi Richardi ex secunda coniuge Popia ; et de Willelmo Archacensi. 851
    CAP. uIII.---Quod mortuo Chunuto rege Anglorum  successit Heraldus filius eius, et de Edwardo adhuc exsule. ibid.
    CAP. IX.---De traditione Aluredi fratris Edwardi per Goduinum comitem et quod Hardechunutus filius Emme matris Edwardi successit Heraldo fratri suo, et Hardechunuto Edwardus qui duxit Editham filiam Goduini. 852
    CAP. X.---De crudelitate Willelmi Talauatii et de Willelmo fillo Geroii, qui monachus Becci factus est. ibid.
    CAP. XI.---Quod dux Richardus dedit duo municipia, Monasteriolum et Escalfoum, Geroio qui duxit Gislam filiam Tursteni de Monteforti. 853
    CAP. XII.---De Arnulfo filio Willelmi Talauatii et Oliuaro, fratre eius, monacho Beccensi. 854
    CAP. XIII.---Quod mortuo Arnulfo, Iuo patruus eius, episcopus Sagiensis, terram eius hereditario iure possedit. ibid.
    CAP. XIu.---De filiis Willelmi Sorengi, Richardo, Roberto et Auesgoto, quomodo digna morte interierunt. 855
    CAP. Xu.---De concilio quod Remis tenuit Leo papa et de increpatione ipsius in Iuonem episcopum Sagiensem, propter ecclesiam Sancti Geruasii combustam. 856
    CAP. XuI.---Quod Willelmus Talauatius frater Iuonis episcopi filiam suam Mabiliam Rogerio de Monte Gummeri cum terra sua dedit. ibid.
    CAP. XuII.---Quod mortuo Hugone episcopo Baiocensi, dux Willelmus Odonem fratrem suum uterinum subrogauit; et de bello apud ualedunas. 857
    CAP. XuIII.---Quomodo dux Wilelmus castella Alencium et Damfrontem que Goiffredus comes Andegauensis inuaserat, recepit. 858
    CAP. XIX.---Quod deposito Willelmo Werlenco comitatu Moritolii, Robertum uterinum fratrem suum subrogauit. 859
    CAP. XX.---De rebellione Willelmi Bucacii comitis Aucensis; et quod idem exsul ab Henrico rege Francorum comitatum Suessionicum dono accepit. ibid.
    CAP. XXI.---Quod dux Willelmus duxit Mathildem, filiam Balduini Flandrensis, neptem Henrici regis. 860
    CAP. XXII.---De monasteriis que edificata sunt in Northmannia tempore Willelmi ducis. ibid.
    CAP. XXIII.---De restauratione monasterii Sancti Ebrulfi apud Uticum per Willelmum Geroianum et Robertum et Hugonem de Grentemaislinio nepotes suos. 862
    CAP. XXIu.---Quod Malgerius archiepiscopus archiepiscopatum duci reddidit et ille Maurilium monachum subrogauit. 865
    CAP. XXu.---Quod dux Willelmus castrum Bretolium construens, Willelmo filio Osberni commisit et de uxore eiusdem. 866
    CAP. XXuI.---Que fuit causa ut duo cenobia Cadomi construerentur. ibid.
    CAP. XXuII.---Quod dux Willelmus urbem Cenomannicam et castrum Meduanum expugnauit et cepit. 867
    CAP. XXuIII.---Quomodo Henricus rex Francorum apud uadum Diue exercitum amisit et postea duci reconciliatus eidem castrum Tegularias reddidit. 868
    CAP. XXIX.---Quod delationibus quorumdam dux Willelmus aliquos de baronibus suis eiecit de Northmannia. ibid.
    CAP. XXX.---Quo tempore primum Northmanni in Apuliam perrexerunt et de principibus Northmannis quorum ducatu Apuli subacti sunt. 869
    CAP. XXXI.---Quod Heraldus duci Willelmo fidelitatem fecit, quam mortuo Edwardo rege periurus infregit. 870
    CAP. XXXII.---Quod dux Willelmus Iustinum  comitem in Angliam misit, qui ad regem Northwege timore Heraldi confugit. 871
    CAP. XXXIII.---De morte Chunam comitis Britannnorum. ibid.
    CAP. XXXIu.---De numero nauium quem dux Willelmus duxit in Angliam. 872
    CAP. XXXu.---Quod Heraldus tyrannus consilium matris sue et fratris, bellum contra Northmannos dissuadentium, spreuit. 873
    CAP. XXXuI.---Quomodo dux Northmannorum Willelmus Anglos sibi rebelles deuicit. ibid.
    CAP. XXXuII.---Quod Lundonienses se ei dederunt, et  quod sequenti Natali Domini Lundonie rex Anglorum effectus est et de abbatia de Bello. 874
    CAP. XXXuIII.---De redditu eius in Northmanniam et de morte Maurilii archiepiscopi cui successit Ioannes. ibid.
    CAP. XXXIX.---Quomodo Eustachius comes Bolonie repulsus est a castro Douera quod obsederat cum rex Willelmus esset in Northmannia. 876
    CAP. XL.---Quod latrunculi Anglie rebellionem parantes condiderunt castrum Dunelmum, et de excidio eorum. ibid.
    CAP. XLI.---Quomodo Briennus, filius Eudonis comitis minoris Britannie, deuicit duos filios Heraldi, cum exercitu regis Hibernie. 877
    CAP. XLII.---Quod rex Willelmus circuiens Angliam, castella plurima ad defensionem regni construxit. ibid.
    CAP. XLIII.---De morte Roberti Wiscardi ducis Apulie et de probitate eius et posteritatis et qua occasione Rogerius nepos eius factus est rex. 878
    CAP. XLIu.---De morte Willelmi regis Anglorum et ducis Northmannorum, et de sepultura eius apud Cadomum. 879
    LIBER OCTAuUS.---De Henrico I rege Anglorum et duce Northmannorum. 879
    CAP. I.---Prologus in gesta Henrici regis, in quo breuiter fratribus suis melior ostenditur. ibid.
    CAP. II.---Quod Willelmus frater Henrici, mortuo Wilelmo rege patre eorum, transiens in Angliam rex factus est et Robertus ducatum Northmannie adeptus est; et quod idem Robertus comitatum Constantiniensem dedit Henrico et postea abstulit. 881
    CAP. III.---De concordia que facta est inter Willelmum regem Anglorum et Robertum ducem Northmannie fratrem eius, et quomodo obsederunt Henricum fratrem suum in Monte Sancti Michelis. 881
    CAP. Iu.---Quod redeunte Willelmo rege in Angliam Henricus comitatum Constantiniensem in ditionem suam reuocauit. 882
    CAP. u.---Quod Cenomannenses aduertentes ducem Robertum occupatum plurimis perturbationibus in Northmannia, fecerunt sibi comitem Heliam filium Ioannis de Fleca. 883
    CAP. uI.---Quod assumpto Anselmo abbate Becci ad archiepiscopatum Cantuarie, Willelmus eiusdem loci monachus claustralis successit. ibid.
    CAP. uII.---Quod Robertus dux Northmannie, inuadiato ducatu suo Willelmo regi Anglorum fratri suo, Hierusalem perrexit. 884
    CAP. uIII.---De probitate ipsius Willelmi in negotiis regni et quod Ecclesiam Dei et seruos eius persecutus est. ibid.
    CAP. IX.---De morte eiusdem regis in Nouaforesta et quod Richardus frater eius antea ibidem mortuus fuerat et de causa mortis eorum secundum existimationem uulgi. 885
    CAP. X.---Quod Henricus frater ipsius ei successit, qui Mathildem filiam regis Scotie duxit in uxorem. 886
    CAP. XI.---Quod ex ea genuit filium nomine Willelmum et filiam que procedenti tempore nupsit Henrico imperatori Romanorum. 886
    CAP. XII.---Quod Robertus dux Northmannorum rediens ab Hierosolymis transiit in Angliam, uolens auferre regnum fratri suo, et quomodo concordati sunt. 887
    CAP. XIII.---Quod eadem pactione rupta, Henricus apud Tenerchebrai in bello eum cepit, et postea usque ad mortem cum regno Anglie ducatum Northmannie sapienter disposuit ibid.
    CAP. XIu.---De Sibylla uxore ducis Roberti et Willelmo filio eius et quomodo idem Willelmus factus est comes Flandrensium. 888
    CAP. Xu.---De Willelmo comite Herefordi et successione eius. 889
    CAP. XuI.---De morte Willelmi comitis Flandrie. 891
    CAP. XuII.---Quod mortuo Philippo rege Francorum successit Ludouicus filius eius, et de origine comitum Ebroicensium et eorum posteritate. 892
    CAP. XuIII.---De discordia inter Henricum regem et Amabricum comitem Ebroice ciuitatis ibid.
     CAP. XIX.---De bello inter Ludouicum regem Francorum et Henricum regem Anglorum. 892
    CAP. XX.---Quomodo, facta concordia cum Ludouico rege, rex Henricus rediit in Angliam, et de morte Willelmi filii sui. ibid.
    CAP. XXI.---De dissensione inter eumdem regem et Gualcrannum comitem Mellenti et quo fine terminata sit. ibid.
    CAP. XXII.---Qua sagacitate idem rex terram suam pacifice regebat. 893
    CAP. XXIII.---Quid de trapazetis per omnem fere Angliam deprauatis ob amorem iustitie fecit. 894
    CAP. XXIu.---De obitu Willelmi abbatis Beccensis et de bonitate uenerabilis Bosonis successoris sui. ibid.
    CAP. XXu.---Quod obeunte Henrico imperatore, rex Henricus filiam suam Mathildem imperatricem reductam in Angliam matrimonio copulauit Gaufrido duci Andegauensium, ex qua suscepit tres filios, Henricum, Gaufridum et Willelmum. 895
    CAP. XXuI.---Quomodo reges Francorum descendant de origine comitum Andegauensium. ibid.
    CAP. XXuII.---Quam deuote predicta imperatrix thesauros suos diuersis ecclesiis et inopibus, dum egrotaret, erogauit. 896
    CAP. XXuIII.---Quod dum desperaret poposcit regem ut Becci sepeliretur; et de affectu eius circa eamdem ecclesiam, et quod sospitati reddita sit. 897
    CAP. XXIX.---Quod Henricus rex duxit Adelizam, mortua Mathilde uxore sua et de liberis quos aliunde procreauit, quorum primogenitus fuit Robertus comes Glocestre, qui hereditatem Roberti filii Haimonis cum filia ipsius accepit. 898
    CAP. XXX.---Quod decedente Gaufrido Rothomagensi archiepiscopo, qui Willelmo dudum successerat, eamdem sedem adeptus est Hugo abbas Radingarum. 899
    CAP. XXXI.---De castellis que rex Henricus edificauit in ducatu Northmannie et quod pacem non solum in terra sua, uerum etiam in longinquis regionibus sua sapientia faciebat. ibid.
    CAP. XXXII.---De ecclesiis, uel de monasteriis que edificauit et de largitate eius in seruos Christi et de ceteris piis eius actibus. 900
    CAP. XXXIII.---De obitu eius, et quod corpus eius in Angliam delatum Radingis sepultum est. 901
    CAP. XXXIu.---De quatuor sororibus predicti regis, quarum Adela nupsit Stephano comiti Blesensi et de filiis ipsius Adele. 902
    CAP. XXXu.---Quod Rogerius de Monte Gummerici natus est ex una neptium Gunnoris comitisse, et de antecessoribus ipsius Rogerii. 904
    CAP. XXXuI.---Relatio quomodo ipsa Gunnor primo Richardi duci Northmannie copulata fuerit matrimonio. 905
    CAP. XXXuII.---Quomodo eadem comitissa sorores suas et neptes nobilioribus Northmannorum in coniugium tradidit, et de posteritate earumdem. ibid.
    CAP. XXXuIII.---Qua occasione Stephanus comes Moritoli nepos Henrici regis ei in regnum successit. 907
    CAP. XXXIX.---Quomodo Adela comitissa Blesensis habitum sanctimonialis et conuersationem Marciniaci, tempore domni Petri abbatis Cluniacensis, accepit; et quod secundo anno post mortem Henrici regis Anglorum fratris sui mortua est. 908
    CAP. XL.---De uento uehementi qui accidit ante mortem Henrici regis; et quod plurimi principum Anglici regni defuncti sunt ipso anno, uel sequenti, quo rex Henricus mortuus est. ibid.
    CAP. XLI.---De filiis Roberti comitis Mellenti et filiis Henrici fratres eius comitis Warwic. 908
    CAP. XLII.---De obitu domni Bosonis abbatis Beccensis, et de successore eius. 909
    Additamenta ad historiam Northmannorum. ibid.

uICTOR PAPA III.
    Notitia historica. 913
    Notitia altera. 917
    Notitia diplomatica. ibid.
    De gestis Desiderii abbatis Montis Casini, postmodum uictoris III pape. ibid.
     uICTORIS III EPISTOLAE. 961
    CONCIO AD SYNODUM BENEuENTANAM. 963
    DIALOGI. 965
    LIBER PRIMUS, in quo agitur de miraculis a S. Benedicto aliisue monachis in monasterio Casinensi ope diuina factis. 965
    LIBER SECUNDUS, in quo agitur de miraculis a sancto Benedicto aliisue monachis in monasterio Casinensi ope diuina factis. 981
    LIBER TERTIUS, qui est de miraculis alibi gestis. 1001
    EPITAPHIUM ABBATIS APOLLINARIS. 1017

GUILLELMUS APULUS.
    In Guillelmi Apuli pema Normannicum prefatio Ludouici Antonii Muratori. 1019
    Nobilissimo ac doctissimo Lodoico Balliolo Lonleii ac Sylleii cenobiarche dignissimo Ioannes Tiremeus, Hauteneus, Fisci in prouincia Rothomagensi patronus. S. 1021
    Godefridi Guillelmi Leibnitii prefatio. 1023
    HISTORICUM PeMA DE REBUS NORMANNORUM IN SICILIA, APULIA ET CALABRIA GESTIS, usque ad mortem Roberti Guiscardi ducis, scriptum ad filium Rogerium. 1027
    APPENDIX.---CHRONICON BREuE NORTMANNICUM. 1083
    Monitum Ludouici Antonii Muratorii. ibid.
    Incipit Chronicon Nortmannicum de rebus in Iapygia et Apulia gestis contra Grecos. ibid.

GAUFREDUS MALATERRA, MONACHUS BENEDICTINUS.
    HISTORIA SICULA. 1087
    Muratorii prefatio. ibid.
    Ioannis Baptiste Carusii breuis Notitia de Malaterra et eius historia. 1089
    Antonio Augustino archiepiscopo Tarraconensi optimo antistiti. 1091
    Dominicus a Portonariis de Ursinis Lectori. 1093
    Incipit liber. ibid.
    LIBER PRIMUS. ibid.
    CAPUT. I.---Primum sonat, que pars est Francie Northmannia. ibid.
    CAP. II.---Rholo duce dat piratas per mare Norueia. Hanc peruadunt. Rex occurrit, ut abinde arceat; bellum differt, fedus init, lit eorum dominus. 1101
    CAP. III.---De more Northmannice gentis ab Altauilla. ibid.
    CAP. Iu.---De Tancredo et prima, uel secunda uxore sua, et liberis. 1103
    CAP. u.---Qualiter primi filii Trancredi Guilielmus, et Drogo et Hunifredus, a Nortmannia digredientes, Apuliam uenerunt. 1103
    CAP. uI.---Qualiter primum principi Capuano seruientes ab ipso ad Salernitanum transierunt. 1104
    CAP. uII.---Qualiter cum Maniaco Greco ad Siciliam debellandam primo transierunt. ibid.
    CAP. uIII.---Qualiter Arduinus a Maniaco cesus sit. 1105
    CAP. IX.---Qualiter Melfa a Nortmannis edificata sit, et de legato a Grecis misso, et de primo congressu quem cum Grecis habuerunt. 1106
    CAP. X.---De secundo prelio sub Montepiloso. 1107
    CAP. XI.---De iunioribus filiis Tancredi, qui precedendentes fratres in Apulia subsecuti sunt. ibid.
    CAP. XII.---De morte Guilielmi comitis. 1108
    CAP. XIII.---De morte comitis Drogonis. ibid.
    CAP. XIu.---De Leone apostolico, qualiter a Nortmannis captus sit. 1109
    CAP. Xu.---Qualiter Leo papa a Nortmannis cum honore dimissus sit. ibid.
    CAP. XuI.---De Roberto Guiscardo, qualiter castrum Sancti Marci firmauit, et qualiter cum Sclauis pedes predatum iuit. 1110
    CAP. XuII.---De Roberto Guiscardo et Petro de Turra. 1111
    CAP. XuIII.---Qualiter Robertus Guiscardus comes Apulie factus sit. 1112
     CAP. XIX.---De Rogerio iuniore filio Tancredi. ibid.
    CAP. XX.---De Rogerio qui a Roberto Guiscardo inuitatus a Calabria in Apuliam uadit. 1113
    CAP. XXI.---Robertus Guiscardus et Rogerius cum exercitu Rhegium uadunt. 1113
    CAP. XXII.---Rogerius cum maxima preda Rhegium uenit. 1114
    CAP. XXIII.---Rogerius irato animo a Roberto Guiscardo recedit. ibid.
    CAP. XXIu.---Rogerius a Guilielmo fratre benigne suscipitur, et Scalea conceditur. ibid.
    CAP. XXu.---Rogerius comes equos furatur. 1115
    CAP. XXuI.---A Rogerio Malfitani capiuntur. ibid.
    CAP. XXuII.---Fames in Calabria fit. 1116
    CAP. XXuIII.---Calabri rebellantes castrum Leucastrense in dolo capiunt, pluribus ibi interfectis. 1117
    CAP. XXIX.---De pace facta inter Robertum Guiscardum et Rogerium fratrem suum. ibid.
    CAP. XXX.---Robertus Guiscardus uxorem Alberadam repudians Sigelgutam ducit, et Rogerius et Guiscardus reconciliantur. ibid.
    CAP. XXXI.---Robertus Guiscardus super Guilielmum fratrem suum, antequam nuptias celebret, uadit. ibid.
    CAP. XXXII.---Bellum apud S. Martinum cum Grecis a Rogerio fit. ibid.
    CAP. XXXIII.---In adiutorium Gaufredi fratris Robertus Guiscardus et Rogerius uadunt. 1118
    CAP. XXXIu.---Guillamato debellato utrique fratres Calabriam uadunt. ibid.
    CAP. XXXu.---Robertus Guiscardus dux efficitur. ibid.
    CAP. XXXuI.---Guiscardo apud Rhegium remanente, Rogerius castra Calabrie expugnat 1119
    CAP. XXXuII.---Qualiter Scyllacium captum fuit 1119
    CAP. XXXuIII.---Qualiter Serlo Tancredi filius a Nortmannia in Britanniam pulsus si 1120
    CAP. XXXIX.---De militia eiusdem Serlonis. ibid.
    CAP. XL.---De Tancredo et apro. 1121
    LIBER SECUNDUS. ibid.
    CAPUT I.---Comes Rogerius primum Siciliam intrat. ibid.
    CAP. II.---Dux Robertus Rhegium et totam Calabriam procurandam delegat; ipse in Apuliam uadit. 1123
    CAP. III.---Becumen Almiraldus. Sicilie a suis expulsus ad Rhegium comitem conuenit. ibid.
    CAP. Iu.---Consilio Becuminis comes Rogerius iterum in Siciliam uadit. ibid.
    CAP. u.---Comes Rogerius cum Messanensibus preliatur. 1124
    CAP. uI.---Mare turbatum sedari comes Rogerius uoto obtinuit. ibid.
    CAP. uII.---Quod preda super paganos accepta Deo in sacrificium ingrata non sit. 1125
    CAP. uIII.---Panormitani, ut nostris transire uolentibus prohibeant, in Pharum nauigio ueniunt. ibid.
    CAP. IX.---Nostri transitum sibi turbari uidentes adiutorem implorant. ibid.
    CAP. X.---Comes, nescientibus hostibus, de nocte transiens Messanam capit. 1126
    CAP. XI.---Sarracenus quidam sororem fugientem deficientem interficit. 1126
    CAP. XII.---Panormitani se elusos cognoscentes recedunt. Dux liber transit. ibid.
    CAP. XIII.---Dux et comes, pro libito suo Messanam ordinantes, Rametam obsessum uadunt. 1127
    CAP. XIu.---Christiani de ualle Dominie comiti et duci munera offerunt. ibid.
    CAP. Xu.---Dux et comes Centurbiam oppugnant. ibid.
    CAP. XuI.---Nostri a planitie Paternionis super fluuium Guedetam castrametati sunt. ibid.
    CAP. XuII.---A nostris cum Sarracenis prelium efficitur. 1128
    CAP. XuIII.---Propter uicinam hiemem expeditio soluitur, et Christiani Trainam dedunt. ibid.
    CAP. XIX.---Comes Rogerius uxorem ducit. 1129
     CAP. XX.---Comes ergo nuptiis celebratis in Siciliam uadit. ibid.
    CAP. XXI.---Comes a duce irato animo recedit. ibid.
    CAP. XXII.---Becumen in Sicilia occiditur. 1130
    CAP. XXIII.---Dux fratrem comitem apud Melitum obsessum uadit. ibid.
    CAP. XXIu.---Comes Giracium traditione capit, et dux apud Giracium capitur. 1131
    CAP. XXu.---A militibus ducis comes, ut fratri succurrat, inuitatur. 1133
    CAP. XXuI.---Comes Giracium obsidens ducem a captione liberat. ibid.
    CAP. XXuII.---Castrum quod dux apud Melitum firmauerat militibus comitis fractum. Ducissa Tropeam aufugit. 1134
    CAP. XXuIII.---Dux comiti Calabriam partit. ibid.
    CAP. XXIX.---Greci apud Trainam comiti fraudem machinantur. 1135
    CAP. XXX.---Comes a Sarracenis captus se ipsum ense liberat. 1136
    CAP. XXXI---Comes in Calabriam uadit. 1138
    CAP. XXXII.---Comes cum Arabicis Castri Ioannis preliatur. ibid.
    CAP. XXXIII.---Bellum Cerami ubi S. Georgius apparuit. 1139
    CAP. XXXIu.---Pisani comitem, ut Panormum obsessum uadat, inuitant. 1142
    CAP. XXXu.---Milites comitis, hostibus territis, turronem, qui postea Galzonis dictus est, ascendunt. 1143
    CAP. XXXuI.---Nostri a Tarantis uexantur. 1144
    CAP. XXXuII.---Agellum a duce oppugnatur. 1145
    CAP. XXXuIII.---Castrum apud Petrelegium fit. ibid.
    CAP. XXXIX.---Dux Montempilosum obsidet. 1146
    CAP. XL.---Dux Barum obsidens. ibid.
    CAP. XLI.---Comes Rogerius cum Saracenis preliatur. 1147
    CAP. XLII.---Columbe Panormi suos uictos nuntiant. 1148
    CAP. XLIII.---Dux auxilio comitis Rogerii Barum capit. 1149
    CAP. XLIu.---Scyllum duci reconciliatur. 1150
    CAP. XLu.---Panormus capitur. 1151
    CAP. XLuI.---Serlo occiditur. 1152
    LIBER TERTIUS. 1153
    CAP. I.---Apud Paternionem et Mazariam castella fiunt. 1155
    CAP. II.---Guiscardus Salernum obsidit. ibid.
    CAP. III.---Malfitani cum duce pacem faciunt. ibid.
    CAP. Iu.---Salernum deditur. 1156
    CAP. u.---Comes Rogerius Abagelardum apud S. Seuerinam obsidet. ibid.
    CAP. uI.---Dux S. Seuerinam recuperat, Castro S. Agadii dux Abagelardum obsidet. 1157
    CAP. uII.---Comes Rogerius in monte Calataxibet castellum facit. ibid.
    CAP. uIII.---Africani Nicotrum destruunt. 1158
    CAP. IX.---Africani apud Mazariam uincuntur. ibid.
    CAP. X.---Hugo de Gircea apud Catanam occiditur. 1159
    CAP. XI.---Trablas obsessione ad deditionem cogitur. 1160
    CAP. XII---Castrum Nouum comiti federatur. 1161
    CAP. XIII.---Michel imperator ad ducem uenit. 1162
    CAP. XIu.---Dux classem aptat uersus Greciam. 1163
    CAP. Xu.---Comes Tauromenium obsidet. ibid.
    CAP. XuI.---Euisandus pro comite occiditur. 1164
    CAP. XuII.---Golafri ab Africa sub Tauromenio uisi sunt. ibid.
    CAP. XuIII.---Tauromenium capitur. 1165
    CAP. XIX.---Iacenses et Ciuenses comes obsidet. 1166
    CAP. XX.---Eosdem capit. 1167
    CAP. XXI.---Comes filiam suam Prouincie dedit. ibid.
    CAP. XXII.---Castum coniugium laudatur. 1168
    CAP. XXIII.---Dux Romaniam uadit. 1169
    CAP. XXIu.---Dux Duracium obsidet. 1170
    CAP. XXu.---Dux cum uenatianis bellatur. ibid.
    CAP. XXuI.---Dux cum imperatore preliatur. 1172
    CAP. XXuII. Dux Duracium capit. 1173
     CAP. XXuIII.---Dux Castoriam capit. 1174
    CAP. XXIX.---Benaruet traditione Catanam intrat, et paulo post a nostris recuperatur. ibid.
    CAP. XXX.---Angelmarus apud Geracium contra comitem insurgit. 1175
    CAP. XXXI.---Turribus Messana firmatur. 1176
    CAP. XXXII.---Dux a Gregorio papa a Romania reuocatur. ibid.
    CAP. XXXIII.---Duce reuertente frans populorum premitur. 1177
    CAP. XXXIu.---Dux fratre arcessito super Capuanum principem uadit. 1178
    CAP. XXXu.---Iordanus contra patrem insurgit. 1178
    CAP. XXXuI.---Dux Romam uadit et capit. 1179
    CAP. XXXuII.---Romani reprehenduntur. 1181
    CAP. XXXuIII.---Boamundus imperatorem superat certando. ibid.
    CAP. XXXIX.---Dux Romaniam iterum uadit. 1182
    CAP. XL.---Eclipsis solis fit. Papa moritur, et dux, et rex Anglorum. ibid.
    CAP. XLI.---Rogerius dux efficitur. 1184
    LIBER QUARTUS. 1183
    CAP. I.---Bernaruet Nicotrum uastat. ibid.
    CAP. II.---Comes cum Benaruet congreditur. ibid.
    CAP. III.---Pisani Africam oppugnant, et comiti retinendam offerunt. 1185
    CAP. Iu.---Rogerius dux et Boamundus eius frater reconciliantur. ibid.
    CAP. u.---Comes Agrigentum obsidet et capit. 1186
    CAP. uI.---Chamut Christianus fit; Castrum Ioannis redditur. 1187
    CAP. uII.---Comes episcopos per Siciliam ordinat. ibid.
    CAP. uIII.---Rex Francorum Philippus filiam comitis uxorem expetit. 1188
    CAP. IX.---Mihera Maiam intrat. 1189
    CAP. X.---Boamundus Cusentum peruadit. 1190
    CAP. XI.---Mihera monachus fit. 1190
    CAP. XII.---Buteram comes obsidet. ibid.
    CAP. XIII.---Papa Urbanus comiti locutum in Siciliam uenit. 1191
    CAP. XIu.---Comes Adelaidam in uxorem ducit. 1192
    CAP. Xu.---Notenses comiti reconciliantur. ibid.
    CAP. XuI.---Comes Maltam uadit. 1193
    CAP. XuII.---Dux et comes Cusentum capiunt. 1196
    CAP. XuIII.---Iordanus obiit. 1197
    CAP. XIX.---Simon nascitur. 1198
    CAP. XX.---Dux Rogerius infirmatur. ibid.
    CAP. XXI.---Gullielmus de Grantauul Rossanam intrat. 1199
    CAP. XXII.---Dux et comes Castri uillam obsident. ibid.
    CAP. XXIII.---Comes filium filio imperatoris Alamannorum dedit. 1201
    CAP. XXIu.---Dux et comes Melfam obsessum uadunt. ibid.
    CAP. XXu.---Rex Hungarorum filiam comitis in uxorem capit. 1203
    CAP. XXuI.---Comes Capuam obsidet cum duce Rogerio et principe Ricardo. 1205
    CAP. XXuII.---Urbanus papa ad ipsos tendens pacem componere nititur. 1207
    CAP. XXuIII.---Capua capitur, et principi Richardo restituitur. 1208
    CAP. XXIX.---Urbanus papa legationem Sicilie et Calabrie comiti concedit. ibid.
    Appendix ex codice marchionis Iarratane ad ultimum capitulum libri Iu 1209

WILLELMUS I REX ANGLORUM COGNOMINE CONQUESTOR.
    Willelmi Conquestoris Gesta a Willelmo Pictauensi Lexouiorum archidiacono, contemporaneo, scripta. 1217
    Bellum inter Willelmum ducem et Heraldum regem Anglorum. 1249
    APPENDIX ad Gesta Willelmi Conquestoris. 1269
    Appendix prima.---Genealogia ducum Northmannorum. 1269.
     Appendix II.---Cognomina nobilium qui Will. Northm. ducem in Angliam secuti sunt. 1274
    Cognomina eorum qui cum Willelmo Conquestore Angliam ingressi sunt, 1275
    Magnates superstites anno XX regni Willelmi Conquestoris, et quibus in comitatibus terras tenuerunt. 1277
    Catalogus nobilium qui immediate predia a rege Conquestore tenuerunt, ex Censuali Anglie libro, quem ipse Conquestor anno regni sui XX confici iussit. 1279
    uERBA WILLELMI CONQUESTORIS in extremis positi. 1283
    WILLELMI CONQUESTORIS EPISTOLAE. 1289.
    Epistola prima.---Ad Gregorium uII pontificem Romanum. ibid.
    EPIST. II.---Ad Ioannem abbatem Ficannensem. ibid.
    EPIST. III.---Ad clericos et laicos per Angliam constitutos. 1290
    EPIST. Iu.---Ad Remigium antistitem Lincolniensem. 1291
    WILLELMI CONQUESTORIS LEGES. 1291
    Monitum. ibid.
    Seldenus lectori. 1317
    Concilium Iuliobonense quod a Willelmo Anglorum rege cum episcopis et proceribus Normannie apud Iuliam Bonam celebratum est in festiuitate Pentecostes, anno Christi 1080, Gregorii uII pape anno uIII, Philippi Francorum regis XX. 1223
    Northmannorum antique consuetudines et iustitie, in concilio apud Lillebonam, anno 1080 celebrato, confirmate. 1229
    Incipiunt leges sancti Edwardi regis quas in Anglia tenuit, quas Willelmus, heres et cognatus suus, confirmauit 1331
    Leges alie Edwardi regis Northmannico idiomate conscripte. 1334
    Statuta antiqua in quibus Anglie totius regni comitia ordinantur. 1339
    CAP. I.---Summonitio parliamenti. Summonitio parliamenti precedere debet primum diem parliamenti per quadraginta dies. 1339
    CAP. II.---De laicis. 1340
    CAP. III.---De baronibus portuum. ibid.
    CAP. Iu.---De militibus. 1341
    CAP. u.---De ciuibus. ibid.
    CAP. uI.---De burgensibus. ibid.
    CAP. uII.---De principalibus clericis parliamenti. 1342
    CAP. uIII.---De quinque clericis. ibid.
    CAP. IX.---De casibus et iudiciis parliamenti. ibid.
    CAP. X.---De negotiis parliamenti. 1343
    CAP. XI.---De diebus et horis ad parliamentum. 1344
    CAP. XII.---De gradibus parium. ibid.
    CAP. XIII.---De modo parliamenti. ibid.
    CAP. XIu.---De inchoatione parliamenti. ibid.
    CAP. Xu.---De predicatione ad parliamentum. 1345
    CAP. XuI.---De pronuntiatione in parliamento. ibid.
    CAP. XuII.---Loquela regis post pronuntiationem. 1346
    CAP. XuIII.---De absentia regis in parliamento. ibid.
    CAP. XIX.---De loco et sessionibus in parliamento. ibid.
    CAP. XX.---De ostiario parliamenti. ibid.
    CAP. XXI.---De clamatore. 1347
    CAP. XXII.---De stationibus loquentium. ibid.
    CAP. XXIII.---De auxilio regis. ibid.
    CAP. XXIu.---De partitione parliamenti. 1348
    CAP. XXu.---De transcriptis recordorum in parliamento. ibid.
    Willelmi Conquestoris concio ad exercitum ante prelium. 1349
    WILLELMI CONQUESTORIS DIPLOMATA. ibid.
    I.---Pro ecclesia S. Andree Roffensi. 1350
    II.---Pro eadem ecclesia. 1351
    III.---Pro eadem ecclesia. ibid.
    Iu.---Pro eadem ecclesia. ibid.
    u.---Pro libertate Meldunensis cenobii. ibid.
    uI.---Pro eodem monasterio. 1352
    uII.---Confirmatio priuilegii Edwardi regis pro ecclesia Petroburgensi. 1353
    uIII.---Pro cenobio Bathoniensi in agro Sumersetensi. ibid.
     IX.---Pro ecclesia S. Marie Stowensi. ibid.
    X.---Ad homines abbatie de la Stou. 1354
    XI.---De excambio Sancte Marie de Stome. ibid.
    XII.---Charta Iuoni Taleboys concessa. ibid.
    XIII.---Pro cenobio S. Edmundi in agro Suffolciensi. ibid.
    XIu.---Pro cenobio de Bello in agro Sussexiensi. 1356
    Xu.---Pro eodem cenobio. 1358
    XuI.---Charta fundationis Armethwaytensis cenobii in comitatu Cumbrie. 1359
    XuII.---Charta de prima fundatione abbatie de Salebi. 1361
    XuIII.---Pro ecclesia SS. apostolorum Petri et Pauli. 1362
    XIX.---Pro ecclesia S. Marie Eboracensi. 1363
    XX.---De cenobio S. Dionysii in Francia. 1364
    XXI.---Charta regis Willelmi Conquestoris de fundatione abbatie S. Stephani de Cadomo in Northmannie ducatu. 1365
    XXII.---Charta eiusdem gloriosi Willelmi regis, post dedicationem eiusdem cenobii firmata. 1366
    XXIII.---Charta de donationibus baronum et nobilium Northmannie pro eodem cenobio a glorioso rege Willelmo suscepta et confirmata. 1367
    XXIu.---Littere regis Willelmi Conquestoris fidelibus suis de Carleolo et ultra Ledriam, precipientes ut Christianitatem ab episcopo Dunelmensi recipiant. 1368
    XXu.---Alia charta eiusdem regis ad G. uicecomitem et barones de Cerleil. ibid.
    XXuI.---Alia charta eiusdem regis de terris de Luni et Hogum. 1368
    XXuII.---Charta regis Willelmi, terras ad Eueshamensem abbatiam in Warwicensi comitatu iacentes, confirmans. 1369
    XXuIII.---Charta Willelmi, ducis Northmannie et regis Anglie, qua terram de Staninge et Bereministri in Anglia abbatie Fiscamnensi, in ducatu Northmannie, concedit. ibid.
     XXIX.---Charta regis Willelmi Conquestoris qua donationes ecclesiarum de Mincherte, Bridetune, Scorestan et Loncestre in Anglia monasterio Fontanensi in ducatu Northmannie confirmat. 1370
    XXX.---Charta regis Willelmi pro xenodochio B. Petri Eboracensi. 1370
    XXXI.---Charta Willelmi Anglorum regis pro monasterio Floriacensi. ibid.
    XXXII.---Charta regis Anglorum Willelmi I qua secernit placita ecclesiastica a causis ciuilibus. 1372
    XXXIII.---Charta Willelmi Anglorum regis pro monasterio S. Ricarii. 1373
    XXXIu.---Charta Willelmi Anglorum regis pro maiori monasterio S. Martini. 1374

DURANDUS ABBAS TROARNENSIS.
    LIBER DE CORPORE ET SANGUINE DOMINI. 1375
    EPITAPHIUM AINARDI ABBATIS DIuENSIS. 1423
    EPITAPHIUM MABILIAE COMITISSAE. 1423

GUITMUNDUS ARCHIEPISCOPUS AuERSANUS.
    Notitia historica et litteraria. 1425
    DE CORPORE ET SANGUINE DOMINI. 1427
    CONFESSIO DE SANCTA TRINITATE, etc. 1495
    EPISTOLA AD ERFASTUM. 1501
    Monitum. ibid.
    ORATIO AD WILLELMUM I. 1509

EBRARDUS WATINENSIS MONASTERII CANONICUS REGULARIS.
    CHRONICON WATINENSE. 1513
    Prefatio in miraculum de quodam canonico Guatinensi per Donatianum curato. 1533
    Miraculum de quodam Guatinensi religioso per S. Donatianum ab egritudine sua sanato. 1535




 FINIS TOMI CENTESIMI QUADRAGESIMI NONI.


