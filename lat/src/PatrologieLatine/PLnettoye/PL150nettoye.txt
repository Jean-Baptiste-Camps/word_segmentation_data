
PATROLOGIAE TOMUS CL.

B. LANFRANCUS CANTUAR. / RAYNALDUS REM. / DEUSDEDIT S. R. E. CARD. / GERARDUS II CAMERAC. / HERIMANNUS MET. BONIZO PLACENT. / DURANDUS CLAROMONT. / BERNARDUS LUTEu. / RADBODUS II TORNAC. ET NOuIOM. / AGANO AUGUSTODUN. / RUFINUS INCERTAE SEDIS / GUILLELMUS ABB. S. ARNULFI MET. / S. WILHELMUS ABB. HIRSAUG. / GUIDO ABB. FARF. / ROBERTUS DE TUMBALENA ABB. S. uIGORIS / FULCO ABB. CORBEI. / ROGERIUS MONAC. BECC. / GILLEBERTUS MONAC. ELNON. / WILLELMUS CLUS. MONAC. / HEMMINGUS PRESB. WIGORN. / ODALRICUS PRAEPOSITUS REM. / FULCOIUS MELD. SUBDIAC. / CONSTANTINUS AFRICANUS CASIN. MON / HENRICUS CLERIC. POMPOS. / THEODORICUS S. AUDeNI MON. / WILLELMUS PICTAu. / IOANNES DE GARLANDIA / ARIBO MUSIC. / I. COTTO MUSIC.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CL.


B. LANFRANCUS CANTUAR.,



RAYNALDUS REM.,

ARCHIEPISCOPI.

DEUSDEDIT S. R. E. CARD.,



GERARDUS II CAMERAC.,



HERIMANNUS MET. BONIZO PLACENT.,



DURANDUS CLAROMONT.,



BERNARDUS LUTEu.,



RADBODUS II TORNAC. ET NOuIOM.,



AGANO AUGUSTODUN.,



RUFINUS INCERTAE SEDIS,

EPISCOPI.

GUILLELMUS ABB. S. ARNULFI MET.,



S. WILHELMUS ABB. HIRSAUG.,



GUIDO ABB. FARF.,



ROBERTUS DE TUMBALENA ABB. S. uIGORIS,



FULCO ABB. CORBEI.,



ROGERIUS MONAC. BECC.,



GILLEBERTUS MONAC. ELNON.,



WILLELMUS CLUS. MONAC.,



HEMMINGUS PRESB. WIGORN.,



ODALRICUS PRAEPOSITUS REM.,



FULCOIUS MELD. SUBDIAC.,



CONSTANTINUS AFRICANUS CASIN. MON,



HENRICUS CLERIC. POMPOS.,



THEODORICUS S. AUDeNI MON.,



WILLELMUS PICTAu.,



IOANNES DE GARLANDIA,



ARIBO MUSIC.,



I. COTTO MUSIC.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XI

B. LANFRANCI

CANTUARIENSIS ARCHIEPISCOPI

OPERA OMNIA

POST DOMNI LUCAE D'ACHERY CURAS AD EDITIONEM QUAM OXONII NOuISSIME DEDIT D I.-A. GILES, EXACTA, EMENDATA ET AUCTA ACCEDUNT

RAYNALDI REMENSIS ARCHIEPISCOPI,



DEUSDEDIT S. R. E. CARDINALIS,



GERARDI II CAMERACENSIS,



HERIMANNI METENSIS,



BONIZONIS PLACENTINI,



DURANDI CLAROMONTANI,



BERNARDI LUTEuENSIS,



RADBODI II TORNACENSIS ET NOuIOMENSIS,



AGANONIS AUGUSTODUNENSIS,



RUFINI INCERTAE SEDIS,

EPISCOPORUM,

GUILLELMI ABBATIS S. ARNULFI METENSIS,



S. WILHELMI ABBATIS HIRSAUGIENSIS,



GUIDONIS ABBATIS FARFENSIS,



ROBERTI DE TUMBALENA ABBATIS S. uIGORIS,



FULCONIS ABBATIS CORBEIENSIS,



ROGERII MONACHI BECCENSIS,



GILLEBERTI MONACHI ELNONENSIS,



WILLELMI CLUSIENSIS MONACHI,



HEMMINGI PRESBYTERI WIGORNIENSIS,



ODALRICI PRAEPOSITI REMENSIS,



FULCOII MELDENSIS SUBDIACONI,



CONSTANTINI AFRICANI CASINENSIS MONACHI,



HENRICI CLERICI POMPOSIANI,



THEODORICI S. AUDeNI MONACHI,



WILLELMI PICTAuIENSIS,



IOANNIS DE GARLANDIA,



ARIBONIS MUSICI,



I. COTTONIS MUSICI



SCRIPTA uEL SCRIPTORUM FRAGMENTA QUAE EXSTANT

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CL CONTINENTUR.

    B. LANFRANCUS CANTUARIENSIS ARCHIEPISCOPUS.---Commentaria in Epistolas S. Pauli, col. 101.---De corpore et sanguine Domini, col. 407.---Adnotatiuncule in nonnullas Ioannis Cassiani Collationes Patrum, col. 443.---Decreta pro ordine S. Benedicti, col. 443.---Epistole, col. 515.---Oratio habita in concilio anni 1072, col. 623.---Libellus de celanda confessione, col. 625.---Sermo siue sententie, col. 637.---APPENDIX.
    BONIZO PLACENTINUS EPISCOPUS.---Liber ad amicum, col. 803.---Libellus de sacramentis, col. 857.---Historie pontificie fragmenta, col. 865.---Decretale, col. 869.
    GUILLELMUS ABBAS S. ARNULPHI METENSIS.---Epistole, col. 875.---Oratio in commemoratione S. Augustini, col. 888.
    S. WILLHELMUS ABBAS HIRSAUGIENSIS.---Constitutiones Hirsaugienses, col. 923.---Prefatio in Astronomica, col. 1637.---De musica, col. 1147.
    HERIMANNUS METENSIS EPISCOPUS.---De translatione S. Clementis, col. 1181.---Epistola ad Walonem, col. 1183.
    THEODERICUS S. AUDeNI MONACHUS.---Fragmenta uite metrice S. Audeni, col. 1189.
    GUIDO ABBAS FARFENSIS.---Disciplina Farfensis et monasterii S. Pauli Rome, col. 1191.---APPENDIX AD GUIDONEM.---Gregorii monachi Farfensis prefationes ad Chartarium Farfense, col. 1299.
    ARIBO SCHOLASTICUS.---Musica, col. 1307.
    HENRICUS CLERICUS POMPOSIANUS.---Epistola ad Stephanum, col. 1341.
    ROBERTUS DE TUMBALENA, ABBAS S. uIGORIS.---Commentaria in Cantica, col. 1361.---Epistola ad monachos S. Michelis de Monte, col. 1369.
    GERARDUS II CAMERACENSIS EPISCOPUS.---Charta, col. 1381.
    RAYNALDUS I REMENSIS ARCHIEPISCOPUS.---Epistole, col. 1385.
    I. COTTO MUSICUS.---Musica, col. 1391.
    FULCO ABBAS CORBEIENSIS.---Epistola ad Alexandrum II papam, col. 1431.
    ROGERIUS MONACHUS BECCENSIS.---Carmen de contemptu mundi, col. 1431.
    GILLEBERTUS MONACHUS ELNONENSIS.---Historia miraculorum S. Amandi, col. 1435.
    WILLELMUS CLUSIENSIS MONACHUS.---Historia Clusiensis monasterii, col. 1449.---uita S. Benedicti, col. 1459.
    DURANDUS CLAROMONTANUS EPISCOPUS.---Epistola ad Anselmum, col. 1489.
    HEMMINGUS PRESBYTER WIGORNIENSIS.---uita S. Wulstani, col. 1489.---De Ecclesia Wigorniensi, col. 1491.
    RADBODUS II TORNACENSIS ET NOuIOMENSIS EPISCOPUS.---uita S. Medardi, col. 1499.---uita S. Godeberte, col. 1517.---Sermo de Annuntiatione B. Marie, col. 1527.---Epistola ad Lambertum Atrebatensem, col. 1533.---Charte, col. 1533.
    AGANO AUGUSTODUNENSIS EPISCOPUS.---Iudicium Aganonis aduersus Raginardum, col. 1541.
    Charta, col. 1541.---Epistola, col. 1543.
    ODALRICUS PRAEPOSITUS REMENSIS.---Testamentum, col. 1545.
    BERNARDUS LUTEuENSIS EPISCOPUS.---Donatio pro ecclesia S. Gregorii Ruthenensi, col. 1549.
    FULCOIUS MELDENSIS SUBDIACONUS.---Epistola ad Hugonem, col. 1555.---Fragmenta, col. 1555. Epitaphium Otgeri et Benedicti, col. 1557.
    CONSTANTINUS AFRICANUS, CASINENSIS MONACHUS.---Prologi ad libros de medicina, col. 1563.
    DEUSDEDIT S. R. E. CARDINALIS.---Prefatio in suam canonum Collectionem, col. 1565.---Fragmenta libri de priuilegiis Ecclesie Romane, col. 1569.
    WILLELMUS PICTAuIENSIS.---Gesta Willelmi Conquestoris, col. 1573.---Carmina aduersus Guibertum antipapam, col. 1573.
    IOANNES DE GARLANDIA.---Opus Synonymorum, 1575.---Fragmentum ex libro De equiuocis, col. 1589.---Ex libro de mysteriis Ecclesie, col. 1591.---Ex libro De orthographia, col. 1591.
    RUFINUS INCERTAE SEDIS EPISCOPUS.---De bono pacis, col. 1591.






Main uolume text





ANNO DOMINI MLXXXIX
B. LANFRANCUS CANTUARIENSIS ARCHIEPISCOPUS ET ANGLIAE PRIMAS.



PROLEGOMENA.





SERENISSIMO PRINCIPI DE CONTY, ARMANDO BORBONIO.

 Acerbissimus animum dolor lancinabat, serenissime princeps, cum uiderem magnum Lanfrancum, splendidissimum mundi oculum, situ et squalore obsitum sordere, densissimis obductum tenebris perpetuum pati deliquium; qui cum eruditionis, tum sanctitatis facibus, sic inter cetera orbis lumina quondam emicuit

Qualis discutiens fugientia Lucifer astra,
Cum roseo clarum prouehit ore diem  .

Nunc autem, diuino afflante numine, querelis meis modus imponitur, dum, eliminata nocte tenebrarumque expulsa caligine, clarissimum in Occidente nostro sidus oritur, Galliamque postliminio inuisit, ut errorum nebulas sapientie sue luce discutiat. Et sane Ecclesie sue supremus ille Moderator  opportune consuluit, cum hac tempestate Lanfrancum quasi ex obliuionis tumulo rediuiuum excitauit, ut hoc seculo rediuiuam hereseos hydram, non ex Lerneo, sed ex Lemano lacu emersam, eodem quo perfidum olim Berengarium sue doctrine telo confodiat. Pugnaturus itaque cum infensissimis fidei hostibus iterum in arenam descendit, eumque principem ad perfugium querit, in cuius sinu et tutela fortiter dimicare, uincere gloriose, quiescere cum fiducia possit. Commode igitur sese ad te recipit, in quo uno omnia que ad securitatem certaminis, spem uictorie, celebritatem triumphi desiderare posset, abunde reperturus est. Dabit ipsi regii generis splendor ornamentum, pietas perfugium,  humanitas fauorem, eruditio presidium, equitas suffragium, uirtus firmamentum.

Nec uero quemquam mouere poterit quod te diuini huius operis assertorem elegerim, si modo intelligat me Lanfranci nostri uirtutes, in te uelut in nitidissimo speculo relucentes, obseruasse, adeo ut dolere desierim Galliam Lanfranco orbari, ubi totum in te superesse aduerterem, easque dotes, quas in eo uniuersus quondam orbis obstupuit et coluit, in te pari honore uenerandas agnoscerem. Quas quidem non meis lineamentis, sed tuis coloribus  expressas et in omnem posteritatem transfusas, cum singulari admiratione memoria seculorum intuebitur

Beatus Lan rancus, ingentorum phenix sueque etatis miraculum, ad id doctrine et eruditionis uenit quod superiora secula uix in alio uiderunt, posteriora admirari magis quam imitari potuerunt. Ad eum, uelut ad alterum Salomonem, non modo ab ultimis Gallie finibus, sed remotissimis etiam Europe prouinciis frequentissimo concursu celeberrimi quique conuolabant, ut amplissimum illud diuine sapientie theatrum suspicerent  . Athenas in Beccense cenobium transtulit, Romane decus eloquentie in Galliam euocauit; eius ludus, toti Europe officina sapientie, uel equus Troianus, ex quo clarissimi  doctrine duces in Christiane reipublice commodum et ornamentum prodierunt. Eo fulminante Grecia exhorruit, Italia ingemuit, Gallia triumphauit. Sic te tua, serenissime princeps, eruditio singularis toti orbi spectaculum exhibuit, atque omnium in te animos oculosque conuertit. Quis enim ad stuporem usque non est demiratus mentem tuam quodam igne uolucrem, quam nulla difficultas remoretur; sagacitatem animi, cui nichil imperuium obiicitur; ingenii, torrentis instar exundantis, fecunditatem? Ingenuarum artium succo a teneris feliciter enutritus, splendidissimum Minerue sacrarium exstitisti; et dum, Cesare maior, frater tuus, princeps inuictissimus, armorum fulmen, Germanie et Belgii terror, Gallie columen, Martis castra sectatus,  imo Mars alter, bellicas suo ense lauros demetit, tu, mitiora secutus Minerue castra, in umbratilis uite studiis artium laureas palmasque collegisti. Et prime quidem ille uise sunt surgentis tanquam ingenii faces, quibus ad maiora preludens eluxisti. uolitauit ingenii uigore inclyta per antiquorum encyclopediam adolescentia, et supremum breui scientiarum attigisti apicem, celestisque ingenii pennis subnixus in secretiora theologie mysteria penetrasti. Quamuis autem nobilissimis artibus et  scientiis animum tuum plurimum exornaris, minus est tamen quod tibi contulerunt quam quod a te ornamentum acceperunt; eas siquidem regii tui sanguinis communione quadam regias fecisti, et ad tante dignitatis euexisti fastigium, ut sicut omni honore et dignitate maior es, sic nec ipsis honoris aliquid aut excellentie possit accedere. Singularis eruditio B. Lanfranci nichil de eius uirtute et pietate detraxit, sed mutuo amicitie federe, et communis societatis commercio doctrine pietatem coniunxit. Eius uita clarissimarum uirtutum imago exstitit, norma morum, uitiorum censura. Edomandis errorum monstris, proterendis hereseon portentis, exterminandis uitiis iugiter insudauit. Primeuum Benedictine obseruantie uigorem in ordine restaurauit,  et, ut eius scriptor uite loquitur , »cenobialem ordinem qui prolapsus ad laicalem dissolutionem fuerat, ad probatissimam monasteriorum disciplinam reformauit.« Labentem itaque ordinem fulciuit, torpentem excitauit, renascentem fouit, adultum roborauit. In qua re, serenissime princeps, non absimilem nauasti operam. Neque opus est ea pluribus comprobare, que solem ipsum testem habuerunt. Ipsi, ipsi sumus tibi manifestissimum tue uirtutis monumentum, nostroque commodo experti quo animi studio Benedictino ordini instaurando incumberes, qua beneuolentia congregationem nostram complectereris, qua munificentia ornaueris, qua cura propagaueris. Quod trium monasteriorum accessione non ita pridem aucta  sit, a te habet. Quod floreat, tuum est. Quod inconcussa permaneat, tibi debet. Tanti beneficii gratiam tibi acceptam referri si non agnoscimus, ceci; si non profitemur, simus ingrati. Minime uero his angustioribus cancellis tua pietas clauditur; latius sese diffundit, atque in commune totius Ecclesie bonum exuberat, que in te presidium repertura est eo potentius quo te regii sanguinis splendor sublimius euexit.

Ceteras dotes quibus B. Lanfrancum refers enumerarem, nisi me illa, qua Lanfrancum quoque imitaris,  animi modestia retineret. Ee sunt que spirantem in te Lanfrancum oculis nostris exhibent, et ut eum tibi uni sisterem a me exegerunt, insignissimum puta theologum, theologorum huius etatis corypheo, ordinis restitutorem studiosissimo eiusdem propagatori, principem regie stirpis principi. Haud equidem temere Lanfrancum principem nuncupaui, »qui absente rege princeps erat, et custos Anglie, subiectis sibi omnibus principibus, et iuuantibus in iis que ad defensionem et dispositionem uel pacem regni pertinebant secundum leges patrie  .«

Illustrissimum ergo principem  ea qua infimos etiam soles humanitate apud te admittes, cuius eruditionem adeo ueneratus est Alexander papa,  ut eum in singularis beneuolentie argumentum duplici pallio insigniret, et ab eius tenerrimo uix diuelli pateretur amplexu  . Tuo illum fauore dignaberis, quem principes magnifice exceperunt, reges in deliciis habuerunt, presules summa obseruantia coluerunt, quem anxiis uotis Anglia, imo totus orbis expetiit. En scilicet ea malus situ precelsa, specie eximia, fructuum ubertate luxurians, B. Herluino celitus demonstrata  , quam ex opimo Gallie nostre solo euulsam, nimium glorie nostre inuidens Guillelmus rex in Anglici regni horto conseuit; sed hodie primigenio solo restituta, pristinam per te fecunditatem recuperat, et in gentis nostre decus et emolumentum reuiuiscens, suis melius fixa radicibus, felicius pubescit, adolescit generosius,  funditur uberius. Quamobrem quoties Lanfrancum nominabit posteritas, tue gratie meminerit. Nos interim immortale hoc gratie donum animis nostris alte inscribemus, quo immortalis uigeat apud nos tuorum beneficiorum memoria. Ego uero totius congregationis S. Mauri nomine illud polliceor profiteorque.

Serenissime tue celsitudini deditissimus deuotissimusque orator.


F. LUCAS DACHERIUS. Eiusdem congregationis asceta Benedictinus.





AD LECTOREM.

 Ita est, Lector, nequaquam mens fuisset magni Lanfranci euulgationem aggredi, nedum adnotationibus illustrare, ni iussissent animumque addidissent, e quorum nutu pendeo totus, superiores, necnon et plures uiri docti, cum uerbis, tum litteris impensius adhortassent. Et uero sue inscitie non nescius, cenobiticis exercitamentis necessario interpellatus, ac proinde interruptis studiis duntaxat incumbere ualens, tam nobile opus digne, et pro rerum grauitate, in lucem prodere, notis et obseruationibus adornare quis potest? En causa, ut scias, benigne lector, cur tandiu beatissimi illius archiepiscopi  opera publici iuris facere protelauerim, et cur uotis nonnullorum ocius ac felicius forsan non responderim. Ut ut sit tandem, quod bono animo contuli, equi bonique consulas uelim.

In hac porro editione quid prestiterimus paucis non abs re erit aperire. uitam B. Lanfranci, publicam a nobis in lucem emissam, ipsius operibus prefiximus; multa tamen notatu dignissima, et uarietate iucunda, queque uiri scientiam, doctrinam, pietatem, sapientiam spectabiliorem reddunt, auctor pretermisisse uidetur, nos pro singulari in sanctissimum doctorem deuotione, ex diuersis precipue  celaneis uel supparibus scriptoribus ea colligere, notisque et obseruationibus inserere sumus maiorem in modum delectati. Adiecimus his fundationes et priuilegia monasteriorum Sancti Stephani, necnon Sanctissime Trinitatis Cadomensium; eorum enim auctor fuit ac ueluti fundator B. Lanfrancus; in summo uersabantur discrimine  atque hec ipsa exoptabant docti uiri permulti. Ille tandem adnotationes non spernendis monumentis, in puluere et situ luctantibus, fuere a nobis decorate.

Elucubrationes in Epistolas B. Pauli, propter operis dignitatem, primum obtinent locum; SS. Ambrosium et Augustinum continuo ferme, bis aut ter solummodo SS. Hieronymum et Gregorium Magnum  in medium profert, prefertque sue sententie auctor noster. Loca citauimus B. Augustini, preter paucissima; sancti uero Ambrosii nullatenus, quippe inter eius opera ne uerbum quidem citatorum a B. Lanfranco, etsi diutius multumque in illis adinueniendis desudauerimus, licuit inuenire; sed maxime ab Epistola ad Romanos ad Epistolam ad Galatas usque; siquidem in Epistolas ad Romanos et ad Corinthios uerba sub nomine D. Ambrosii producta, in Commentario ipsi perperam ascripto occurrere nonnulla; haud equidem consequenter, sed una aut altera linea intra pagine dimidium identidem desumpta uidetur, nonnunquam duo aut tria uerba. Unde magna mihi suspicio est B. Lanfranci euo Commentaria sancti Ambrosii exstitisse, que ad  nostra tempora haudquaquam peruenerunt, uel latere alicubi. Ab hac coniectura minime abhorret Antonius Posseuinus in Apparatu sacro de hisce Commentariis agens: »Iam uero, inquit, Commentarios in Epistolas Pauli non esse Ambrosii, hosce qui dati sunt prelo, sed interiisse persuasum est fere doctoribus.«

Agnoueris etiam in hoc eodem Lanfranci Commentario quasdam sententias, que Ambrosii nomen pre se ferunt, reuera esse Augustini, uidelicet, pag. 128, in Epist. ad Galatas, ad hec uerba capitis 3: Mediator autem, etc., si Filius Dei naturali, etc. Item ibidem, pag. 129: Sed conclusit Conclusio, etc. Et ad caput 4 eiusdem Epistole pag. 131: Elementa  id est, temporibus seruitutis, etc. Exstant hec apud Augustinum, lib. Expositionis Epistole ad Galatas, ante medium. Et hec obiicienda putaui, quatenus si qua id genus offenderis, lector, colligas ea promiscue et oscitanter a librario fuisse B. Ambrosio assignata. Omnia autem percurrere, atque ad amussim reuocare, et locos ex utroque doctore ab eodem Lanfranco mutuatos conferre, ingentis esset  et laboris forsitan uacui.

Caduce adeo erant littere ac minutissime , uti uisum fugerent aliquando; lituris insuper Commentarius plerisque in locis contaminabatur, mendis non carebat, asteriscis et obelis subobscuris marginule  onerabantur. Obliqua multa et transuersa inerant, ita quod ordo textus Epistolarum minime seruaretur, uerum que ex uno auctore proferebantur in qualibet pagina, u. g., S. Augustini continuo scripture ordine inuerso, expendebantur. uerumtamen cum nullum aliud exemplar  suppeditari potuisset, omnem curam, omnem laborem, omne studium, omnem denique industriam adhibui ut quam castigatissime Commentarius iste, ad limam sepius et incudem reuocatis sententiis, ederetur; impedire nichilominus id opere nequiuit quin errata irrepserint, sicut et in appendice, quod  minus studiose diligenterque chalcographi sese habuerint.

Glossula quidem interlinearis in autographo exstabat, sed cum obscuritatem ingerere uideretur  interiectam, nimirum explicatius uerba enodantem placuit euulgare; ab auctoris tamen et mente, et sensu uerborum, non transuersum, ut aiunt, unguem discessi. At quantum fas fuit, potuique diuinare, germana Lanfranci uerba descripsi, et ubi litteras sensumue explicare non ualerem, puncta interieci loco uerborum; uel sane si quando obscuriora attexuerim, in margine coniecturas adieci.

Loca diuine Scripture cum uulgatis Bibliis, et sententias B. Augustini cum editione Antuerpiensi,  omnium castigatissima, contulimus: Quantum ad S. Ambrosium, conferre licuit nichil, propter rationes superius allatas.

Et quia B. Lanfrancus glossula sua continuo prope textum emendat, nos ea de re glossulam, ubi simplex fuit correctio, subticuimus, et uulgatam hanc ipsam sumus in nostra editione secuti, paucis saltem exceptis que inconsulto irrepsere, exempli gratia, holocaustomata pro holocautomata, quamuis idem sonent.

Illo in Commentario duas potissimum ob causas  breuitati studuit auctor; altera est quoniam id tunc temporis, ac multo prius, diuinarum rerum commentatores sacram Scripturam  interpretabantur; altera uero, quia studii parum, meditationis quamplurimum diuinis in Scripturis intelligendis, usu probe uir ille diuine theorie scientissimus nouerat insumendum.

Loca e Petri Lombardi lucubrationibus in Paulum descripta ac initio Commentariorum a nobis attexta, aliud opus in Epistolas Apostoli edidisse Lanfrancum indigitare uidentur, utpote que, preter duo posteriora, minime prostant in his Commentariis. Forte aliud sepultum hactenus puluere, blattis tineisque depredantibus exesum. Cum uero ullus dubitationis mee assertor nusquam occurrat, quod publicamus Commentarium nobis interim fuerit solatio.

Tractatum De eucaristie sacramento  primus eruit Franciscus Carreus seu Quadratus, Beccensis cenobita, quod ipsemet in sua, quam tractatui prefiximus, nuncupatoria epistola commonstrat. Sed uero cum in illa Carrei editione Berengarii professionem pontifice Gregorio uII factam, et quedam precedentia et subsequentia uerba animaduertissem, ab his uidelicet, Ad hec Gregorii septimi, etc., ad illa: Cum autem sub Nicolao, etc. adiecta fuisse ab euulgatore hacce coniectura mouebar: haud enim me latebat B. Lanfrancum epistola 3 ad Alexandrum papam tractatum suum De corpore et sanguine Domini contra Berengarium, Cadomi abbatis fungentem officio, elucubrasse professum; constabatque Gregorium non eadem tempestate, uerum plus tribus  post annis fuisse creatum  ac proinde dictam professionem suo libello inserere haud potuisse uidebatur.

Deinde collato Tractatu ad tria ms. bibliothecarum Regie, Beccensis et Petauiane, necnon ad omnes que occurrerunt editiones cum eiuscemodi professionis ne uel minima syllaba legeretur, magis augebatur suspicio. Nihilo tamen secius additamenta esse que protulimus non est cur affirmemus, quandoquidem adiecisse ea B. Lanfrancum, elaborasseque ut amplior atque emendatior foret libellus, uero simillima est ratio; quod et solent plerique auctores, sepiuscule opera a se edita sub incudem reuocare. Non hic immoror in commendando preconiis  isto opere aureo; satis enim superque de eodem supra numerum tradidere scriptores, et nos pariter in obseruationibus ex iisdem adnotauimus plura. Mendis, quibus scatebat, expurgauimus, distribuimusque in capita libellum, et citationibus  margines adornauimus.

Proxime sequuntur decreta pro ordine sancti Benedicti  semel duntaxat typis ab erudito eque ac pio Benedictino congregationis Anglicane Clemente Reynero mandata, sed enim characteribus obliteratis mendisque libraria oscitantia passim referta; que,  prout facultas suppetiit , correximus; colis, cesis et punctis plurima ex parte distinximus, nonnullaque capita  in sectiones uarias diuisimus. Enimuero, ut dicam quod sentio, grauitatem stylique maiestatem B. archiepiscopi non referunt ubique ; ea propter suspicor multa inibi decreta a consarcinatore congesta fuisse, et reuera id demonstrare uidentur que, capitis 2 sectione 2. pag. 257, D. habentur, ubi ille ipse citatur Lanfrancus: »Cantent matutinas  laudes.« Et, cap. 8, sect. I, prescribitur ut cellerarius, quo die computuum rationem reddet, festiuum prandium fratribus exhibeat; quod plane  uirum sanctum summe abstinentie addictum, ac monachos, sancte regule obseruatores, qui in resarcienda disciplina monastica omnem operam nauarent, dedeceret. Ceterum instaurationem uite solitarie, que asseruatur in collegio Benedictino Cantabrigie, aliam minime esse a Decretis, siue, ut uocant, Ceremoniis, fidem facit Seldenus ad Eadmeri Historiam prefatione.

Ad epistolas quod attinet, adhibuimus ipsissimum exemplum cuius meminit cardinalis Baronius Annal. ecclesiasticorum tomo II, ad annum 1070 , qui posteaquam Lanfranci epistolam Alexandro II inscriptam retulit, ista profert: »Hucusque epistola ad Alexandrum  pontificem, quam accepi una cum aliis ab amico coniunctissimo mihi christiana caritate Nicolao Fabro Parisiensi.« etc. Fabrum ex celebri bibliotheca Cottoniana in Anglia accepisse testis mihi est idem qui supra Seldenus loco citato. Atque illud quidem apographum liberalissime communicauit doctissimus Sirmondus; quo potissimum in nostra hac usi sumus editione. Suppetias quoque attulit exemplum earumdem litterarum  ab eruditissimo Ioanne le Préuôt Rothomagensi canonico transmissum. Unam aut alteram ex uita B. Lanfranci et Eadmeri Historia excerpsi; trigesimam septimam  integram misit idem le Préuôt,  quemadmodum suo loco adnotauimus. Porro complures alias scripsisse litteras nemo qui non uideat; quippe cuius doctrina, uirtus, prudentia, sanctitas per uniuersam pene Europam insonuerat; quique cum a summis pontificibus, tum ab episcopis, tum etiam a principibus, et aliis cuiuslibet conditionis hominibus consulebatur; at ne saltem unam ab eo exaratam, priusquam infulas deferret, fas fuit reperire: obuolute fuerunt haud dubie sub ruinis, dum circiter an. 1624, ditissima illa atque omni ueneratione digna ruit Beccensis Bibliotheca  ubi scilicet codices mss. cura et studio tam B. Lanfranci quam S. Anselmi elucubrati et castigati, studiose asseruabantur.

 Notas et obseruationes adiunximus, et, quantum nobis integrum fuit resque postulauere, uetusta monumenta hactenus carie et squalore fedata, susquedeque habita interseruimus; que spero antiquarum rerum curiosis exploratoribus fore non iniucunda: tametsi quedam benigna manu expungi ab eis peropto, maxime que, pag. 338, ex peruetustis membranis formulam denuntiande mortis defuncti monachi produxisse me affirmaui; siquidem hanc ipsam iampridem prelo suppositam, et Marbodi episcopi Redonensis operibus prefixam fuisse intellexi.

Neque mihi succenseas oro, quod sepiuscule forsan res monasticas qualibet data occasione uidetur  congessisse; due presertim cause sunt que me ad hoc impulerunt. Altera id rei exegit  ut plerumque easdem pertractarem; altera, quia coram et scriptis identidem me conuenerint uiri non mediocriter eruditi, nonnichil, que ad ordinis Benedictini antiquitatem ac splendorem spectant in dubium reuocantes, uarias disputationes instituerunt, puta de antiqua et uniuersali regule in Galliis obseruatione, de insignibus sanctitate et scientia uiris qui inter sodales eiusdem ordinis solent recenseri; quibus ut facerem satis, cum locupletissima seges exsurgeret, longius sermonem porrigendum putaui. Certe quidem priusquam hoc opus notis et obseruationibus concinnare aggrederer, me procul dubio nonnullorum criticis lectorum unguibus et lituris  uapulaturum identidem mente reuolui. Etenim satis mihi compertum semper fuit prime in dicendo celebritatis uiros, et scientia prestantissimos, deletiles censorum spongias diu pertulisse. Ecquid mirum ergo, si mihi laboris primitias euentilanti hoc eueniat? Et sane cum Christus ipse id haudquaquam prestiterit ut omnium uotis responderet.


Multum deliro, si cuique placere requiro.
   Omnia qui potuit hac sine dote fuit.

uerum enim uero si quid animaduersione dignum prudens et eruditus lector aduerterit, uerbis litterisue certiorem me reddat impense rogo; cuius monitis submisso lubentique animo acquiescam, atque in editione repetita  quidquid corrigendum notauerit, emendare et calculum reducere non grauabor; scio namque scriptum: Qui odit correptionem, odit sapientiam. De noc genere esse nolim hominum qui, quidquid in buccam uenerit, uel aliquod opus compegerint, magis quam fabrefecerint, statim extollunt et dignum existimant a nemine reprehendi; quin etiam, ut approbent omnes et lecturiant, seipsos ostentant.

Subsequitur epistolas pericope orationis a beato Lanfranco in Londoniensi concilio dicte. Hanc, opinor, Malmesburiensis ex illius Historia ecclesiastica mutuauit. Posteriorem locum obtinet libellus De celanda confessione, quem uerum illustrissimi nostri archiepiscopi fetum, ubi in manus primum deuenisset,  mihi non probatum fatear oportet; quippe uerborum sensus subobscurus, implicate sententie, opiniones nostro euo non uulgares apparebant; unde abhorrebat animus inter tanti uiri opera id genus opusculi adnumerare, qui tam laute, eleganter et dilucide suis in aliis scriptis eloquitur. uerum propius uerba cum dispexissem, sensum obseruassem expendissemque equa lance sententias, non has singulares aut alienas a ceterorum theologorum, imo uero in easdem cum suppares, tum medios quotquot reuolui auctores pedibus ire animaduerti, quemadmodum suo loco assertum est. Haud inficior tamen quibusdam in locis sensum abstrusum, neque facili negotio posse explicari. Quod amanuensium uitio atque inscitie uertendum, cetera B. Lanfranci scripta  percurrentem qui non perspiciat arbitror neminem.

Nec mirum, opinor, apud te fuerit, lector, magnum Lanfrancum, adeo multiplicis litterature summeque doctrine locupletem ab uniuersis propemodum scriptoribus celebratum, paucissima sui ingenii ac peritie posteris consignasse monumenta, quippe qui tempus, operam et studium in erudienda iuuentute, in diuersis auctoribus prelegendis, et theologia edocenda, confutandaque coram et scriptis Berengagariana heresi, antequam archiepiscopatus munere donaretur: post uero, in subeundo primatus onere ponderoso totum seipsum tradidit; atque in dirimendis Ecclesie controuersiis et pace promouenda, in corrigendis et ad unguem elimandis tum libris  sacris, tum etiam sanctorum Patrum scriptis, que ignorantia ecclesiasticorum et librariorum inscitia adulterauerant, immensos labores et sudores exantlauit. De his fuse in eius uita et epistolis atque obseruationibus ad utrumque. Haud dissimili ratione complures e Benedictina familia spectate doctrine uiri, diuersis Ecclesie muniis implicati, multa utique scripta elucubrare nequiuerunt. Ne tu, candide lector, conatibus nostris faue, uotis obsequere; et sicubi magni illius archiepiscopi Commentarium in psalmos, et Historiam ecclesiasticam, seu, ut aliis placet, uitam Guillelmi Conquestoris, delitescere cognoueris, mihi litteris significes rogo obtestorque.

Appendicem subiecimus ad ornanda potissimum  beati Lanfranci opera, in qua prima fronte Chronicon Beccense offendes, quod ad integritatem operis ideo conferre putaui, quia beatus iste archispiscopus una cum B. Herluino eiusdem cenobii exstructor fuit; in eoque optima discipline monastice fundamenta iecit. Primus inibi scholas aperuit, discipulos singulari scientia et doctrina eatenus imbuit, quo ad supremas Ecclesie dignitates euecti uniuersum orbem ecclesiasticum suo splendore illustrarent. Et id quidem pluribus post seculis perseuerauit. Testes sunt qui in Beccensi academia pietati ac litteris operam dedere, Alexander II papa: archiepiscopi Anselmus et Theobaldus Cantuarienses, Guimundus Auersanus et Guillelmus Rothomagensis; episcopi, Iuo Carnotensis; Hernostus et  Gundulphus Roffenses; Fulco Beluacensis: Richardus et Gaufridus Ebroicenses; et Turoldus Baiocensis; abbates ex quampluribus, Gilbertus Crispinus Westmonasteriensis; Paulus S. Albani, Lanfrancus nepos S. uandregesili; Michel et uincentius Pratellenses; Rogerius et Gaufridus Gemeticenses; Ioannes de Bouleia et Ioannes Ribaldus Cerasienses; Bernardus et Robertus, cognomento de Monte, S. Michelis in periculo maris, siue de Tumba; Robertus le Telier S. Ebrulfi, alias Uticensis. Unde quidquid in illis uirtutis, quidquid glorie, quidquid laude digni est atque utilitatis, quidquid ex iisdem Ecclesie catholice accesserit, Lanfranco uelut patri et magistro referendum asserunt scriptores uniuersi: quod et satis innuit B. Herluinus,  dum sic effusis precibus et lacrymis beatum illum uirum a Deo impetrauit, et suo monasterio acquisiuit, quatenus cenobite institutis monasticis instrui possent ab eo iisque perpetuo adherescerent; produnt id etiam utriusque uita et Chronicon Beccense, necnon et scholis doctorem Lanfrancum in hoc monasterio prefuisse, atque ad ipsum non secus ac litterarum instauratorem ex uniuersa propemodum Gallia, Anglia, Italia et Germania alumnos confluxisse. Ex iis, quam feliciter societati religiose, que pietatem eque ac scientiam excolit, et acri studio ad eas adipiscendas animum appellit, res succedere soleant, colligere est; inhabitat enim tum sapientia quacum ueniunt pariter omnia bona.

Ex Codice papyraceo Chronicum istud excerptum  est; adeo scilicet contaminate exaratum, ut, nisi quanto [uix, E. P.] dici potest labore ac tedio legi describique potuerit. Mendis scatebat; dictionum contractiones percrebre et obscure, atque inuersa uerba inerant plura; quo factum est uti nobis passim fuerit coniecturis utendum. Certum et sui similem scribendi modum auctor non habet, sed stylum mutat subinde, presertim ad sua usque tempora;  multa enim ex BB. Herluini et Lanfranci atque abbatum Beccensium gestis ad uerbum emendicata, paucis aliquando recisis additisue, expilauit. Consilium erat id Chronici pingui Minerua, ut aiunt, consarcinatum, et sui seculi barbarie inquinatum elegantiori stylo concinnare; uerum ab hoc proposito amici, uiri doctissimi, et  antiquitatis amatores remouerunt, quod historica ueritas et res ignote non ornamenta, non lenocinia uerborum in hisce monumentis desiderarent. Preterea cum auctor ille maxima parte ex chartophylacio Beccensi recenseat, causa est cur nichil prorsus immutauerimus. Breuem Chronico appendicem subiecimus, quo tota cenobii Beccensis abbatum series lectori exhiberetur.

Addite sunt, eorumdem amicorum adhortatione,  Beccensium abbatum quatuor priorum uite  perinde atque illius Chronici Commentarius; malui namque integras edere, quam uaria fragmenta obseruationibus nostris insuere; sicuti iampridem in suis ad epistolas B. Anselmi adnotationibus prestitit Ioannes Picardus S. Quintini Beluacensis canonicus regularis, de uiris litteratis, dum uiueret, et post funera, optime meritus.

uitam S. Augustini Anglorum apostoli, primi Cantuariensis archiepiscopi et totius Britannie primatis, ex ruinis predicte bibliothece et puluere ereptam, publicamus, quandoquidem ea, ad probandum Cantuariensis Ecclesie primatum in Eboracensem,  sepissime foret producenda; scriptam autem ab amanuensi B. Lanfranco compare indicant characteres.

Nouissime appendici non indignos luce, neque extra rem tractatus duos De eucaristie sacramento contra Berengarium, duximus apponendos; horum auctores sunt Hugo Lingonensis episcopus, et Durandus abbas Troarnensis, ambo beati Lanfranci synchroni; qui fortissimi Ecclesie catholice milites sub eodem labaro dimicarunt, idem iniere certamen, eumdem hostem aggressi sunt et uicerunt. De Hugone et Durando testimonia in fronte cuiusque operis prefiximus, uide si lubet. Fuerit opere pretium tantummodo scire locum, qui, pag. 102, D. sic incipit: Unus panis, unum corpus,  etc., exstare apud sanctum Bedam in I Corinth. X, minime uero apud D. Augustinum; tametsi que sequuntur uerba proxime post eumdem, locum, nimirum ab iis: Si quis manducauerit ex hoc pane, etc., tractatu 26 eiusdem Augustini in Ioannem, legere est. Hoc nostro qualicunque labore fruere, Christiane lector, et uale in Domino, cui soli honor et gloria in eternum. Amen.





uITA BEATI LANFRANCI ARCHIEPISCOPI CANTUARIENSIS, Auctore MILONE-CRISPINO, monacho et cantore Beccensi, subpari.

[2Kb]





OBSERuATIONES PRAEuIAE.

 1. Milo monachus et cantor Beccensis monasterii, ex nobili Crispinorum familia ortus, de qua in obseruationibus ad beati Herluini uitam egimus, beati Lanfranci uitam litteris mandauit. Eius etatem ex hac ipsa uita colligimus, ubi capite 14, loquens de beati Lanfranci diacono, qui a demone arreptus fuerat, sic habet: »Hoc, beato Anselmo archipresule referente,  cum pluribus aliis audiui.« Porro, etsi ipsum ante Lanfranci obitum in uiuis fuisse non dubitemus, uerisimile tamen est ab eo Lanfrancum nunquam uisum fuisse, quod ex eius prologo patet, ubi ait se ea que narraturus est ex Herluini uita excerpsisse, aut certe ex iis que »a uenerabilibus ac ueracibus uiris audierat;« et paulo inferius  subiungit: »Et de his quidem non omnia que dicenda forent audire potui.« Haud dubium quin, si aliquando illi ipsummet Lanfrancum audire aut uidere fuisset datum, id ad comparandam sue narrationi auctoritatem non reticuisset.

2. Multa sunt que Lanfranci merita plurimum commendant, tum in rem monasticam, tum in litterariam, tum etiam in Ecclesiam uniuersalem. Ut a rebus monasticis sumamus exordium, Beccense insigne monasterium, si non ei institutionem, saltem incrementum et stabilitatem debet. Alium huius rei testem adhibere necesse non est preter Herluinum ipsum, qui asserebat se a Deo multis lacrymis postulasse et impetrasse Lanfrancum, ut monasterium suum, ad quod recte instituendum  imparem sese censebat uir sanctus, eius consilio et opera confirmaretur. »Multoties, inquiebat ille, Lanfrancum ipsum alloquens, per magnos gemitus Deum rogaui, uberrimis lacrymis diuine supplicaui misericordie ut talem mihi uirum prestaret, cuius consilio et auxilio locum istum emendarem, et que Deo essent placita monachorum usibus instaurarem. Et quando, frater Lanfrance, huc te Deus adduxit, preces humilitatis mee exauditas credidi.« Et re quidem uera Herluini spem non fefellit euentus; nam ipsius Lanfranci opera Becci monasterium ex tenuissimo celeberrimum numero monachorum, pietate et doctrina illustrium, atque etiam temporalium bonorum affluentia euasit; quod ex subsequentis uite contextu melius patebit. Quid  de Cadomensi utroque monasterio proferamus? quorum alterum in honorem sancti Stephani pro monachis, alterum in honorem sancte Trinitatis pro sanctimonialibus, a Guillelmo duce construi et dotari procurauit Lanfrancus. Cum enim illegitimas huius principis nuptias approbare renuisset, obtinuit ut res ad Romanum pontificem deferretur, dispensationis obtinende gratia, quam ille, agente Lanfranco uillelmi ipsius legato, ea conditione concessit, ut duo monasteria in piaculi expiationem conderentur. Perstat etiamnunc utrumque sub ordine nostro, de quibus fuse agunt Acherius noster in notis ad Lanfranci uitam, et Arturus Monsterius in Neustria pia; ex his monasterium Sancti Stephani uirorum nostre congregationi  Sancti Mauri iam ab aliquot annis adiunctum fuit. De cuius monasterii conditione et de Lanfranco, quem ei Guillelmus loci fundator primum abbatem prefecit, sic loquitur Petrus Pictauiensis, auctor equalis, in ipsius Guillelmi Gestis: »Lanfrancum, inquit, quemdam, de quo uenit in litem, plusne sit meritus reuerentiam atque gloriam secularium ac diuinarum litterarum singulari peritia, an ordinis monachici singulari obseruantia, intima familiaritate Guillelmus colebat, ut patrem uenerans, uerens ut preceptorem, diligens ut germanum aut prolem. Illi consulta anime sue, illi speculam quamdam, unde ordinibus ecclesiasticis per omnem Normanniam prospiceretur, commisit. Potuit namque uiri  talis uigilans cura, cum maximam auctoritatem sapientie pariter ac sanctitatis prerogatiua comparauit, securitatem non paruam optime sollicitudini promittere. Ipsum pia quadam uiolentia monasterii Cadomensis abbatem statuit, non minus reluctantem subiectionis amore quam attioris gradus timore. Multis deinde possessionibus, item argento, auro, diuersisque ornamentis monasterium idem locupletauit,« etc.

3. Lanfrancus, ad Cantuariensem archiepiscopatum promotus, maiora dedit in rem monasticam propensionis sue argumenta. Tunc quippe monachis, precipuas Anglicani regni ecclesias cathedrales occupantibus, inuidebant clerici, nichilque omittebant, quacunque data occasione, ut eos ab iis  ecclesiis exturbarent, immemores hanc fuisse primam Anglicane Ecclesie disciplinam ab ipso sancto Augustino, qui cum sociis suis ordinis nostri monachis Anglicanam gentem ad fidem adduxerat, institutam. Opportuna uisa fuit clericis occasio in tanta rerum mutatione persuadendi nouo regi ut clericos monachis in ecclesiis cathedralibus substitueret. Et quidem sua eos non fefellisset opinio, nisi Lanfrancus eorum conatibus totis uiribus restitisset. Guillelmus quippe rex episcopos, quos in Anglia de nouo constituerat, omnes pene ex clericali ordine elegerat, qui proinde clericorum conatibus fauebant, aut sane non multum aduersabantur, unde res ipsis adeo indubitata uidebatur, »ut ualchelinus episcopus  Wintoniensis,« inquit Eadmerus, lib. I, »iam adunatos pene quadraginta clericos, canonicorum more tonsura ac ueste redimitos haberet, quos eiectis monachis Wentane ecclesie cui presidebat mox intromitteret.« Solus supererat consensus Lanfranci obtinendus, quem absque negotio se impetraturum autumabat. At res longe aliter euenit, ut prosequitur Eadmerus; »nam ubi quod episcopus moliretur insonuit auribus eius, illico facinus exhorruit, nec se, dum uiueret, ut effectum quoquomodo talis uoluntatis obtineret consensurum asseruit.« Multo grauior fuit in monachos procella, cum de primatiali Cantuarie Ecclesia actum fuit, proindeque maiori ad eam sedandam constantia opus habuit Lanfrancus; sed eum nec regis auctoritas,  nec aliorum principum consensus unquam adducere potuerunt ut monachorum ex ea Ecclesia expulsioni consentiret;« imo, inquit Eadmerus, ne post obitum suum fieret, quod se superstite sciebat per auxilium Dei nequaquam perficiendum, nesciens mortis sue diem uel horam, egit sagacitate et industria qua pollebat, ut auctoritate Romane et apostolice sedis, monachorum habitatio in eadem ecclesia confirmaretur, et inconuulsa, dum seculum duraret, in perpetuum stabiliretur.« Exstat ea de re Alexandri II pape decretum inter alias huius pontificis epistolas, quod Eadmerus aliique auctores integrum suis scriptis inseruerunt. Exinde Benedictinus ordo in Cantuariensi aliisque  quamplurimis Anglie regni ecclesiis cathedralibus perseuerauit usque ad eiuratam tempore Henrici uIII catholicam fidem. Quid preterea monachis prestiterit Lanfrancus, ex eodem Eadmero aliisque auctoribus repetendum est; pauca ex multis hic delibare sufficiat. Monachorum ecclesie Sancti Saluatoris domo ueteri destructa, »alias decore ac magnitudine multum prestantes edificauit.« inquit Eadmerus; abbatiam Sancti Albani, »quam intus et extra ad nichilum fere deuolutam, ipse ut suam, instituto ei bone memorie Paulo abbate, a fundamentis reedificauit, et intus magna religione, foris multarum rerum donatione auxit, honestauit, ditauit.« Per Gundulfum monachum, quem episcopum Roffensem instituit, »uetustam ecclesiam episcopatus  cum fabrica adiacente subuertit, et noua queque extruxit. . . . . sedem episcopalem monachici ordinis cultu instituit, ac delegatis terris, et aliis que sustentationi illic seruientium Deo competebant, diuitem de paupere, sublimem de humili, sicut in presenti habetur, effecit.« Hec Eadmerus et Willelmus Malmesburiensis. Nec minus eum de accurata regularis discipline obseruatione sollicitum fuisse, quam de splendore aut amplitudine edificiorum probant preclara illa statuta, que pro monachis edidit, a nostro Acherio edita. Denique sincerum eius in monasticam uitam amorem testatur illa epistola quam ad Alexandrum papam scripsit, ut ab ecclesie Cantuariensis regimine absolueretur. »Rogo, inquit, quatenus propter Deum  et animam uestram, ut sicut uestra, cui contradici fas non fuit, me auctoritate alligastis, sic quoque alligatum, abrupto per eamdem auctoritatem huius necessitatis uinculo, absoluatis, uitamque cenobialem, quam pre omnibus diligo, repetendi licentiam concedatis,« que omnia probant titulum »Patris monachorum« iure merito Lanfranco concessum fuisse.

4. Mutatis in Anglia rebus, opus erat uiro qui Ecclesie negotia ita moderaretur ut nec ecclesiastica disciplina his tumultibus iacturam aliquam sustineret, nec Ecclesiarum iura uiolarentur a uictoribus. Utrique egregie prouidit Lanfrancus, ea in re auctoritate qua pollebat in regem prudenter  utens, cuius a consiliis erat. Etenim, ut notat Adam Bremensis, lib. Iu, Historie ecclesiastice, cap. XIu: »Willelmus Bastardus ablatis scandalis eum posuerat Ecclesie doctorem, cuius studio multi ad diuinum animati sunt obsequium.« Hinc cum pius antistes conciliorum usum in Anglia a multis retro annis absoleuisse animaduertisset, curauit ut deinceps frequenter haberentur; quod et factum est, et multa in iis ad disciplinam recte seruandam statuta sunt. Bona uero temporalia, que ecclesie sue bellorum tempore rapta fuerant, restitui procurauit, ad id Guillelmum regem prudentia sua »perducens, inquit Eadmerus, ut quamplures terras ecclesie Cantuariensis, diuersis causis ac uiolentiis hominum ablatas, pro redemptione anime sue restitueret.  uiginti quinque maneria« ex iis enumerant Rodulfus de Diceto, et Mattheus Parisius ad annum 1039. Quanta uero animi constantia Odoni Baiocensi episcopo, uterino eiusdem regis fratri, Ecclesie Cantuariensis iura uiolanti restiterit, narrant Eadmerus, lib. I Nouorum, et uite auctor cap. 9. Hec uero omnia ei tantam auctoritatem etiam apud regem ipsum conciliarant, ut, cum Willelmus in Normannia uersaretur, Lanfrancus »princeps et custos Anglie esset, subiectis sibi principibus,« teste uite auctore, cap. 15. Eadmerus aliis uerbis idem omnino astruit, asserendo »ad nutum Lanfranci totius regni intuitum spectasse.« Quod post eius mortem potissimum enituit. Nam Guillelmus Rufus, qui iam patri suo successerat, »confestim«  inquit Eadmerus »foras expressit, quod illo,« Lanfranco, »confotum habuit. Fecit ergo Ecclesiam Christi uenalem,« etc. Unde merito de Lanfranco paucis uerbis cum eodem Eadmero dici potest: »Breuiter dico ipsum reuera magnum et insuperabilem Ecclesie Christi defensorem, et pium totius Anglie principem, ac, in quantum sibi licuit, bonum pastorem cunctis in ea consistentibus, dum uixit, fuisse.« Nouerat id Alexander II summus pontifex, qui apud eumdem auctorem, Lanfrancum uocat »Patrem patrie Anglicane;« et ei reuera pastorales uirgas, prout ipsi uideretur, dispensandas contradiderat. Chronographus noster Saxonicus, Normannis licet infestus, Lanfrancum laudat »in Ecclesia doctorem, cuius studio et prius in Gallia,  et postmodum in Anglia, multi ad diuinum animati sunt obsequium.«

5. Non factis solum sed etiam suis scriptis Lanfrancus Ecclesiam catholicam illustrauit, que ei inter ecclesiasticos auctores locum meruerunt. Eius opera omnia, que inueniri potuerant, primo in unum collecta edidit noster Lucas Acherius, quorum hic est catalogus: »Commentarius in Epistolas beati Pauli. Libellus de corpore et sanguine Domini contra Berengarium. Annotatiuncule in nonnullas Ioannis Cassiani collationes Patrum. Decreta pro ordine sancti Benedicti. Liber epistolarum. Pericope orationis quam habuit in concilio Anglicano; et libellus De confessione celanda.« Ex  his commentarius in Pauli epistolas ab Acherio uulgatus, non est sincerus Lanfranci fetus; illum autem ipsum, qui ab eo scriptus est, habemus pre manibus, quem, si aliquando opportuna fuerit occasio, in lucem proferemus. uerum preter hec opera dicitur etiam edidisse Commentarium in psalmos Dauidicos, et historiam ecclesiasticam; sed neutrum hactenus reperire licuit. Certe quod Lanfrancus historiam sui temporis scripserit, extra dubium uidetur esse; cuius rei testis est Eadmerus libro I Nouorum, ubi de Lanfranco sic loquitur: »Ipsemet de rebus ecclesiasticis que suo tempore gesta sunt, ueracissimo et compendiosissimo calamo scripsit.« Hoc opus, ut mihi uidetur, laudat Willelmus Malmesburiensis libro I.  De pontificibus Anglorum, ubi de controuersia inter ipsum Lanfrancum et Thomam Eboracensem archiepiscopum exorta agens, rem esse ex Lanfranci scriptis repetendam his uerbis monet: »Ipse melius scripto suo insinuabit quod de ordinatione sua, et controuersia inter se et Eboracensem Thomam commota et sedata, ita scripsit: Anno Dominice Incarnationis 1070 intrauit,« etc. Porro inter cetera eius opera principem locum facile obtinet liber quem, cum adhuc prior esset Becci, »De corpore et sanguine Domini« edidit aduersus Berengarium heresiarcham. Hunc quidem iam semel et iterum uerbis confutauerat, primum scilicet in Romana synodo presente summo pontifice Leone, et iterum in altera synodo CXIII episcoporum, coram Nicolao  II, ubi Berengarius, abiurata heresi, catholice fidei formulam palam legerat, et ei sese sincero animo, adhibito etiam iureiurando, adherere professus fuerat, libris suis in ignem proiectis coram uniuersa synodo; paulo post tamen ad uomitum suum reuersus, »prauitatem suam,« inquit Lanfrancus, »clandestinis disputationibus apud imperitos tueri« conabatur. Sed id impune non tulit; nam Lanfrancus, ut testatur Baronius, ad annum 1059, libro aduersus eum ac eius errores edito, »arrogantis heresiarche retudit audaciam, refellit errores, dissoluit fallacias, blasphemias redarguit, conuertens eas in caput ipsius,« etc. Hunc librum Ioannes Bromtonus abbas Iornalensis in Chronico appellat »Tonantem librum;« quem ab ipso Lanfranco  »Scintillarum« fuisse »intitulatum« scribit.

6. Tante doctrine fama per totam Europam peragrans plurimos discipulos Lanfranco acquisiuit, hincque Beccense cenobium, quod exiguum antea erat et uix notum, breui amplis possessionibus et monachorum numero celebre euasit. Imo Normannia, que huc usque litterarum expers habebatur, Lanfranco magistro ita profecit ut postea uiris eruditione et doctrina eximiis abundauerit. Ea de re audiendus Ordericus uitalis, libro Iu Historie ecclesiastice, ubi de Lanfranco hec habet: »Cenobiolum Beccense in Normannia loci situ et paupertate elegit, quod prudentia ipsius uigilantissimaque cura locupletauit, et in statum pulcherrimi ordinis  prouexit . . . . . Coactu obedientie de claustrali quiete protractus magister processit, quo docente philosophicarum ac diuinarum litterarum bibliotheca effulsit. In utraque nodos questionum soluere potentissimus erat. Hoc magistro primitus Normanni litteratoriam artem perscrutati sunt, et de schola Beccensi eloquentes in diuinis et secularibus sophiste processerunt. Nam antea sub tempore sex ducum Neustrie, uix ullus Normannorum liberalibus studiis adhesit, nec doctor inueniebatur, donec prouisor omnium Deus Normannicis oris Lanfrancum appulit. Fama peritie illius in tota ubertim innotuit Europa, unde ad magisterium eius multi conuenerunt de Francia, de Wasconia, de Britannia, necnon Flandria.« Paucioribus uerbis hec eadem omnia exposuit  Willelmus Malmesburiensis, libro I De gestis pontificum Anglorum, ubi de Lanfranco sic loquitur »Litteratura perinsignis liberales artes, que iamdudum sorduerant, e Latio in Gallias uocans acumine suo expoliuit . . . . Exiuit fama eius remotissimas Latinitatis plagas, eratque Beccum magnum et famosum litterature gymnasium.« Inter celebriores Lanfranci discipulos recensentur Alexander II, summus pontifex, Guitmundus Auersanus postea archiepiscopus, Guillelmus Rothomagensis, Hernostus et Gundulfus episcopi Roffenses, Fulco Beluacensis, Iuo Carnotensis, ut testis est Robertus de Monte, aliique quam plurimi, qui ad infulas uariarum Ecclesiarum rapti sunt. Sanctus uero Anselmus ita Lanfranci eruditionem suspiciebat,  ut ad eum »Monologium« a se editum transmiserit eius censure subiiciendum, imo et Lanfrancum precatus est, ut quemcunque titulum meliorem iudicaret, huic libro imponeret. »Hoc,« inquit Anselmus, lib. I, epist. 63, »cum importunitate a uestra auctoritate non desinam exigere, quatenus de eodem opusculo . . . . quid fieri debeat uestra decernat auctoritas. Titulum autem nullum illi preposui, quippe quod nequaquam tanti existimaui ut illud suo nomine dignarer. Si igitur uestro sederit arbitrio ut quod scripsi scripserim, a quo habebit firmitatem, ab eo habeat et nomen.« Eum uero quem uiuum tanti fecerat, post mortem aduersus hereticum calumniatorem egregie propugnauit. Nam Roscelinus, qui tres personas sanctissime Trinitatis tres res esse eo  modo quo tres angeli tres res sunt asserebat, ita tamen ut una esset in his tribus personis uoluntas aut potestas, eo impudentie deuenerat ut Lanfrancum et Anselmum sui dogmatis fautores esse mentiretur. At heretici calumnias fortiter refutauit Anselmus, ut patet ex eius epistola ad Fulconem Beluacensem episcopum scripta, que est libri secundi XLI, ubi eum monet ut Lanfranci ac sui defensionem suscipiat in concilio quod ea de re a Rainaldo Remorum archiepiscopo proxime congregandum erat. Ita uero de Lanfranci doctrina loquitur: »Archiepiscopum quidem Lanfrancum uita eius multis religiosis et sapientibus uiris nota, quia de eo nunquam aliquid tale sonuit, ab hoc crimine satis excusat,«  etc. Nec mirum est id Lanfranco defuncto impactum fuisse quod ipsi adhuc in uiuis agenti factum fuerat. Nonnulli enim, nescio quo spiritu ducti, eum apud Romanum pontificem accusauerant quasi Berengarii erroribus faueret. Quam calumniam breui non solum scriptis, sed etiam uerbis coram duobus pontificibus et uniuersis synodis, ut iam diximus, penitus a se remouit; sicque »praui rumoris,« ut ipsemet loquitur in libello contra Berengarium supra laudato, »a se maculam« abstersit, »fidem suam« exposuit; atque quod dixit »omnibus placuit, nulli displicuit.« Magnum denique argumentum est Lanfranci doctrine, quod post eius mortem episcopi Anglicani, simul in unum in synodo adunati, eum »Magistrum« suum nuncupauerint.

 7. Superest ut inquiramus quo anno, quoue mense et qua tandem die Lanfrancus e uiuis excesserit; hec enim omnia in controuersiam uertuntur. uerum si antiquorum scriptorum testimonio stare uoluerimus, nulla erit de anno difficultas; illi enim constanter affirmant Lanfrancum anno 1089 e uiuis excessisse: sic habent Symeon Dunelmensis, Ioannes Bromton in Chronico, Ordericus uitalis, lib. uIII Historie, Chronicon Beccense ab Acherio editum, item Chronicon Mailrosense, et alii passim auctores Historie Anglicane, quibus preiuit Ingulfus, Lanfranco, dum uiueret, amicitia coniunctus, ut ipsemet in noua eius Historie integre editione attestatur. Maior est circa mensem difficultas. Nam omnes ferme recentiores historici ea in re a se inuicem dissentiunt. Mattheus  Westmonasteriensis eum die 9 Kal. April. obiisse memorat; Mattheus Parkerus die 4 Iunii, Petrus Equilinus 5 Non. Iulii, Baleus 5 Kal. Iulii, Arnoldus Wion, Hugo Menardus aliique recentiores plerique tertia die Iulii. His tamen omnibus preferimus antiquiorum Anglie scriptorum auctoritatem, qui Lanfrancum mense Maio obiisse una uoce affirmant. At quo huius mensis die id contigerit, hic totus est difficultatis nodus, quem, ut uerum fateamur, nemo facile soluet ob nimiam opinionum discrepantiam. Sic quippe ea de re Symeon Dunelmensis: »Anno 1089 feria u, IX Kal. Iunii obiit Lanfrancus.« Idem ipsissimis uerbis asserunt Rogerius Houedenus in parte priori Annalium, Florentius Wigorniensis in Chronico. Et quidem note  iste chronologice optime inter se coherent; nam anno 1089 dies Dominica erat dies 20 Maii, existente littera Dominicali G, ac proinde feria u, sequens in diem 24 huius mensis incidebat, quam isti auctores assignant. uerum Geruasius Dorobernensis in actis pontificum Cantuariensium alia die Lanfranci obitum assignat his uerbis: »Obiit anno patriarchatus sui XIX, u Kal. Iunii, feria II post octauas Pentecostes, hora diei prima.« Consentiunt Milo uite sequentis auctor, Ioannes Bromtonus in Chronico, et Tabule ecclesie Cantuariensis. Conueniunt item huic calculo alie note chronologice, cum eo anno dies Paschatis inciderit in diem primam Aprilis, ac ideo festum Pentecostes die 20 Maii, celebratus fuerit, eius octaua die 27 eiusdem mensis, et proinde sequens feria  II que a Geruasio assignatur, dies erat Maii 28. Hanc sententiam amplexus est Ioannes Capgrauius qui sanctorum Anglie uitas conscripsit, ac post eum Eduardus Maihew in Tropheis Anglo-Benedictinis. Cui calculo nos quoque adherebimus, donec certiora pro priori afferantur argumenta. Ad id nos potissimum mouet quod huius posterioris sententie auctores  data opera uitam sancti Lanfranci scripserint, ceteris ea de re ex occasione solummodo loquentibus.

8. Porro etsi nulla ueneratione publica colatur memoria beati Lanfranci, eius tamen nomen cum »sancti« titulo in uulgatis Martyrologiis insertum est, ut in Martyrologio Benedictino Arnoldi Wionis, et in Catalogo generali sanctorum Philippi Ferrarii. Hugo Menardus, Eduardus Maihew et alii passim »beatum« appellant, »summe sanctitatis et doctrine.« Iisdem titulis antea donatus fuerat a Trithemio, Lelando, Capgrauio, quod iamdudum uetustiores scriptores fecerant. Sic quippe de eo loquitur Guillelmus Pictauiensis in libro De gestis Guillelmi ducis: »Illi consulta anime sue,« Guillelmus  dux, »illi speculam quamdam, unde ordinibus ecclesiasticis per omnem Normanniam consuleret, commisit; potuit nempe uiri talis uigilans cura, cum maximam auctoritatem sapientie pariter ac sanctitatis prerogatiua comparauit, securitatem non paruam sollicitudini promittere.« Et Osbernus monachus in epistola ad sanctum Anselmum: »Recuperemus in te quod in mortuo sanctissimo Patre Lanfranco perdidimus.« Exstat inter epistolas sancti Anselmi libro III, num. 5, edita. Asserit Willelmus Malmesburiensis lib. I De pontificibus Anglorum, sanctum Dunstanum Lanfranco semper affuisse, quoties de tuendis Ecclesie sue iuribus ageretur, quod etiam refert Osbernus in uita sancti Dunstani superiori seculo edita. »Quin etiam« Lanfrancus,  ut idem Willelmus obseruat, »quemdam egrum et cunctantis uite pertesum, in uisione qua uideretur cum eo luctam iniuisse, eripuit discrimini, restituit bone ualetudini,« quod occasionem prebere potuit nonnullis, maxime Wioni, Lanfrancum miraculis clarissimum predicare. Denique in uariis auctoribus, »bone« aut »pie memorie uir« passim appellatur. Que sane omnia probant quod Willelmus libro III De gestis Regum Anglorum in nostri Lanfranci honorem protulit, eum quippe esse »uirum antiquis scientia et religione comparandum, de quo serio dici potest: Tertius e celo cecidit Cato  , adeo celestis sapor pectus eius et palatum infecerat.« Plura de eius laudibus habentur in libro dierum obitualium ecclesie Cantuariensis, ubi prescribitur qua  solemnitate eius anniuersarium debeat celebrari. Adi, si uis, Anglie sacre tom. I, ubi habetur pag. 55. Denique nullus ferme historiarum scriptor Lanfrancum multis laudibus non exornauit. Sed iam proferenda est eius uita, quam ab Acherio nostro ex codice Beccensi, multis passim pretermissis, editam, integritati sue restituimus.



1 INCIPIT PROLOGUS IN uITAM MAGNI ET GLORIOSI LANFRANCI CANTUARIENSIUM ARCHIEPISCOPI.


 Quoniam a pluribus queritur uita uenerabilis Lanfranci Dorobernensis archipresulis, nec inuenitur, uolui de eo aliquid scribere pro tenuitate ingenii mei, ne omnino tanti uiri memoria silentio deleatur. Opus siquidem, ut mihi uidetur, hactenus intermissum; rarus quippe de eo aliquid scripsisse reperitur. Propter quod in uita beati Patris nostri Herluini  uenerabilis Westmonasterii abbas Gislebertus, quasi ex occasione inseruit quantum ad historiam pertinere uisum fuit; que exinde mutuans, et in hanc narrationem transferens, adieci quelibet inuenire potui, siue que a uenerabilibus ac ueracibus uiris audiui. Hoc autem ideo facere studui, ut  non lateret qui aliis proponendus ad imitandum foret, sed notus omnibus fieret ad  honorem Dei et utilitatem legentium; atque ut nouerint, qui scire uolunt, quis uel unde fuerit, quam uiuendi institutionem habuerit, quomodo ad religionem, ac deinde ad abbatiam, et postea ad archiepiscopatum uenerit, seu qualiter de hac luce migrauerit. Et de his quidem non omnia que dicenda forent audire potui. Nec quisquam mihi succensere debet quod imperitus sermone et scientia aggredi materiam tam dignam ausus fuerim, quia potius duxi quoquomodo dicerem quam nullus. Quod si cui rusticitas styli et incultus sermo displicuerit, et ornatius eadem dicere uoluerit, precor ne, mutando uerba, tollat rei geste sententiam, nisi forte aliquid inesse repererit falsitatis.



INCIPIT uITA B. LANFRANCI.



CAPUT PRIMUM.


1. Fuit quidam uir magnus, Italia ortus  , quem Latinitas in antiquum scientie statum ab eo restituta tota, supremum debito cum amore et honore agnoscit magistrum, nomine Lanfrancus. Ipsa quoque in liberabilibus studiis magistra gentium Grecia, discipulos illius libenter audiebat et admirabatur. Hic Papia ciuitate oriundus fuit  . Parentes illius, eiusdem urbis ciues, 2 magni et honorabiles habebantur inter suos conciues. Nam, ut fertur, pater eius de ordine illorum qui iura et leges ciuitatis asseruabant fuit  . Lanfrancus, in primeua etate patre orbatus, cum ei in honorem et dignitatem succedere deberet, relicta ciuitate, amore discendi ad studia litterarum perrexit; ubi plurimo tempore  demoratus, omni scientia seculari perfecte imbutus, rediit. Deinde patria egressus, et Alpes transgressus, in Gallias uenit tempore Henrici regis Francorum, et gloriosi ducis Normannorum Guillelmi, qui Angliam sibi armis subegit. Et pertransiens Franciam, quamplures magni nominis scholares secum habens,  in Normanniam peruenit, et in Abrincatensi  ciuitate demoratus, per aliquod tempus docuit. Considerans uero scientissimus uir quod captare mortalium auram uanitas est, et quia ad non esse tendunt omnia, preter eum qui fecit uniuersa qui semper est, et qui ei intendunt, ad obtinendum eius amorem animum conuertit et studium. Quod igitur in litteris perfectius inuenit salutis consilium, et placendi Deo, arripere statuit, ut relictis omnibus, abdicato etiam sui ipsius iure, illum sequeretur qui dixit: Si quis uult post me uenire, abneget semetipsum, et tollat crucem suam, et sequatur me . Et quia quanto magnus fuerat, tanto optabat fieri humilior, locum adire nolebat ubi litterati [uersarentur. ED. PATR.], qui eum honori ac reuerentie haberent.

 2. Interea cum ire uellet Rothomagum, iter agebat inclinata iam die per siluam ultra fluuium Rislam  ; incidit  in latrones  , qui, cuncta que habebat tollentes, ligatis a tergo manibus, et caputio cappe ante oculos admoto, abduxerunt illum de uia, et inter condensa saltus fruteta dimiserunt. Talibus  angustiis comprehensus, nescius quid ageret, suum infortunium lamentabatur. Tandem nocturno silentio in se reuersus, uoluit Domino laudes debitas persoluere, et non potuit, quia ad hoc antea non uacauerat. Et conuersus ad Dominum: »Domine Deus, ait, tantum tempus in discendo expendi, et corpus et animum in studiis litterarum attriui; et adhuc quomodo te debeam orare, atque laudis officia tibi persoluere non didici. Libera me de hac tribulatione; et ego, te auxiliante, sic uitam meam corrigere, et instituere curabo, ut tibi seruire ualeam et sciam.« Surgente aurora, in ipso crepusculo audiuit uiatores iter carpentes, et cepit uociferando ab eis auxilium petere. Illi audientes primo expauere; dehinc uocem hominis aduertentes, ad sonum uocis  perrexere, et quis esset, quid haberet indicauit. Tunc eum soluentes reduxerunt ad uiam. Rogauit sane ut uilius et pauperius cenobium quod in regione nossent sibi demonstrarent. Responderunt: uilius et abiectius monasterium nullum scimus quam istud quod in proximo edificat quidam homo Dei et ostendentes uiam discesserunt. At ille gressum illuc uertens, Beccum adiit, quo nullum usquam tunc pauperius estimabatur uel abiectius cenobium. Forte tunc abbas exstruende fornaci occupatus, ipsemet operabatur manibus suis; et accedens ad eum dixit: Deus te saluum faciat. Et abbas: Deus te benedicat, inquit. Es Lombardus? at ille: Sum. Et abbas: Quid uis? Monachus, ait, fieri uolo. Tunc  abbas precepit cuidam monacho, nomine Rogerio, qui in parte opus suum faciebat  , ut illi ostenderet librum regule  . Qua perlecta, respondit omnia Deo se iuuante libenter seruaturum. Hec audiens abbas, et sciens quis esset et unde, concessit ei quod petebat. At ille per os furni procidens in faciem, osculatus est pedes eius. Lanfrancus humilitatem animi sermonisque grauitatem in abbate plurimum ueneratus et amans,  monachus ibi efficitur.

3. Quo facto  uenerabilis Pater Herluinus gaudio repletus est non modico, quia credebat a Deo preces suas esse exauditas. Nam quia sumptuum procurandorum necessitas illum extra claustrum demorari cogebat, nec erat qui presideret introrsus,  et religionem asseruaret; multoties Deum cum exorasset, diuina miseratio sibi accommodauit auxilium, sufficiens ad omnia que agenda forent suffragium. uideres ergo inter eos pium certamen. Abbas ex grandeuo laico nuper in clerum promotus, uerebatur sibi subditam tanti doctoris celsitudinem; ille nullam pro eminenti scientia gerens insolentiam, humillime ad omnia parebat, attendebat, admirabatur et predicabat quam ipsi in intelligendis Scripturis gratiam Deus concesserat, et dicebat:  Quando attendo laicum istum, nescio quid dicam, nisi quia Spiritus ubi uult spirat . Abbas erga illum debita ueneratione, ille erga eum omnimoda contendebat submissione, forma gregi uterque uiuendi facti, unus actiue, alter contemplatiue. Abbas humilis, patientie summe, in cura corporis continentissimus, nullam secularis pompe curam gerens, legum patrie scientissimus, presidium erat suis contra iniquos exactores, ad tractanda causarum secularium negotia et disponenda exteriora peritissimus; in exstruendis uel procurandis necessariis nec prudentior nec efficacior, salua religione, esse poterat. 3 At doctor ille maximus in claustro omnem operam impendebat quieti et silentio, cordis sui noualia uerbi sacri excolens assidua lectione,  irrigans ea dulci, quam sepe obtinebat, lacrymarum compunctione.



CAPUT II.

4. Nec oblitus quod Deo in nocturna captione promiserat, postquam factus est monachus, in discendis officiis diurnis et nocturnis curam maximam impendere uoluit, ut sciret Deo laudis sacrificium persoluere, sicut nouerat. Sic per tres annos uixit solitarius, gaudens quod nesciebatur, preter paucos quibus aliquando loquebatur, omnibus ignotus. Rumor, ut hoc factum prodidit, longe lateque protulit, et fama uiri preclarissima Beccum, et abbatem Herluinum breui per orbem terrarum extulit  . Clerici accurrunt, ducum filii, nominatissimi scholarum  magistri Latinitatis, laici potentes, et nobiles uiri multi, pro ipsius amore multa eidem ecclesie contulerunt. Hic ergo Lanfrancus, qui pro Deo se abdicauerat sibi, omni uilitate et extremitate contentus, omni obedientia se submittere curabat maiori. Denique, ut fertur, lectionem non uolebat legere in ecclesia nisi prius eam cantor audisset. Quadam die dum ad mensam legeret, dixit quiddam inter legendum sicut dicere debuit, quod non placuit presidenti, et aliter dicere iussit; uelut si ille dixisset, docere, media producta, ut est; et iste eadem media correpta emendasset docere, quod non est. Non enim prior ille litteratus erat. At uir sapiens sciens magis obedientiam Christo deberi quam Donato, dimisit quod bene pronuntiauerat, et dixit quod non  recte dicere iubebatur. Nam producere breuem, uel longam corripere syllabam, non capitale nouerat crimen; uerum iubenti ex parte Dei non parere, culpam non leuem esse sciebat.

5. Quidam secularis dedit Beccensi ecclesie terram  , ad quam missus est Lanfrancus, ut eam seruaret et instauraret. Una dierum dum de monasterio ad locum illum regrederetur, detulit catum in panno inuolutum, post se ad sellam ligatum. Dum iter faceret, quidam adiunxit se illi; cumque simul  pergerens, socius uiator audiuit uocem cati, et cepit mirari et circumspicere ubi esset catus cuius audiebat uocem; tandem aduertit magistrum Lanfrancum illum post se ligatum ferre, et ait illi: Domine, quid portas? Respondit: Mures et rati ualde nobis sunt infesti, et idcirco nunc affero catum ad comprimendum furorem illorum. Ecce ad quantam humilitatem tantus uir pro Deo sese submittere curauit; et quia multum se humiliauit, Deus illum exaltare in presenti non distulit.

6. uerum fratres qui iam adunati erant in ipso loco, non multum litterati nec admodum religione instructi habebantur. Cernens Lanfrancus fratrum inertiam. morum prauitatem, ordinis transgressionem, contuens aliquos etiam sibi inuidere, qui sibi  metuebant eum preficiendum fore, ignorabat quid ageret, quo se transferret. Tedebat eum conuersationis inhoneste, inhiabat ardenter ad solitarie dulcedinem uite. Simulata igitur stomachi infirmitate, Fulcrannum hortolanum rogauit ut ei quotidie afferret radices quorumdam carduorum, quas sibi asserebat afferre solutionis remedium. Hoc autem faciebat ut corpus suum assuefaceret tali edulio, quali uiuere disponebat in eremo  . Cum ergo iam animum et corpus prepararet ad fugam nocturne elapsionis, domno Herluino abbati nichil de hac re suspicanti, dum in lecto quiesceret, egregie indolis Hugo puer, qui nuperrime obierat, in ueste candida apparuit . Cuius aspectu in nullo turbatus, amabiliter sic eum abbas affatur: »Quid est, fili? Quomodo te habes?« Et puer alacriter: »Ego me, ait, bone Pater, bene habeo, quia per Dei misericordiam, et tuam intercessionem, liberatus sum ab omni tormento. Sed Deus misit me ad te, ut dicam tibi quia, si tibi non prospexeris, magistrum Lanfrancum ad proximum non habebis.« Abbas admiratus: »Quomodo, inquit, fili?« Puer ad hec: »Quia solitariam uitam desiderat, et de monasterio egredi deliberat, quoniam mores fratrum et uita sibi non placent. uide ergo quid facias, quia tibi non expedit ut te deserat.« His dictis puer disparuit. Abbas attonitus in his que audierat, reliquum noctis in uigiliis et orationibus insomne peregit. Summo autem  mane,  mox  ut hora loquendi se dedit, Lanfrancum adsciuit, secum singulariter sedere fecit; cor abbatis intimo dolore concutitur, uox intra lauces premitur, lacryme erumpentes dolorem cordis aperiunt. Lanfrancus hoc uidens in terram prosternitur; cur abbas sic plorat aperiri sibi suppliciter precatur. Tandem abbas in hec uerba  prorumpit: »Heu mihi cui tale damnum minatur Deus! ue mihi qui meum consilium perdidi, meum adiutorium amisi! Multoties per magnos gemitus Deum rogaui, uberrimis lacrymis diuine supplicaui 4 misericordie, ut talem mihi uirum prestaret, cuius consilio et auxilio locum istum emendarem, et que Deo essent placita monachorum usibus instaurarem. Et quando, frater Lanfrance, huc te Deus adduxit, preces humilitatis mee exauditas credidi. Ego in te onus meum transferre cogitabam; ego te totius oneris mei sarcinam supportare sperabam. Nunc autem nescio qua de causa hinc discedere, me relicto, satagis, et ad deserta pergere cupis.« Lanfrancus intelligens uoluntatem suam detectam, et propositum cordis sui, quod occultum  putabat, euidenter propalatum, abbatis pedibus illico aduoluitur, et qualiter sibi innotuissent talia, humiliter sciscitatur. Tunc ei abbas blanda uoce uisionem aperuit, et quid sibi diuinitus per puerum reuelatum sit, sicut superius reteximus, per ordinem explicauit. Lanfrancus mirabilius dictu obstupefactus, et Dei gratiam in abbate uehementer admiratus, humi prostratus, per confessionem Patri protinus quidquid in uoluntate habuerat, corde compunctus exposuit, penitentiaque accepta et absolutione impetrata, spopondit se nunquam ab ipso discessurum, eiusque preceptis per omnia obtemperaturum. Abbas ingentes omnipotenti Deo gratias referens, quam citius potuit, Lanfrancum priorem constituit. et quidquid ditioni monasterii subiacebat,  interius et exterius ipsius cure commisit. Quos ita unanimes tribuit esse diuina protectio, ut nulla unquam inter eos orta fuerit dissensionis occasio. Hanc uisionem Lanfrancus nec uolens propalare, nec omnino occultare  indicauit illam cuidam monacho, nomine Willelmo, quem ipse a puero nutrierat et docuerat, plurimumque amabat, precipiens ne cui diceret, quandiu ipse in corpore uiueret. Quod ille seruauit usque ad ultimam senectutem. Post mortem uero Lanfranci, cum iam nulla prohibitione urgeretur, scripsit rem sicut audierat, et abbati ac monachis Becci scriptam  , prout supra digessimus, direxit. Fuit idem Willelmus abbas Cormeliensis cenobii.



CAPUT III.


7. Ad administranda quoque totius patrie negotia  summus ab ipso Nortmannorum duce uuillelmo consiliarius assumitur. Cuius gratie nimiam perturbationem, que repente irruit, insperato Deus sereno letificauit. Quorumdam enim accusationibus delatorum dux in eum uehementer amaricatus,  mandat ut monasterio exturbetur, patria discedat Lanfrancus. Nec motus animi sui hac indicta sedare ualens, mandauit iuris monasterii uillam, que Parcus dicitur, flammis excidi. Paretur tam effere iussioni. Eo discedente, qui omne gaudium fratribus erat et consolatio, dolor altus remanet. Quia melior non habebatur, tripes equus quarto pede inutili, illi tribuitur, et unus famulus. Instant itaque fratres orationi, iuxta illud Ieremie: Prestolantes cum silentio salutare Domini . Protinus qua ille discedebat duci obuius uenienti appropinquans, equo per singulos passus caput ad terram submittente, dominum salutat; innocentie quidem conscius, si locus dicendi daretur, non diffidebat cause. Dux primo uultum auertit, sed diuina agente  clementia, mox miserando respexit, et nutu beneuolentie aditum loquendi concedit. Tunc Lanfrancus decenti ioco ait: Tuo iussu prouincia tua discedo pedes, hoc inutili occupatus quadrupede; uel ut iussioni tue parere queam, da mihi equum meliorem. Cui dux subridendo: Quis, inquit, ab offenso iudice, infecto illati criminis negotio, munera exposcit? Tandem disertissimus orator petiit audientiam, et Deo sibi opem subministrante causam exorsus, breui ad optatum finem perorauit. In amplissimam gratiam illico receptus, accipit promissum quod nulla deinceps accusatione subiret purgandi preiudicium. Gratissimi mox succedunt amplexus et oscula. Multo etiam cum augmento restituenda promittuntur que dux nuperrime deuastari iusserat. Alacerrime quidam  precurrens nuntiat fratribus illum redire. Commutantur lacryme, personat non semel, sed per totum diem ubique corde et ore a cunctis pium Te Deum laudamus. Abbas inopinate rei fidem adhibere non poterat propter feritatem quam in domino sciebat, donec desideratus aduenit. Accumulatur gaudium, quia incensorum fit integra restitutio; terrarum quoque eidem ecclesie concessarum ab eodem domino obtinetur confirmatio.

8.  Huius tam improuide iussionis causam  aiunt, quod idem Lanfrancus contradicebat nuptiis filie comitis Flandrie, quam ipse sibi dux copulauerat in matrimonio, quia proxima carnis consangumitate iungebatur. Unde auctoritate Romani  pape tota Neustria fuerat ab officio Christianitatis suspensa et interdicta. Quapropter Lanfrancus iterum Romanum papam adiit; iam enim antea Romam  petierat  causa cuiusdam clerici, nomine Berengarii, qui de sacramento altaris aliter dogmatizabat quam Ecclesia tenet. 5  Dicebat enim panem et uinum post consecrationem, sacramentum tantum, non autem esse uerum Christi corpus et sanguinem. Iste clericus Lanfranco quasi familiari suo  litteras  miserat errore ipso respersas; eas qui legerunt Lanfrancum talia sentire opinati sunt, et socium erroris diffamauerunt. At tum forte Lanfrancus ad Urbem profectus erat, pontificante tunc sedem beati Petri Leone  octauo  . Amici, qui infamiam sibi conflatam audierunt, litteras ipsas post eum miserunt Romam; ibique suspicionem de Lanfranco quibusdam pepererunt. Papa Berengarium ad diem uocauit. uerum ille timens uenire,  distulit; sed responsales pro se duos clericos misit, qui ante papam uenientes, et in causam deficientes, reprobati et capti sunt. Lanfrancus iussus surrexit, praui rumoris a se maculam abstersit, fidem suam exposuit, expositam plus sacris auctoritatibus quam argumentis probauit. Quod dixit et probauit omnibus placuit, nulli displicuit.  Hec eadem in synodo uercellensi retacta sunt, et sententia Berengarii audita et reprobata; fides uero Ecclesie, quam Lanfrancus tenebat et astruebat, exposita, et concordi omnium assensu confirmata est. Que sententia non effugit huius Leonis pape successorem uictorem.  Denique in concilio Turonensi  , cui ipsius uictoris interfuere atque prefuere legati, data est ipsi Berengario optio defendendi partem suam; quam  cum defendendam suscipere non auderet, confessus est coram omnibus communem Ecclesie fidem; et iurauit ab illa hora se ita crediturum, sicut Ecclesia tenet. Quod iuramentum transgressus, nichilominus primum dogma in populo spargere non omisit.  Quod cum audisset Nicolaus secundus, uocauit eum; qui Romam ueniens, et cause sue diffidens, et patrocinio eorum quos sibi impensis beneficiis conciliauerat, parum confidens, cum non auderet suam defensare sententiam, postulauit Nicolaum secundum eiusque concilium, quatenus fidem, quam illum tenere uolebat, uerbis sibi exponeret, scripto firmaret. Itaque iubente papa, fides uerbis exposita, et scripta, et omnium assensu confirmata, tradita est Berengario  ad legendum. Accepit, legit,  et eam se tenere iurauit, manuque propria subscripsit. Quo facto gauisus est papa, et multi alii, de eius reuersione et  conuersione, qui antea dolebant de eius auersione. Huius sacramenti sacrilegus transgressor, contra prefatam synodum, contra catholicam ueritatem omniumque ecclesiasticorum doctorum fidem  scriptum postea condidit. Cui Lanfrancus respondens, sub nomine epistole,  libellum elegantem composuit, catholica ueritate subnixum, et sanctorum Patrum undique auctoritatibus corroboratum, in quo inueniuntur ista que diximus. His enim gestis Lanfrancus interfuit, qui causa huius litis Romam uenerat, et ut ageret pro duce Normanorum et uxore eius apud apostolicum, pro qua re, sicut diximus, illuc perrexerat. Igitur locutus cum papa Nicolao, ostendit quia eius sententia illos tantum grauabat, qui eos nec coniunxerant, nec separare poterant;  nam dux puellam quam acceperat nullo pacto dimittere uellet. Hoc audiens et uerum esse aduertens summus pontifex, dispensatione habita, coniugium concessit. eo tamen modo quatenus dux et uxor eius duo monasteria construerent, in quibus singulas congregationes uirorum ac mulierum coadunarent, qui ibi sub norma sancte religionis die noctuque Deo deseruirent, et pro salute eorum supplicarent.  Paruit dux apostolice dispensationi, et edificauerunt duo monasteria in predio  quod antiquitas Cadomum nuncupabat.  Dux unum monachorum in nomine sancti Stephani protomartyris; et uxor eius  alterum sanctimonialium in nomine et honore sancte Trinitatis; quibus tantum de rebus et reditibus suis contuleruut, quantum sufficeret  ibidem habitantibus et ad uictum et uestitum.



CAPUT Iu.

9. Per idem tempus crescente Beccensi congregatione, in eo loco contigit illud dictum a Domino per Isaiam prophetam: Angustus mihi est locus; fac spatium ut inhabitem . Spatiositas enim domorum parua multitudinem adunatam fratrum iam capere non ualebat; sed situs loci incolumitati degentium contrarius existebat. Itaque uenerabilis Lanfrancus sanctum Patrem Herluinum de maioris monasterii edificatione compellare cepit. Tanti operis solam commotionem ille extimuit, etatis iam deficientis uiribus plurimum diffidens. Confortari, adhortari, ac sepe id ipsum ingerere,  qui ceperat non omittebat, dicens locum aquosum non esse aptum habitationi monachorum. Abbate nullatenus acquiescente, fertur dixisse Lanfrancus quibusdam nobilibus uiris, cum quibus loquebatur: »Domnus abbas consumit tempus et laborem suum in hoc aquoso loco, nec uult mihi credere, ut desinat ab isto opere, et incipiat aliud opus in saniori loco. Deus omnipotens 6 det illi tale impedimentum quatenus me audiat atque in tam incompetenti loco  operam suam expendere desistat.« Nec multo post presbyterii pars dextera corruit, in qua oratorium erat, et altare sancti Benedicti. Anxiato super hoc et multum conturbato abbati suus in omni sua desolatione consolator accessit, obsecrans ut, uel nunc acquiescens, maiora inchoaret edificia. Tandem uictus, spem in Deo certissimam gerens, et plurimum in consiliarii sui ope confidens, cuius opera sibi bona omnia proueniebant, in salubriori multum et conuenientiori loco noua inchoauit, monasterium et officinas, opus pergrande, quod non res proprie, que adhuc erant permodice, sed fides in Deum firma, et spes certa, uniuersa conferendo accumulauit. Lanfrancus quoque licentia abbatis sui  iterum scholam tenuit, et ea que a scholasticis  accipiebat abbati conferebat, abbas operariis dabat.

10. Post triennii completionem, sola necdum completa basilica, uenerabilis Lanfrancus cepti operis institutor, tam ducis Normannie quam primatum supplicatione cenobio Cadomensi, quod dux hortatu pape Nicolai edificauerat, abbas preficitur. Qui de monasterio Becci ad hoc opus exiens, unum duxit secum, qui nuper habitum susceperat, sed professionem nondum fecerat, nomine Radulfum, qui postea in eo loco fecit professionem; et procedente tempore, eiusdem ecclesie Cadomensis prior exstitit, ad ultimum abbas de Bello  obiit. In aduentu Lanfranci mox ad ipsum locum uenire ad conuersionem ceperunt nobiles uiri, et optimi clerici,  inter quos fuit egregius et uenerabilis Willelmus  Rabodi filius, qui post Lanfrancum Cadomensi Ecclesie prefuit, et postea Rothomagensis archiepiscopus exstitit. Iste Willelmus cum habitum religionis Cadomi suscepisset, missus est Beccum, ut ordinem ibi addisceret, quia nouella plantatio ipsius loci nondum poterat alios perfecte instruere. Iste uir generosis natalibus ortus, simplex, bonis moribus ornatus, religiosus: cum aliquantum temporis ibi prius [f., prior] claustralis, post abbas transegisset; inde assumptus  , consecratus est archiepiscopus Rothomagensis; in quo loco perlongum tempus uixit, et in bona senectute diem ultimum clausit. In illo Cadomensi cenobio tempore  Lanfranci, et eorum qui, seculum relinquentes, monasticam uitam sub eo arripuerunt, cepit religio magna, que perdurat usque hodie. Interea dux Normannorum Willelmus hereditarium sibi regnum Anglie peruadens, ad que uoluit iura disposuit; deinde ad meliorandum Ecclesie statum, animum intendit. Igitur Alexandri uniuersalis Ecclesie summi pontificis, uiri uita et scientia excellentissimi, consulto et rogatu, omnium quoque Anglici et Nortmannici  imperii magnatum libentissimo assensu, rex Willelmus, quod potissimum solumque acceptabat consilium, doctorem supra memoratum, Lanfrancum scilicet, ad hoc elegit negotium suscipiendum.



CAPUT u.

11. Libet nunc quasi ab alio exordio seriem nostre narrationis dirigere, et quedam omissa inserere  , et sic cuncta de eodem Lanfranco, prout poterimus, prosequi. Hic igitur homo religione, sapientia omni euo memorabilis, nobili ortus parentela, ab annis puerilibus eruditus est in scholis liberalium artium et legum secularium ad sue morem patrie. Adolescens orator ueteranos aduersantes in actionibus causarum frequenter reuicit, torrente facundie accurate dicendo.  In ipsa etate sententias  depromere sapuit, quas gratanter iurisperiti aut iudices uel pretores ciuitatis acceptabant. Meminit horum Papia. At cum in exsilio philosopharetur, accendit animum eius diuinus ignis, et illuxit cordi eius amor uere sapientie. Animaduertebat enim quod mundi huius prosperitas et gloria uanitas est. Repentino itaque animi motu se abnegans, mundoque renuntians, sumpsit Becci habitum religionis, et regulariter uiuere cepit. Studiosus fuit idem cenobita, uerbi gladio perimere sectas, si quas aduertisset catholicam ledere fidem. Idem quoque optimus plenitudine caritatis, resuscitare satagebat, per fidei rectitudinem, in heresi mortuos. Sapientes et religiosi pontifices metropolitani, necnon et abbates, tremuerunt sapientiam Lanfranci, atque  religiositatem et auctoritatem, eius et correctioni se subdi gauisi sunt. Ipsum quoque Ecclesie plures pontificem uel abbatem sibi incredibili desiderio petierunt.  Roma. caput orbis, sollicitauit  eum epistolis, precatu conata eum retinere et ui. Quippe cognouerant eum peritissimum honesta quelibet, et eorum contraria secernere; diligentissimum cuique sua retribuere perpendiculo rationabilitatis; promptissimum ardua duraque suscipere ac perpeti causa ueri boni. Cognouerant etiam hanc eius uitam, que merito dicatur quedam 7 directissima atque tutissima ad perennis uite portum uia. Ille uero nimis altum sibi duxit aliis preesse, infimam extremitatem corde et affectu non deserens. Gloriosus  dux Normannorum Willelmus, hunc precordiali colebat familiaritate; quapropter cenobio Cadomensi  illum prefecit inuitum. Ea tempestate ciuitas Rothomaga uiduata est sancto ac uenerabili archipresule Maurilio  : tunc clerus omnis et populus congregati uolebant substituendum eligere Lanfrancum  ; uerum toto conamine ille tale onus deuitabat subire, humiliter magis cupiens subesse quam preesse. Nam abbatiam Cadomensem, quam inuitus susceperat, libenter dimisisset, si extra anime lesionem grauem facere ualuisset. Quod rex aduertens,  prouidit subrogare Ioannem  , quem Abricatensium constituerat pontificem; sed ut hoc canonice fieret, licentiam petendi gratia Romam direxit eumdem abbatem Cadomensem Lanfrancum; qui onus huiusce legationis alacriter perferens, sicut Ecclesiis cupiebat esse consultum a  papa Alexandro impetrauit; sacrum quoque pallium, cum licentia huius promotionis, deportauit; unde et ipsi toti Neustrie gaudium fuit.



CAPUT uI.

12. Post hec uenerunt ad regem in Angliam tres legati simul, Erminfredus Sedunorum episcopus, et duo clerici cardinales, missi ad petitionem ipsius a papa Alexandro, qui eum, in Pascha coronam regni capiti eius imponentes, in regem Anglicum confirmauerunt.  Congregata est ergo synodus magna Windresoris [al., Windreford];  in qua, presidente rege, ab ipsis legatis deiecti sunt quidam episcopi indigni episcopatu, propter uitam criminosam et inscitiam cure pastoralis. Inter quos  deposuerunt Stigandum cum anathemate reprobatum, multis  criminibus coinquinatum; qui cum duobus episcopiis infanda ambitione Cantuariensem archiepiscopatum inuaserat. Substitutis itaque in locum deiectorum idoneis rectoribus, remansit uacua Dorobernensis cathedra, in qua pretiosus Christi confessor Augustinus omnibus prefuit Britannie episcopis. Cogitanti uero regi de hac re et proceres regni consulenti, conuenientissimo fine, in Lanfranco quieuit, quatenus uberrimum luminare in hac arce clatum nebulas undique prauitatum et caligines dilueret, saluberrimo fulgore cuncta honestans. Quapropter misit predictos legatos in Normanniam ad hoc opus perficiendum. Cum igitur Sedunensis episcopus inuitaret eum ad regimen pontificale, denuntians in  concilio episcoporum et abbatum Normannie petitionem regis, simulque uoluntatem suam, et reliquorum  sedis apostolice legatorum, et quasi preceptorum super hac prelatione, sancta ira, sancta tristitia sic perturbatum fuisse compererunt ut omnino contradicturum putarent inducias ad deliberandum petentem. Perspectum namque uel indubitatum tenebat simul ire non posse negotium archipresulis et otium monachi. Ad hoc sui prouectum solito despiciebat atque extimebat onerosissimum gubernaculum. Precatur regina cum filio, iubet abbas Herluinus, licet inuitus, cui tanquam Christo obedire solitus erat; hortantur etiam studiose ad hoc collecti maiores, nam hanc urgentem undique uiolentiam dictauerat mandatum regis, scientis obstinationem dilectissimi sibi Patris, cum ad altiora inuitaretur. Non abnuit ille precipiti sententia, ut omne factum ac dictum eius discretionis  norma dirigebat. Obedientiam offendere cauet, simul et tantos qui rogant, fauent, hortantur. Mestus ergo trans mare excusatum se uadit, sperans iucunditatem in reuersione. Non enim estimare potuit uir singularis, forma perfecte humilitatis, inuitum se ad archiepiscopatum trahi. Ceterum diuine dispositioni quo consilio resisti poterit? Rex cum gaudio atque cum digna reuerentia recepit Christiane religionis adiutorem, deuicit reluctantem, excusationem pulchre pugnans humilitate et maiestate. Aduocantur hilari festiuoque iussu Cantuariensis Ecclesie primores, et multa dignitas regni ecclesiastica et secularis.

13. Hunc igitur rex intima semper coluit familiaritate, tum pro eminenti secularium ac diuinarum  litterarum peritia, tum pro monachici ordinis singulari obseruantia, impendens ei reuerentiam et gloriam; uenerans ut patrem, uerens ut preceptorem, diligens ut filium uel fratrem. Illi consulta anime sue, illi speculam quamdam, unde ordinibus ecclesiasticis regula uiuendi per omnem Normanniam et Angliam prospiceretur, commisit. Si quis uero admirans querit cur tantus uir tantopere uoluit declinare officium episcopale, uel quare abbas inuitus hoc ei precipiebat, primum de abbate nouerit quod nequaquam inuidendo eius promotioni hoc faciebat, quippe cum eius et honorem et exaltationem pre ceteris affectaret. Precipiebat ergo illi quia uoluntati 8 Dei et sancte Ecclesie electioni eum uocanti contradicere non audebat. Inuitus autem iubebat quoniam  egerrime ferebat tanti ac tam dulcissimi amici carere consortio, qui cenobium Becci nuperrime inceptum situ et paupertate horrendum elegit, quod prudentia illius uigilantissimaque cura locupletauit et in statum prouexit pulcherrimi ordinis, dum regeret collegium fraternum [al., fratrum] seuera ac miti disciplina, sanctum etiam abbatem humili et utili consilio. Etenim cum ingloriam proprie tantum mortificationis operam idem Lanfrancus desideraret, cum adhuc Becci esset, deprehendit eum atque publicauit cogitationum inspector Deus, ut lucerna sese colligens in uallem diffunderetur per excelsa. Effulsit eo magistro, obedientie coactu, philosophicarum ac diuinarum litterarum bibliotheca, nodos  questionum in utraque soluere potentissimo. Fidem criptis merear nullam, nisi que scribo Europe latitudo asserat. Neque sileri puto de eisdem in Africa uel Asia. Ipse uero Lanfrancus idcirco pontificale onus subterfugere gestiebat quia sapientia plenus preuidebat quod otium monachilis ordinis inter occupationum episcopalium frequentissimos tumultus nequaquam ex integro haberi potest  . Terreat exemplum istud damnatos cum Simone Mago zelo principis apostolorum; hinc intelligant perditissimi amentiam suam: muneribus emunt ineptissimi quod secundum Deum oblatum tremit talis, pecunias offerunt, maiores promittunt, nunc per se, nunc per amicos, quibus dignitatum culmina, si ad huiusmodi honorem peruenire potuerint, repromittunt.

 14. uictus igitur Lanfrancus Cadomensis abbas tam Dei uoluntate quam circa se intelligebat, quam etiam apostolica auctoritate, et domni Herluini preceptione, et optimatum Normannie assensu, ita multiplici ratione in Angliam traducitur, et que insularum transmarinarum primatum obtinet Cantuariensis Ecclesie suscepit presulatum. Qui tanto honore sublimatus, multarum amplitudine terrarum ditatus, auro argentoque locupletatus, non immemor diuini illius mandati: Honora patrem et matrem , omnimodis benignus et liberalis exstitit circa patrem suum spiritualem Herluinum abbatem, et matrem Ecclesiam Beccensem; cuius ad eas partes transmigratio, paucos ante dies  quam inde allegatio ueniret, uenerabili Herluino abbati per uisum ostensa est hoc modo. uidebat quod in uirgulto suo arborem malum habebat, cuius ramorum spatiositas multa erat et magna fructuum ubertas; pomorum quoque species delectabilis et sapor optimus. Hanc rex predictus ab abbate poscebat, uolens eam ad quoddam suum uirgultum transferre, reluctante abbate et quod ea sola sustentaretur opponente; quia dominus erat, euicit, et arborem asportauit. uerum radices penitus auelli non potuerunt; ex quibus pullulantes uirgule confestim in arbores magnas excreuerunt. Post paruum denique sub eo uisu interuallum, memoratus rex de arboris ipsius nimia fructificatione coram illo gaudebat; et ille se ex ea letissimas habere  propagines adgaudendo respondebat. Inuitabatur a rege ut ipsum translate arboris incrementum iret uidere; sed nescio que causa impediebat ne iret. Hec omnia, sicut uisio digessit, rerum euentus explicuit, preter quam quod uere iuit et quod audierat uidit. uirgultum abbatis erat Beccensis Ecclesia, cuius arbor maxima, ille doctor, non solum eam, uerum alias omnes per patriam suo exemplo et doctrina sustentabat Ecclesias. Qui, ob religionis sacre institutionem tradendam Anglis, a predicto rege per abbatem suum, cui soli tanquam Deo parebat, ad transmarina migrare postulatus, multum inuitus, salua obedientia atque ab inuito abbate iussus, paruit. Unde scribens pape Alexandro, post  salutationem ait: »Cum de Beccensi congregatione . . .« Cetera continet epistola 2 B. Lanfranci.

15. His uerbis aduerti potest quam inuitus pastoralem curam susceperat, et quam libenter eam dimisisset, si concedere papa uoluisset. Nam timebat suum defectum, nec adhuc ad uotum cernebat in sibi commissis profectum.  uerum eius inibi quantus postea exstiterit fructus, latissime attestatur innouatus usquequaque institutionis ecclesiastice status.  Cenobialis ordo, qui omnino ad laicalem prolapsus fuerat dissolutionem, ad probatissimorum reformatur disciplinam monasteriorum. Clerici sub canonicali cercentur regula. Populus, rituum barbarorum interdicta uanitate, ad rectam credendi atque uiuendi formam eruditur.



CAPUT uII.


16. Hanc fructuum Deo suauissimorum fragrantiam, cuius ex odore domus Dei per orbem impleta est, quam et ipse abbas absens iucundissime senserat, postea presens quanto uicinius tanto iucundius sensit, profectus ad eum in Angliam. Cumque ad archiepiscopum peruenisset, 9 que tunc inter eos submittendi sese ad inuicem pia contentio? Summus antistes, et in Ecclesiis transmarinis uices apostolicas gerens, submittebat se suo quondam abbati, ut alius quiuis monachus; secundus ubique ab eo, ubi ad missarum solemnia residendo, et manum illius, cum aliquid ab eo accipiebat, nisi raptim ille retraxisset, osculando. Illi sedes eminentior, ac imperandi ius omne tribuchatur; donabat famulorum  delinquentium reatus, ac cetera in domo pro uelle faciebat. Domini nomen alius, ille auctoritatem gerebat. Quanto curia sua frequentior, quanto utriusque ordinis personarum totius regni excellentium conuentus fiebat numerosior, tanto maiori coram omnibus illum archiepiscopus preferebat obsequio. Multum mirabantur uniuersi, maxime Angli, archiepiscopum Cantuariensem sic submitti ulli mortalium. Abbas uero quam debebat dignitati tante submissionem conabatur exsoluere, sed nullatenus permittebatur. Ecce quid in hac uita seruientibus sibi opulentissima Dei manus retribuit. Qui, pauperiem Christi assumens,  olim contemptui ab uniuersis et derisui habebatur; habet nunc qui morem sibi gerat primatem totius regni Anglie,  cum omnibus sibi commissis pontificem. Eamdem benignitatis Dei uicem et ille acceperat, qui abnegans semetipsum sibi, qui olim pro Deo libertatem sui tradiderat, uidet nunc ad uestigia sua aduolui, ut non dicam consulares multos, imo et maximum totum sibi accline regnum.

 17. De radicibus illius magne arboris, que in horto suo remanserant, ut per somnium suum uiderat, uidit postea predicandus uir Herluinus pullulantes quasdam uirgulas in arbores magnas excreuisse, multos uidelicet ad magna bonorum operum incrementa per illius institutionem accessisse. Arbor fructibus opima fuit uenerabilis Anselmus, Ecclesie Augustensis clericus, qui Lanfrancum ad monachatum subsecutus, post eum prior, post abbatem Herluinum abbas Becci, dein archiepiscopus Cantuariensis post eumdem Lanfrancum fuit; de quo cuncta maiora fuerunt quam nostra oratione referri queant. Arbores fructuum bonorum iucunditate delectabiles fuerunt  abbas Westmonasteriensis Gilbertus Crispinus  ,  abbas Cormeliensis Willelmus,   Henricus Ecclesie Cantuariensis decanus  ; Hernostus Roffensis Ecclesie episcopus, et qui ei ad idem officium successit ibidem,  uir morum sanctitate admodum reuerendus Gundulfus.  Hi, iuuante Dei gratia, in Beccensi ecclesia a magistro Lanfranco edocti, et a sancto Patre Herluino in sancta religione instructi, in Ecclesiis aliis postea honorabiles Patres sunt instituti.



CAPUT uIII.

18. Noua necdum sacrata erat ecclesia Becci, quam ab ipso cuius eam consilio inchoauit et auxilio consummauit exspectabat consecrari, instanter hoc a Deo exposcens; cuius petitioni, qui ad cetera sibi benignus exstiterat Deus, optatum concessit effectum, adimplens per omnia super hac re illius desiderium.  Interea paratis omnibus que necessaria erant usibus habitantium, post refectionem, uigilia Omnium Sanctorum, fratres relinquentes uoterem habitationem, ordinata processione, canentes responsorium O beata Trinitas, uenerunt in nouam ecclesiam; intrantes nouas edes deinceps habitaturi, ibique festiuitatem Omnium Sanctorum cum gaudio et alacritate omnium celebrauerunt. In crastinum dum missa cantaretur, sanctus Pater collectam multitudinem pauperum in nouas officinas iussit induci, et abundantissime cibo et potu refici. Quarto deinde anno dedicata est ecclesia cum magna gloria, et a quo Pater desiderabat. Nam pro quibusdam negotiis tam secularibus quam ecclesiasticis, gentium transmarinarum sepe memoratus pontifex summus Lanfrancus  ad curiam eminentissimi regis Anglorum Willelmi, in Normannia tunc commorantis, ueniens, primo accessit ad ipsum monasterium; et qua non potuit maiori decentia a fratribus est susceptus; ipse qua non potuit maiori humilitate, cum eis se habuit, iuxta quod scriptum est: Quanto magnus es, humilia  te in omnibus .  Cum ergo uenisset ad descensum montis, qui ipsi cenobio eminet,  fertur annulum de digito extraxisse; nec postea quandiu Becci moratus est, nisi ad missarum solemnia, resumpsisse. Ad abbatis iam senio incuruati osculum accedens tam magnus antistes, ad pedes eius aduolui conatus est; uerum illo econtra id ipsum conante, longo utrique [al., utique] luctamine, dum alter alterum sustentat, neuter expleuit quod satagebat. Post multos diuque optatos amplexus,  cum fratribus in claustro sedit archiepiscopus, ut quiuis alius ipsorum, iuuenes, senes, atque infantes, unumquemque singillatim compellans,  et iuxta uniuscuiusque qualitatem debita 10 confortatione adhortans. Quis enarrare sufficienter queat quantam humilitatem et benignitatem omnibus condescendendo exhibebat? Ad mensam dextrorsum et sinistrorsum fratres cum archiepiscopo sedere ac communi calice, scutella una, cum eo coguntur sumere cibum. Nec sola edificatione solatia fratribus impendit, sed tanto hospite digna hospitium locauit munificentia ut ex reliquiis festiue geminari potuerint octaue. In ecclesia cathedram episcopalem sibi preparari noluit, sed in sedem prioris intrauit, dicens se adhuc priorem esse, et nondum dimisisse prioratum. Compellatus ab uniuersis de consecratione eiusdem ecclesie, paratus eorum morem gerere uoluntati, ad curiam profecturus  inducias petiit, donec inde sciret uoluntatem regis. Dein fratrum uotis commendatus, ad regem peruenit, locutus cum eo, unde [al., inde] rogatus discesserat, diem dedicationis accepit, et confestim remisit non solum qui diceret, uerum et unde fieret.

19. Igitur decimo Kalendas Nouembris, anno ab incarnatione Domini 1077, sancte omni Ecclesie uenerandus, gentium transmarinarum primas et pontifex summus  Lanfrancus aduenit, consecrando consummaturus ecclesiam quam inspirante Deo inchoauit, et in cuius fundamentis exstruendis lapidem secundum ipse manu sua imposuit. Conuenerunt uniuersi Normannie episcopi, abbates, et alii quique religiosi uiri; adfuerunt et proceres regni.  Rex et regina aliis intenti non adfuerunt, sed largitatis sue beneficia miserunt. Agitur dedicatio letissima solemnitate et solemni omnium alacritate; alacritati hominum er ipse purissimus diesque lucidissimus arridebat. Languor, qui per octo ante dies Patrem ipsum monasterii tenuerat, tunc eum dimisit,  et Deo miserante ad diem plenissime conualuit. Finitur maiori quam cepta fuerat iucunditate solemnitas. Tertio die seculis memorandus iam sepe fatus Cantuariorum archiepiscopus ab uniuersis fratribus eundi missionem poposcit. Quis tantum tante inter eos benignitatis uirum recedentem siccis oculis aspicere potuit? Omnes erupere in lacrymas; paruuli non ualebant consolari. Consulto maturauit discessum, quatenus a fletu se continerent, uel post eius discessum. uenerabilis Herluinus eum supra omnes mortales amans, et ab eo amatus, per duo milliaria discedentem prosecutus est amicum, ad suos uisus nunquam in hac uita ulterius rediturum. Nam ante diei ipsius dedicationis annuam reuolutionem diem clausit extremum. Que cordis amaritudo!  quis fletus in ipso ultimo uale et ultimo ab inuicem discessu!



CAPUT IX.

20. His preoccupando ita premissis, ad ordinem nunc reuertamur. Post translationem in Angliam Lanfrancus, non oblitus propter quod uenerat, totam intentionenr suam ad mores hominum corrigendos et componendum Ecclesie statum conuertit. Et prius ipsam regni matrem ecclesiam Dorobernensem renouare studuit. Et quia ante aliquot annos igne combusta fuerat, a fundamentis illam reedificare studuit, grande opus et spatiosum. Officinas quoque usibus monachorum necessarias edificauit. Et quod mirum admodum sit, de Cadomo ubi abbas exstitit, ueliuolis nauibus per mare transuehi faciebat quadros  lapides ad redificandum. Domos quoque ad habitandum sibi construxit prope ecclesiam. Que omnia edificia muro magno et alto cinxit. Dispositis sufficienter que ad regularem uictum et uestitum sunt necessaria, ecclesiam ipsam pretiosis atque multis ditauit ornamentis. Dignitates uero Cantuariensis ecclesie, que uetustate uel negligentia deciderant, siue imminute fuerant, renouando reformauit. Terras multas que ablate fuerant, in ius ecclesie reuocauit, et uiginti quinque maneria ecclesie restituit.  Xenodochia  uel ptochotrophia duo extra ciuitatem edificauit; unum ad aquilonem, alterum ad occasum, cum omnibus necessariis, quibus de suo annuos redditus, quantum satis uisum est, delegauit. In maneriis suis instituit prebendas  dandas pauperibus per annum. In pluribus ipsorum maneriis construxit lapideas domos sibi ad habitandum.

21. Odo  Baiocensis episcopus, frater Willelmi regis, erat comes Cantie eo tempore quo Lanfrancus ad archiepiscopatum uenit. Hic multis grauaminibus  atterebat homines illius prouincie, et simul homines Dorobernensis Ecclesie; cui Lanfrancus in faciem restitit, et coram omnibus testimonio antiquorum Anglorum, qui periti erant legum patrie,  deratiocinatus est libertatem terre sue, et liberauit homines suos a malis consuetudinibus, 11 quas Odo uolebat illis imponere. Adhuc plures supersunt,  qui et locum placiti  et nomen loci norunt,  et modum finemque litis quo contentio terminata est referunt. Quid de clericis uillarum suarum Cicestrensi episcopo scripsit, subter annecti dignum duximus.

Lanfrancus  gratia Dei . . . . . . 



CAPUT X.

 22. Euntem illum ad archiepiscopatum multi secuti sunt, e quibus plures retinuit; quos honoribus et terris ditauit, sicut posteri eorum testantur manentes usque ad presens. Sed ut retro redeam, primo aduentu eius in Angliam, auctoritate summi pontificis Alexandri, et gloriosi regis Willelmi, conuocauit episcopos et principes terre, clerum et populum, ad renouanda decreta et instituta sanctorum Patrum de synodis celebrandis, de consuetudinibus ecclesiasticis. In hoc conuentu ostensum est contra Thomam  electum, qui hoc contradicebat, quod Eboracensis archiepiscopus debet esse Cantuariensi subditus antistiti; quod quomodo actum sit plenius qui uoluerit scire, ex his que subiecta sunt nosse poterit.  Anno  ab incarnatione  Domini 1070 intrauit Anglicam terram Lanfrancus Cadomensis cenobii abbas, mouentibus atque precipientibus Willelmo glorioso Anglorum rege, et felicis memorie Alexandro totius sancte Ecclesie summo pontifice. Is post paucos sui introitus dies Dorobernensem Ecclesiam regendam suscepit; consecratus est autem Iu Kalendas Septembris, in sede metropoli a suffraganeis ipsius sedis, Willelmo Londoniensi episcopo, Walchelino Wentano, Remigio Dorcensi siue Lincoliensi, Siwardo Roffensi, Herfasto Helmeanensi siue Thesfordensi, Stigando Selengensi [al., Selesiensi], Hermanno Siraburnensi [al., Schireburnensi], Gisone uellensi. Ceteri qui absentes fuerunt causas sue absentie  tam legatis quam litteris, ostenderunt.

23. Ipso anno Thomas Eboracensis Ecclesie electus antistes Cantuarberiam ex prisca consuetudine ab eo sacrandus aduenit; a quo cum Lanfrancus scriptam de obedientia sua cum adiectione iurisiurandi professionem custodito antecessorum more  exposceret, respondit Thomas nunquam se id facturum, nisi prius scriptas de hac re auctoritates legeret, nisi testes huius antiquitatis assertores cerneret; postremo, nisi congruas super hac re rationes audiret, quibus id iuste et rationabiliter sine sue ecclesie preiudicio facere deberet. Hoc autem ignorantia magis quam spiritus elati pertinacia agebat. Nouus enim homo et Anglice consuetudinis penitus expers uerbis adulatorum plus equo et bono fidem exhibebat. Lanfrancus tamen in presentia paucorum episcoporum, qui ad eum pro hac consecratione uenerant, quod postulauit ostendit. At ille, aspernatus omnia, non sacratus abscessit. Quod rex audiens grauiter accepit, existimans Lanfrancum iniusta petere et scientia litterarum magis quam  ratione et ueritate confidere, quamuis nec ipsi Thome deesset Scripturarum peritia, multo ingenio, multo studio comparata. Paucorum dierum spatio euoluto, Lanfrancus ad curiam uenit, a rege audientiam postulauit, redditis rationibus eius animum mitigauit, transmarinis qui aderant sue parti iustitiam adesse suasit et persuasit. Angli enim qui rem nouerant assertionibus eius per omnia constantissime testimonium perhibebant. Itaque regio edicto communique omnium decreto statutum est ad presens debere Thomam ad matrem totius regni Ecclesiam redire, professionem scribere, scriptam legere; lectam inter examinandum in presentia episcoporum more ecclesiastico Lanfranco porrigere; in qua preceptis quidem eius in omnibus, que ad Christiane  religionis cultum pertinent, se obtemperaturum absolute, nulla interposita conditione, promitteret, successoribus uero eius non ita, nisi prius uel coram uel in episcopali concilio competens ei ratio redderetur, qua antecessores suos Dorobernensis Ecclesie primatibus id fecisse et facere debuisse euidentissime ostenderetur. Igitur rediit, que iussa sunt impleuit, sacratus abscessit. Non post multos dies Lanfrancus ab uniuersis regni Anglici episcopis, qui diuersis temporibus, diuersis in locis, ab aliis archiepiscopis, uel a papa, tempore Stigandi, sacrati sunt, professionem petiit et accepit.



CAPUT XI.

 24. Sequenti anno cum prefato archiepiscopo Romam iuit, et honorifice a sede apostolica susceptus est, siquidem uenienti papa assurrexisse dicitur, tum pro sua magna religione et eminenti scientia, tum quia, dum esset in Normannia, uenientes Romane Ecclesie ministros honorifice suscipiebat, et  quosdam pape consanguineos studiose docuerat. Fertur etiam papa dixisse:  »Non ideo assurrexi ei quia archiepiscopus Cantuarie est, sed quia Becci ad scholam eius fui, et ad pedes eius cum aliis auditor consedi.« Itaque duo pallia illi dedit: unum quod de altari, Romano more, accepit; alterum  uero in indicium uidelicet sui amoris, cum quo missam celebrare solebat, Alexander ei papa sua manu porrexit; in cuius 12 presentia Thomas calumniam mouit de primatu Dorobernensis Ecclesie, et de subiectione trium episcoporum, Dorcestrensis siue Lincolniensis, Wigornensis, Licifeldensis, que nunc est Cestrensis, dicens Cantuariensem Ecclesiam atque Eboracensem parem ad se inuicem honorem habere, nec alteram alteri, secundum  beati Gregorii constitutionem, debere ullatenus subiacere, excepto quod alterutrius archiepiscopum priorem et digniorem oporteat esse eo quem constiterit fuisse posterius ordinatum; predictos uero tres episcopos sue sedi suisque antecessoribus ab antiquis temporibus exstitisse subiectos. Lanfrancus hoc audiens, etsi moleste tulit, modesta tamen discretione uerba illius ueritate penitus carere respondit, asseuerans Gregorianam illam constitutionem  non de Cantuariensi et Eboracensi esse promulgatam. De qua re et de tribus episcopis multis hinc inde uerbis prolatis decreuit Alexander papa oportere hanc causam in Anglica terra audiri, et illic totius regni episcoporum et abbatum testimonio et iudicio definiri.

 25. Lanfrancus, quamuis alligatum illum suo tempore facta ab eo professione teneret, maluit tamen pro successoribus suis laborare quam eis in posterum indiscussam hanc tantam calumniam discutiendam reseruare. Uterque igitur in paschali solemnitate ad regem uenit, ibique prolatis in medium partium rationibus, sententiam de negotio regalis curia dedit. Iussum tunc est fieri scriptum totius cause continens finem. Lanfrancus Alexandro pape epistolam direxit, in qua ei totius negotii gestionem breuiter et ueraciter enarrauit. Utraque scripta subter annexa sunt, premissa professione, quam Thomas Lanfranco coram rege et eius curia manu in manum porrexit:

»Decet Christianum quemque Christianis legibus  subiacere, nec his que a sanctis Patribus salubriter instituta sunt quibuslibet rationibus contraire; hinc namque ire, dissensiones, inuidie, contentiones, ceteraque procedunt, que amatores suos in penas eternas demergunt. Et quanto quisque altioris est ordinis, tanto impensius diuinis debet obtemperare preceptis. Propterea ego Thomas, ordinatus iam Eboracensis Ecclesie metropolitanus antistes, auditis  cognitisque rationibus, absolutam tibi, Lanfrance, Dorobernensis archiepiscope, tuisque successoribus, de canonica obedientia professionem facio; et quidquid a te uel ab eis iuste et canonice iniunctum mihi fuerit, seruaturum me esse promitto. De hac autem antea cum a te ordinandus essem dubius fuit, ideoque tibi quidem sine conditione, successoribus uero tuis conditionaliter obtemperaturum esse promisi.«



DECRETUM CONCILII  .

26. »Anno ab incarnatione Domini nostri Iesu Christi 1072, pontificatus autem domni Alexandri pape undecimo, regni uero Willelmi gloriosi regis Anglorum et ducis Normannorum sexto. Ex precepto eiusdem Alexandri pape, annuente eodem rege,  in presentia ipsius et episcoporum atque abbatum, uentilata est causa de primatu, quem Lanfrancus Dorobernensis archiepiscopus super Eboracensem Ecclesiam iure sue Ecclesie proclamabat, et de ordinationibus quorumdam episcoporum, de quibus ad quem specialiter pertinerent certum minime constabat. Et tandem aliquando diuersis diuersarum scripturarum auctoritatibus probatum atque ostensum est quod Eboracensis Ecclesia Cantuariensi debeat subiacere, eiusque archiepiscopi ut primatis totius Britannie dispositionibus, in his que ad Christianam religionem pertinent, in omnibus obedire. Subiectionem uero Dunelmensis, hoc est Lindisfeldensis episcopi atque omnium regionum, a terminis Licifeldensis episcopii et Humbre magni fluuii  usque ad extremos Scotie fines, et quidquid ex hac parte predicti fluminis ad parochiam Eboracensis Ecclesie iure competit, Cantuariensis metropolitanus Eboracensi archiepiscopo eiusque successoribus, in perpetuum obtinere concessit, ita ut si Cantuariensis archiepiscopus concilium cogere uoluerit, ubicunque uisum fuerit, Eboracensis archiepiscopus sui presentiam, cum omnibus sibi subiectis episcopis, ad nutum eius exhibeat et eius canonicis dispositionibus obediens existat. Quod autem Eboracensis archiepiscopus professionem facere debeat Cantuariensi archiepiscopo, etiam cum sacramento, Lanfrancus Dorobernensis archiepiscopus ex antiqua antecessorum consuetudine ostendit. Sed ob amorem regis, Thome Eboracensi archiepiscopo  sacramentum relaxauit, scriptamque tantum professionem recepit, non preiudicans successoribus suis, qui sacramentum cum professione a successoribus Thome exigere uoluerunt. Si archiepiscopus Cantuariensis uitam finierit, Eboracensis archiepiscopus Doroberniam ueniet, et eum qui electus fuerit, cum ceteris prefate Ecclesie episcopis, ut primatem proprium iure consecrabit. Quod si  archiepiscopus Eboracensis obierit, is qui ei successurus eligitur, accepto a rege archiepiscopatus dono, Cantuariam, uel ubi Cantuariensi uisum fuerit, accedet; et ab ipso ordinationem canonico more suscipiet.« Huic constitutioni consenserunt prefatus rex et archiepiscopi, Lanfrancus Cantuariensis 13, et Thomas Eboracensis, et Hubertus sancte Romane Ecclesie subdiaconus et prefati Alexandri pape legatus, et ceteri qui interfuerunt episcopi et abbates.

27. Hec ut gesta sunt Lanfrancus Alexandro notificauit per subscriptam epistolam:

Domino totius Christiane religionis summo speculatori ALEXANDRO pape, LANFRANCUS . . . 

 28. De eadem re scripsit Hildebrando Romane Ecclesie archidiacono, ita.

Calumnia quam Eboracensis Ecclesie antistes aduersum me mouit . . . 

29. Ad hec Hildebrandus respondit Lanfranco.

»uerba legatorum uestrorum,« etc.



CAPUT XII.

30.  Anno ab incarnatione Domini 1075, regnante glorioso rege Willelmo Anglorum, anno regni eius nono, congregatum est Londonie in ecclesia beati Pauli apostoli concilium totius Anglie regionis episcoporum, abbatum, nec non et multarum religiosi ordinis personarum, iubente atque eidem concilio presidente Lanfranco sancte  Dorobernensis Ecclesie archipresule totiusque Britannie primate, consedentibus secum uiris uenerabilibus,  Thoma Eboracensi archiepiscopo,  Willelmo Londinensi episcopo,  Goisfrido Constantiensi [qui  cum transmarinus esset episcopus, in Anglia multas possessiones habens, cum ceteris in concilio residebat],  Walchelino uintoniensi, [,  Wilfstano uirecestrensi,  Walterio Herefordensi,  Gisone uellensi, id est Batensi,  Remigio Dorchacensi siue Lincoliensi,  Herfasto Helmeanensi seu Norwincensi,  Stigando Selengensi,  Osberno Exoniensi,  Petro Liciferdensi. Roffensis Ecclesia per id tempus pastore carebat. Lindisfarnensis, qui et  Dulmensis [Dunelmensis] episcopus, canonicam habens excusationem concilio interesse non poterat. Et quia multis retro annis in Anglico regno usus conciliorum obsoleuerat, renouata sunt nonnulla, que antiquis etiam noscuntur canonibus definita.

Ex concilio igitur Toletano quarto, Milleuitano atque Bracharensi statutum est ut singuli secundum ordinationis sue tempora sedeant, preter eos qui antiqua consuetudine siue Ecclesiarum suarum priuilegiis digniores sedes habent. De qua re interrogati sunt senes et etate prouecti quid uel ipsi uidissent,  uel a maioribus atque antiquioribus ueraciter atque probabiliter accepissent. Super quo responso petite sunt inducie, ac concesse usque in crastinum. Crastina autem die concorditer perhibuere quod Eboracensis archiepiscopus ad dexteram Dorobernensis sedere debeat, Londoniensis ad sinistram, Wentanus iuxta Eboracensem; si uero Eboracensis desit, Londoniensis ad dexteram, Wentanus ad sinistram.

Ex regula beati Benedicti, ex Dialogo Gregorii, et antiqua regularium locorum consuetudine, ut monachi ordinem debitum teneant, infantes precipue et iuuenes, in omnibus locis, deputatis sibi magistris, custodiam habeant. Nocte luminaria ferant, generaliter omnes nisi a prelatis concessa proprietate  careant . Si quis uero aliquid proprii sine prefata licentia habere in morte fuerit deprehensus, nec ante mortem id reddiderit, cum penitentia et dolore peccatum suum confessus; nec signa pulsentur pro eo, nec salutaris pro eius absolutione hostia immoletur, nec in cemeterio sepeliatur .

Ex decretis summorum pontificum, Damasi uidelicet, et Leonis, nec non ex conciliis Sardicensi  atque Laodicensi , in quibus prohibetur episcopales sedes in uillis existere, concessum est regia munificentia et synodi auctoritate prefatis tribus episcopis de uillis ad ciuitates transire; Hermanno de Siraburna ad Selesberiam, Stigando de  Selengeo ad Cicestrum, Petro de Licifelde ad Cestrum. De quibusdam, qui in uillis seu uicis adhuc degebant, dilatum est usque ad regis audientiam, qui in transmarinis terris tunc temporis bellum gerebat.

Ex multis Romanorum presulum decretis diuersisque sacrorum canonum auctoritatibus: Ne quis alienum clericum, uel monachum  sine commendatitiis litteris retineat uel ordinet. Ad comprimendam quorumdam indiscretorum insolentiam, ex communi decreto sancitum est ne quis in concilio loquatur preter licentiam a metropolitano sumptam, exceptis episcopis et abbatibus.

Ex decretis  Gregorii Maioris  , nec non et Minoris,  ut nullus de propria cognatione, uel  uxoris defuncte seu quam cognatus habuit, uxorem accipiat, quoad usque parentela ex alterutra parte ad septimum gradum perueniat.

 Ut nullus sacros ordines seu officium ecclesiasticum, quod ad curam animarum pertineat, emat uel uendat. Hoc enim scelus a Petro apostolo in Simone Mago primitus damnatum est, postea a sanctis Patribus 14 uetitum et excommunicatum

Ne ossa mortuorum animalium, quasi pro uitanda animalium peste, alicubi suspendantur.

Ne sortes, uel aruspicia, seu diuinationes, uel  aliqua huiusmodi opera diabolica ab aliquo exerceantur.

 Hec enim omnia sacri canones prohibuerunt, et eos qui talia exercent, data sententia excommunicauerunt.

Ex conciliis Eliberitano, et Toletano undecimo. Ut nullus episcopus uel abbas, seu quilibet de clero, nominem occidendum uel membris truncandum iudicet; uel iudicantibus sue auctoritatis fauorem accommodet.

Ego Lanfrancus Dorobernensis archiepiscopus subscripsi.

Ego Thomas Eboracensis archiepiscopus subscripsi.

Subscripserunt et alii episcopi et abbates qui  interfuerunt  .



CAPUT XIII.

31. Post hec Thomas Eboracensis humiliter  rogauit per epistolam  Lanfrancum, ut mitteret sibi duos episcopos, Dorchacestrensem et Wigornensem,  ad sacrandum quemdam clericum, quem  Paulus comes Orcadum  insularum illi miserat, ad ordinandum illis partibus episcopum, affirmans nullum imposterum, se horum episcoporum hac de causa, quesiturum subiectionem. Cuius petitioni Lanfrancus annuens scripsit episcopis Wlstano Wigornensi, et Petro Castrensi, ut Thome, sicut petebat, occurrerent, ad predicti clerici consecrationem, ad diem quem ipse nominaret.

 32. In suburbio ciuitatis Cantuarie, est quedam ecclesia Sancti Martini, in qua, ut fertur, priscis temporibus fuit sedes  episcopalis; et, ut aiunt, episcopum habuit, antequam ad illas partes transiret Lanfrancus. Sed quia auctoritate canonum constat preceptum, ne in una ciuitate duo pontifices simul habeantur, statuit Lanfrancus, ne ulterius ipsi loco ordinaretur episcopus.

33. In quadam festiuitate, de tribus magnis, quibus rex coronatus solebat tenere curiam, die festiuitatis cum rex diademate et indumentis regalibus ornatus sederet ad mensam, et Lanfrancus iuxta eum, quidam scurra uidens regem auro et gemmis radiantem, exclamauit in aula, magna adulationis uoce, et dixit: Ecce Deum uideo, ecce Deum uideo.  Lanfrancus conuersus ad regem, ait: Nolite talia pati imponi uobis; non sunt hec hominis, sed Dei; iubete illum acriter uerberari, ne audeat unquam talia iterare. Quod rex iuxta uerbum illius fieri iussit.  Nouerat uir prudentissimus quod tertius Herodes ideo ab angelo percussus interiit quia adulatorum uerba, que quasi Deo sibi acclamabant, non respuit, sed suscepit .

34.  Ecclesiam Roffensem ipse instaurauit, et in ea episcopum ordinauit  Beccensem monachum, nomine Hernostum. In huius consecratione inuentus est Euangelii uersus: Cito proferte stolam primam , etc. Quod cum audisset Lanfrancus, predixit eum cito moriturum, et sic contigit. Namque ei in episcopatu nondum anno completo,  decedenti successit Gundulfus, et ipse monachus Beccensis, uir Deo amabilis et religiosus, qui perseuerauit usque ad tempora sancti Anselmi et regis Henrici. Abbatiam quoque sancti Albani  restituit in pristinum statum;  in qua posuit abbatem  Paulum Cadomensem monachum, qui ibi ordinem et ecclesiastici officii usum instituit, sicut cernere est usque hodie.



CAPUT XIu.

35. Quadam die dum missam celebraret, et uentum esset ad horam qua corpus Domini manibus accepit, diaconus, qui ad missam sibi ministrabat, peruasus a demone arripuit archiepiscopum manibus per scapulas; uenerabilis antistes in nullo turbatus, reflexa manu dextera per capillos eum tenuit, et ante pedes suos adduxit. Percelebrata missa, in demum infirmorum iussit illum perduci, ubi per aliquot dies in eadem insania permansit. Non autem multum illum uexabat possessum, nisi  quia in amentia tenebat; ridebat uero presentes cum cachinno, respondens ad ea que dicebantur. uidebant autem quemdam tumorem per membra dissilientem; et si quis uoluisset manum superimponere, statim in alium locum exhibebat. Contigit autem uenerabilem predictum Gundulfum presulem Roffensium adesse, qui cum uoluisset manum super tumorem illum imponere, desiliit aliorsum, et ait episcopus: Reuera salit sicut catus. Respondit demon: Non ut catus, sed ut catulus. Dicebat autem de quibusdam eiusdem loci fratribus quedam nefanda. Tunc nominauerunt quemdam, dicentes: Quoniam de illo non haberet quid diceret. At ille cepit affirmare quia nunquam ille quem dixerant auderit in presentiam 15 suam uenire. Quod cum  frater audisset, timuit ne forte aliquid sibi perperam gestum improperaret. Tunc sapientes fratres dederunt consilium, ut, cum archiepiscopo loquens, puram confessionem faceret, reuelans illi totam  uitam suam; et sic fiducialiter cum absolutione, et benedictione eius, iret ad demoniacum. Nec mora, fecit quod sibi consulebatur, et mox ingressus stetit ante eum. Tunc qui aderant dicebant demoniaco: Ecce adest cui minitabaris, dic si quid de eo nosti. At ille in cum toruo respectans oculo, ait cachinnans: Pro malo homine, quomodo es nunc rebullitus et candidatus? Quis te sic rebulliuit et dealbauit? Et cum ab aliis urgeretur, ut diceret quod antea se dicturum minitabatur, nichil plus dixit. Unde datur intelligi quia uirtus confessionis et absolutionis aufert diabolo aut memoriam peccati, de quo pura confessio facta fuerit, aut certe potestatem hominem accusandi. Unde beatus Augustinus: Si, inquit, fueris tui ipsius accusator, et  Dominus liberator, quid erit ille, nisi calumniator? Post aliquot dies, Deo miserante, et magno presule Lanfranco cum fratrum sancte sedis orationibus adiuuante, liberatus est ab illa peste, et pristine restitutus est sanitati. Hoc, beato Anselmo archipresule referente, cum aliis pluribus audiui.



CAPUT Xu.

36.  Quando gloriosus rex uuillelmus morabatur in Normannia, Lanfrancus erat princeps et eustos Anglie, subiectis sibi omnibus principibus, et iuuantibus in his que ad defensionem, et dispositionem, uel pacem pertinebant regni, secundum leges patrie.  Lectioni erat assiduus, et ante episcopatum, et in episcopatu, quantum poterat. Et quia Scripture scriptorum uitio erant nimium  corrupte, omnes tam ueteris quam Noui Testamenti libros, nec non etiam scripta sanctorum Patrum,  secundum orthodoxam fidem studuit corrigere  . Et etiam multa de his quibus utimur nocte et die in seruitio Ecclesie ad unguem emendauit, et hoc non tantum per se, sed etiam per discipulos suos fecit. Qua de causa, ut in principio iam dictum est,  merito illum Latinitas cum honore et amore ueneratur magistrum. Huius commendationis claritate omnis occidui orbis Ecclesia tam Gallicana quam Anglica gaudet se illuminatam. Ita fuit liberalis ut diceretur  nullum tam largum de Italia Longobardum egressum fuisse. Erat ea tempestate transmarina regio plena et abundans omnibus bonis que Deus ad utilitatem hominum  creauit; ipse quoque archiepiscopus ditatus multis possessionibus locuples erat. uerum quanti penderet ista, in he apparebat quod, quantum poterat, paupertatem retinebat in uilitate habitus, parcimoniam tenens inter multimodas delicias. Multa quoque et magna offerebantur sibi dona, que ille hilariter rogantibus se, uel indigentibus tribuebat.  Pauperibus quoque erat ita dapsilis, ut quingentas libras quotannis in eleemosynam erogasse dicatur et  merito, nam in consecratione eius repertum est  super caput eius euangelicum dictum: Date eleemosynam, et ecce omnia munda sunt uobis , quod ipse tota deuotione facere studuit.  Consanguineis monachorum suorum indigentibus, quam benigne, quam sufficienter beneficia impendebat. uere poterat dicere: Ab adolescentia creuit mecum miseratio .

37. Interea contigit sanctum abbatem Becci Anselmum, qui beato Herluino successerat, transire in Angliam, tum pro utilitatibus Ecclesie sue, tum ut cum archiepiscopo loqueretur,  cuius alloquium et consilium multum amabat. Et perueniens ad illum, cum magno amore et debito honore susceptus est.  Cumque simul loquerentur, et ad inuicem  de diuersis plura conferrent, intimauit abbati antistes Cantuariensis quasi conquerendo, quod homines illius patrie colerent quosdam sanctos, quos ille non affectaret, et maxime, ait,  quemdam Elfegum  huius sedis archipresulem, quem non solum inter sanctos, sed et inter martyres numerare contendunt, cum constet illum non pro fide Christi, sed quia ab inimicis, a quibus captus tenebatur, se redimere noluerit, interemptum fuisse. Ad hec Anselmus huius reddit rationem. Certum est, inquit, quia is qui, ne leuiter peccando Deum offendat, mori non dubitat, multo magis mori non dubitaret priusquam aliquo graui peccato Deum exacerbaret. Et reuera grauius est Christum negare quam aliquem pro sua redemptione, homines suos  ablatione ipsorum pecunie ad modicum grauare; sed quod minus est Elfegus facere noluit. Multo igitur minus Christum negaret, si uesana plebs eum ad hoc mortem intentando constringeret. Unde datur intelligi quanta uis iustitie pectus eius possederit, quando uitam 16 suam maluit dare quam, spreta caritate, proximos suos scandalizare. Nec immerito, ut reor, inter martyres computatur, qui pro iustitia mortem sponte suscepisse predicatur. Nam et beatus Ioannes Baptista, quem tota Dei Ecclesia precipuum martyrem credit et ueneratur, non quia Christum negare, sed quia pro defensione legis diuine ueritatem noluit tacere, ad uotum saltatricis capite plexus est. Et quid distat pro iustitia mori, uel mori pro ueritate? Constat, testante sacro  eloquio, quia ueritas et iustitia Christus est. Ipse enim dicit: Ego sum ueritas . Et Apostolus: Christus factus est nobis a Deo sapientia et iustitia . Qui ergo pro ueritate et iustitia moritur, pro Christo moritur; qui autem pro Christo moritur, Ecclesia teste, martyr habetur. Beatus uero Elfegus, eque pro iustitia, ut sanctus Ioannes pro ueritate, passus est. Cur ergo plus de unius quam de alterius uero sanctoque martyrio  quisque ambigat, cum par causa in mortis perpessione utrumque detineat? Audiens hoc Lanfrancus, gratanter rationem approbans accepit, collaudans uiri sapientiam et perspicacem ingenii subtilitatem firma ueritate subnixam. Et deinceps sanctum Elfegum, ut uere magnum et martyrem gloriosum, deuote ueneratus est.

38. Interea relatum est ipsi Lanfranco quod prememoratus abbas Anselmus, una nocte post matutinas ueniens ad lectum suum, inuenit in eo annulum aureum; prius cruce Christi signans, ne forte illusio demonum esset, accepit illum uere annulum, et ostendit omnibus per quorum manus res monasterii transibant; et nullus fassus est se illum perdidisse. Deinde uenditus est annulus, et in usum  fratrum expensus. Quod cum audisset archiepiscopus, referenti sibi respondit: Certissime scias illum post me futurum archiepiscopum. Sicut predixit ita euenisse scimus.

39. Hec de tanto uiro perpauca inculto sermone dicta sint. uerum et ea que diximus de illo, uera credimus; et plura his per gratiam Dei illum egisse non dubitamus. Nam a tempore sue conuersionis toto animo operam dedit religioni et semper ad meliora tendens, de uirtute in uirtutem proficere studuit. Quis digne potest enarrare eius sapientie claritatem, ingenii subtilitatem, cordis benignitatem, industrie probitatem, animi puritatem? Fuit enim alacritate iucundus, humilitate submissus; in eleemosynis largus, fide catholicus, Christiane religionis  reparator, pauperum sustentator, pupillorum protector, uiduarum consolator. His, aliis, aliisque uirtutibus ornatus, fidem recte uiuendo seruauit, cursum bene moriendo terminauit. Non enim potest  male mori qui bene uixerit. Nec putanda est mala mors, teste beato Augustino, quam bona uita precesserit. Nam appropinquante termino uite sue,  decidit in egritudinem  , qua in dies ingrauescente, anno archiepiscopatus XIX, u  Kalendas Iunii, diem clausit extremum, regnante Willelmo filio Willelmi regis. Dolor omnibus incomparabilis, et luctus inconsolabilis suis. Sepultus est in ecclesia Christi  , quam ipse edificauit. Et quia ipsa Ecclesia paruum caput  habere uidebatur, beatus Anselmus, successor eius, ante decessum suum augmentare studuit ecclesie eiusdem caput. Quod ab eo inchoatum, et post mortem eius per plures annos edificatum, tandem perfectum, magnum opus et pulchrum, a Willelmo, qui post  Rodulfum Anselmi successorem, archiepiscopus exstitit, cum magna gloria, et omnium rerum abundantia dedicatum est, sicut clerus et populus regni testantur, qui adfuerunt. Itaque cum immineret dies ipsius dedicationis, sicut mos est, omnia corpora de ecclesia elata fuerunt. Tunc quidam frater, siue curiositate, seu, quod magis credibile est, pro reliquiis habendam de casula gloriosi Lanfranci abscidit particulam; de qua miri odoris suauitas efflagrabat. Ostendit aliis, qui et ipsi senserunt odoris fragrantiam. Qua de re intelligi datur quod anima illius in magna suauitate requiescit, cuius corporis indumenta tanto odore redolent. Que nimirum gratia illis maxime conceditur, qui, dum uiuerent in corpore, munditiam cordis et carnis incorruptionem  usque ad finem uite seruare studuerunt. Aeterne beatitudinis quietem anime illius pius Christus Dominus noster donare dignetur, qui est benedictus in eternum. Amen.





DE BEATI LANFRANCI SANCTITATE QUORUMDAM AUCTORUM TESTIMONIA.

 Quanquam in uita B. Lanfranci, et notis ad illam, eius sanctitas satis superque innotuerit, quo tamen nonnullis forte dubitaturis scrupulos omnes maturius expedirem, mihi uisum est non ab re futurum, si, que a cetaneis, supparibus, recentioribusue scriptoribus, nec non et Martyrologiis auctoritates suppeditarentur, hic per modum sigilli apponerem.



ALEXANDER PAPA II, in priuilegio abbatie S. Stephani Cadomensis concesso supra col. 71.

Unde quia, carissime fili Lanfrance abbas, in tantam te excreuisse religionem cognoscimus, ut non solum de propria salute studiosus existeres, uerumetiam communem uitam eligentibus monasterium construeres, ac formam religionis prouideres, etc.



GUILLELMUS PICTAuENSIS, De gestis Guillelmi ducis pag. 198.


Illi  consulta anime sue, illi speculam quamdam, unde ordinibus ecclesiasticis per omnem Nortmanniam consuleret, commisit . Potuit nempe uiri talis uigilans cura, cum maximam auctoritatem sapientie pariter ac sanctitatis prerogatiua comparauit, securitatem non paruam sollicitudini promittere.



EDINERUS, libro I uite S. Anselmi, post initium.

Nortmanniam adit , ibi quemdam Lanfrancum uirum uidelicet ualde bonum, prestanti  religione ac sapientia uere nobilem uidere, alloqui et cohabitare uolens. Excellentissima quidem fama illius circumquaque percrebuerat, et nobilissimos quosque clericorum ad eum de cunctis mundi partibus agebat, etc.



OSBERNUS Beccensis monachus, scribens B. Anselmo ut suam inaugurationem acceleret, lib. III, epist. 5 eiusdem Anselmi.

Recuperemus in te, quod in mortuo sanctissimo Patre Lanfranco nos cum toto mundo perdidimus; quem mortuum semper dolebimus, quoadusque illum in te uiderimus.



GUILLELMUS Malmesburiensis, lib. III De gest. regum Anglo. in Guillelmo primo, sub medium.

Monasteria, unum in Anglia, alterum in Nortmannia construxit. Primum Cadomi, ubi et Lanfrancum  abbatem, post etiam Cantuarie archiepiscopum instituit, uirum antiquis scientia, et religione comparandum, de quo serio dici potest: Tertius e celo cecidit Cato: adeo celestis sapor pectus eius, et palatum infecerat, etc.



ORDERICUS uITALIS, Historie ecclesiastice lib. Iu.

Anno Dominice Incarnationis 1070, Lanfrancus Cadomensium primus abbas diuinitus Anglis institutor datus est, et honestissima electione, ac fidelissima consecratione Cantuariensis Ecclesie archipresul Iu Kal. Septembris inthronizatus est, etc. Presentes et absentes totius Albionis incole tripudiarent,  atque multum leti Deo gratias agerent, si quantum boni celitus sibi tunc impartiretur, agnoscerent.



PETRUS DE NATALIBUS, in catalogo sanctorum. lib. uI, cap. 47.

Lanfrancus, relicto seculo et secularibus studiis, in predicto monasterio habitum monachalem assumpsit, et humilem ac despectam uitam ducere cepit: et cum esset omnium doctor, sapientiam suam humiliter occultabat, etc. Quieuit in Christo quinto Nonas Iulii.



IOANNES TRITHEMIUS abbas, De uiris illustribus ordinis S. Benedicti, lib. III, cap. 325.

Lanfrancus, ex abbate Cadomensis monasterii archiepiscopus Cantuariensis, uir doctissimus et  ualde religiosus; non sine magne sanctitatis opinione habitus est, sicut in eius gestis scriptis inuenitur. Claruit anno Domini 1060.



CAESAR BARONIUS cardinatis, Annal. ecclesiast. tom. II, ad an. 1070.

Hec de ordinatione Lanfranci celebris huius seculi  in Ecclesia catholica luminis supra tantum candelabrum erecti, ut qui scientia egregie polleret, et sanctitate uite.



ARNOLDUS WION, Ligni uite lib. III in Martyrologio.

Quinto Nonas Iulii, Cantuarie in Anglia, sancti Lanfranci archiepiscopi, summe doctrine et miraculorum gloria clarissimi.



APPENDIX AD MARTYROLOGIUM ROMANUM, siue catalogus generalis sanctorum, Urbano uIII dicatus, auctore Philippo Ferrario.

Quinto Nonas Iulii, Cantuarie in Anglia, sancti Lantranci episcopi. Et infra in notis. Ex Martyrologio monast. Maurol. et Felic. Is ex abbate Cadomensi in Normandia ob uite sanctitatem, et doctrinam factus est episcopus XXXIII Cantuariensis. Migrauit  e uita an. 1089.



MARTYROLOGIUM SANCTORUM ORD. D. BENEDICTI, ab Hugone Menardo digestum.

Quinto Nonas Iulii, Cantuarie in Anglia, beati Lanfranci episcopi, summe doctrine et sanctitatis uiri.





DIES OBITUALIS LANFRANCI.


 u Kal. Iunii obiit felicis memorie Lanfrancus archiepiscopus, catholice fidei fidelissimus obseruator et firmissimus roborator. Qui, cooperante gratia Dei,  istam ecclesiam a fundamentis fundauit et consummauit, et multis ac honestis ornamentis, aliis ex auro mundissimo factis, aliis auro gemmisque paratis, aliis etsi sine auro ac gemmis, magnifice tamen laudandis, ornauit; multis ac religiosis monachorum personis ditauit, multa multumque reuerenda religione decorauit. Hic etiam claustra, cellaria, refectoria, dormitoria ceterasque omnes officinas necessarias, et omnia edificia infra ambitum curie consistentia cum ipso ambitu mirabiliter miranda edificauit. Pretioso insuper ornamento librorum istam Ecclesiam apprime honestauit [ex] quibus  quamplurimos per semetipsum emendauit. Archiepiscopum  quoque Eboracensem ceterosque huius regni episcopos a subiectione huius Ecclesie resilientes ad ueram et debitam subiectionem reuocauit.  Per hoc [l. hunc.] etiam et ipso faciente omnes illas terras, que in anniuersaria die regis Willelmi commemorantur, longo tempore amissas Ecclesia ista recuperauit. Extra ciuitatem larga habitacula fecit, que pauperibus et infirmis repleuit; quibus de propriis rebus uictum et uestitum largiri precepit. Similiter foris ciuitatem ecclesiam B. Gregorii composuit, in qua clericos posuit, a quibus morientes et unde sepulturam sibi possent preparare non habentes, et absque pretio susciperentur, suscepti illuc differrentur, delati honeste sepelirentur. In maneriis ad archiepiscopum pertinentibus multas et honestas ecclesias edificauit; multas et honestissimas domos  preparauit; quod et archiepiscopis essent delectationi et honori, et pauperibus hominibus, qui archiepiscopis domos sepissime preparabant, essent [in] tanti laboris subleuationem. Ecclesiam etiam Roffensem a fundamentis incepit, inceptam honeste perfecit, quam multis et honestis decorauit ornamentis. Insuper et reuerendam inibi monachorum religionem instituit. Terras de Ecclesia longo tempore ablatas acquisiuit; quas monachis ad uictum et uestitum habere permisit. Nec non ecclesiam S. Albani fundauit et fere consummauit; quam etiam multis et pretiosis ornamentis ampliauit.

Semper legatur obitus Lanfranci in ordine suo, licet in hebdomada Pentecostes contigerit. Pronuntiato Anniuersario domini Lanfranci archiepiscopi in capitulo, omnes simul fratres procedant in ecclesiam  canentes uerba mea, interim sonantibus omnibus signis. Post cenam pulsato signo ad uigilias, omnes solito more conueniant; ipsas uigilias festiue peragant; duo tertium, tres sextum, quatuor nonum responsorium canant. In crastino quisque sacerdos missam unam pro eo celebrare debet; et qui missam non cantant quinquaginta psalmos cantet [l. cantent.]. Missa in conuentu in albis festiue celebretur; ad quam cantor et cum eo duo alii fratres sint. cappis induti; tres ad responsorium, quatuor ad tractum, similiter in cappis. Ad pauperes pascendos ipso die thesaurarii debent dare quadraginta solidos. Seruitium refectorii festiue fieri debet, sicut in festiuitate unius apostoli. Ecclesia parata permaneat, sicut in festiuitate S. Augustini, donec peragatur seruitium.





BEATI LANFRANCI PRIORIS BECCENSIS, DEIN PRIMI ABBATIS S. STEPHANI CADOMENSIS, AC TANDEM ARCHIEPISCOPI CANTUARIENSIS IN OMNES PAULI EPISTOLAS COMMENTARII CUM GLOSSULA INTERIECTA. Prodeunt nunc primum in lucem ex codice manu antiqua exarato monasterii Sancti Melanii Redonensis congregationis Sancti Mauri.



3 INCIPIT  PRAEFATIO IN OMNES EPISTOLAS SANCTI PAULI.

 Primum queritur quare post Euangelia, que supplementum legis sunt, et in quibus nobis exempla et precepta uiuendi plenissime digesta sunt, uoluerit Apostolus has Epistolas ad singulas Ecclesias destinare? Hac autem causa factum uidetur, ut scilicet initia nascentis Ecclesie nouis causis existentibus preueniret, et ut presentia atque orientia resecaret uitia: et post futuras excluderet questiones, exemplo prophetarum, qui, post editam legem Moysi, in qua omnia Dei mandata legebantur, nichilominus tamen doctrina sua rediuiua semper populi compressere peccata, et propter exemplum uiuendi libros ad nostram etiam memoriam transmiserunt. Deinde queritur cur non amplius quam decem Epistolas ad Ecclesias scripserit: decem sunt  enim cum ea que dicitur ad Hebreos: nam relique quatuor ad discipulos specialiter sunt porrecte. Ut ostenderet Nouum non discrepare a ueteri Testamento,  et se contra legem non facere Moysi, ad numerum primorum Decalogi mandatorum suas Epistolas destinauit [ordinauit], et quot ille preceptis a Pharaone instituit liberatos, totidem hic Epistolis a diaboli et idololatrie seruitute edocet acquisitos. Nam et duas tabulas lapideas, duorum Testamentorum figuram habuisse uiri eruditissimi tradiderunt. Epistolam sane que ad Hebreos scribitur, quidam Pauli non esse contendunt, eo quod non sit eius nomine titulata, et propter sermonis stylique distantiam, sed aut Barnabe iuxta Tertullianum, aut Luce iuxta quosdam, uel certe Clementis discipuli apostolorum et episcopi Romane Ecclesie post apostolos ordinati . Quibus respondendum est: Si propterea Pauli non erit quia eius non habet nomen, ergo nec alicuius erit, quia nullius  nomine titulatur. Quod si inconueniens absurdumque est, ipsius magis esse credenda est, que tanto doctrine sue fulget eloquio. Sed quoniam apud Hebreorum Ecclesias quasi destructor legis falsa suspicione habebatur, uoluit tacito nomine de figuris legis et ueritate Christi reddere rationem, ne odium nominis in fronte pretitulati utilitatem excluderet lectionis. Non est sane mirum si eloquentior uideatur in proprio, id est, Hebreo, quam in peregrino, id est, in Greco, quo cetere Epistole sunt scripte, sermone. Mouet etiam quosdam, quare Romanorum Epistola in primo sit posita, cum eam non primo scriptam ratio manifestet. Nam hanc se proficiscentem Hierosolymam scripsisse testatur, cum Corinthios et alios iam ante, ut ministerium  quod secum portaturus erat, colligerent, litteris adhortatus sit. Unde et intelligi quidam uolunt ita omnes epistolas ordinatas, ut prima poneretur, quamuis posterior fuerit destinata, ut per singulas epistolas gradibus ad perfectiora ueniretur. Romanorum namque plerique tam rudes erant, ut 4 non intelligerent Dei se gratia et non suis meritis esse saluatos, et ob hoc duo inter se populi conflictarent. Idcirco illos indigere asserit corrigi, uitia gentilitatis priora commemorans. Corinthiis autem iam dicit scientie gratiam esse concessam, et non tam omnes increpat, quam cur peccantes non increpauerint reprehendit, sicut ait: Auditur inter uos fornicatio . Et iterum: Congregatis uobis  cum meo spiritu tradere huiusmodi Satane . In secunda uero laudantur, et ut magis ac magis proficiant commonentur. Galate uero iam nullius criminis arguuntur, nisi huius tantum quod callidissimis pseudoapostolis crediderunt. Ephesii sane nulla reprehensione, sed multa laude sunt digni, quia fidem apostolicam seruauerunt. Philippenses etiam multo magis collaudantur, qui nec audire quidem falsos apostolos uoluerunt. Thessalonicenses nichilominus in duabus epistolis omni laude prosequitur, eo quod non solum fidem inconcussam seruauerint ueritatis, sed etiam in persecutione ciuium fuerint constantes inuenti . Colossenses autem tales erant, ut cum ab Apostolo uisi corporaliter non fuissent, hac laude digni haberentur:  Etsi corpore, inquit, absens sum, sed spiritu uobiscum sum, gaudens et uidens ordinem uestrum . De Hebreis uero quid dicendum est? quorum Thessalonicenses qui plurimum laudati sunt, imitatores facti esse dicuntur. Sicut ipse ait: Et uos fratres imitatores facti estis Ecclesiarum Dei que sunt in Iudea. Eadem enim passi estis et uos a contribulibus uestris, que et illi a Iudeis . Apud ipsos quoque Hebreos eadem commemorat dicens: Nam et uinctis compassi estis, et rapinam bonorum uestrorum cum gaudio suscepistis, cognoscentes uos habere meliorem et manentem substantiam .



INCIPIT PROLOGUS SPECIALIS IN EPISTOLAM AD ROMANOS.


 ROMANI sunt qui ex Iudeis et Gentibus crediderunt. Hi superba contentione uolebant se alterutrum superponere. Nam Iudei dicebant: Nos sumus populus Dei, quos ab initio dilexit et fouit. Nos circumcisi ex genere Abraham, sancta descendimus ex stirpe, et notus retro apud Iudeam tantum Deus . Nos de Aegypto signis Dei et uirtutibus liberati, mare sicco pertransiuimus pede, cum inimicos nostros grauissimi fluctus inuoluerent . Nobis pluit manna Dominus in deserto, et quasi filiis suis celeste pabulum ministrauit. Nos die noctuque in columna nubis ignisque precessit, ut nobis in inuio iter ostenderet . Atque ut cetera eius circa nos immensa beneficia taceamus, nos soli digni fuimus Dei legem  accipere, uocem Dei loquentis audire , eiusque cognoscere uoluntatem. In qua lege nobis promissus est Christus, ad quos etiam ipse se uenisse testatus est, dicens: Non ueni nisi ad oues que perierunt domus Isrel ; cum uos canes potius quam homines appellauerit. Aequumne ergo est ut, idola hodie deserentes, quibus ab initio deseruistis, nobis comparemini: et non potius proselytorum locum ex legis auctoritate et consuetudine  deputemini? Et hoc ipsum non merebamini: nisi quia larga semper Dei clementia uoluit uos ad nostram imitationem admittere.

Gentes etiam e contrario respondebant: Quanto maiora erga uos Dei beneficia narraueritis, tanto maioris uos criminis reos esse monstrabitis. Semper enim his omnibus extitistis ingrati. Nam ipsis pedibus, quibus aridum mare transistis, ludebatis ante idola que fecistis: et in ipso ore quo paulo ante ob necem aduersariorum Domino cantaueratis, simulacra uobis fieri poposcitis: illis oculis. quibus uenerando Deum in nube uel igne conspicere solebatis , simulacra intuebamini. Manna quoque uobis fastidio fuit , et semper in deserto contra Dominum murmurastis, ad  Aegyptum, unde uos manu ualida eiecerat, redire cupientes. Quid plura? Ita patres uestri crebra prouocatione Dominum irritauerunt, ut omnes in eremo morerentur, nec plus ex senioribus eorum quam duo homines terram repromissionis intrarent . Sed quid antiqua replicamus, cum etiam si illa minime fecissetis, de hoc solo nemo uos dignos uenia iudicaret, quod dominum Christum, prophetarum semper uobis uocibus repromissum,  non solum suscipere noluistis, sed etiam morte pessima peremistis? Quem nos ut cognouimus, statim credidimus, cum nobis de eo antea non fuerit predicatum. Unde probatur quod [si] idolis seruiuimus, non obstinationi mentis, sed ignorantie deputandum. Qui enim cognitum illico sequimur, olim utique sequeremur, si antea cognouissemus. Sic autem uos de generis nobilitate iactatis, quasi non morum imitatio magis quam carnalis natiuitas filios uos faciat esse sanctorum. Denique Esau et Ismel cum de stirpe sint Abrahe, minine tamen in filiis reputantur.

His taliter altercantibus, Apostolus se medium interponens,  ita partium dirimit questiones, ut neutrum eorum sua iustitia salutem meruisse confirmet, ambos uero populos et scienter et grauiter deliquisse. Iudeos quidem, quod per preuaricationem legis Deum inhonorauerint: Gentes uero, quod, cum cognitum de creatura creatorem ut Deum debuerant uenerari, gloriam eius in manufacta mutauerint simulacra. Utrosque etiam similiter ueniam consecutos, equales esse uerissima ratione demonstrat, et presertim cum in eadem lege predictum sit et Iudeos et gentes ad Christi fidem uocandos esse ostendat. Quamobrem uicissim eos humilians, ad pacem et concordiam cohortatur.



6 LANFRANCI in Epistolas D. Pauli Commentariorum meminit S. ANSELMUS lib. I epist. 57, in fine, scribens eidem Lanfranco.


Epistolas B. Pauli uestro mandato libenter parentes uobis mittimus: sed quoniam quod in eodem codice de uestro opere est, alibi non habemus, satis scire potestis quid uos aliquando factum ire desideremus.



PETRUS LOMBARDUS IN EPISTOLAM ad Hebreos, cap. uIII, citat B. Lanfrancum.

Ad hec uerba . Quasi dicat: Et quia omnis sacerdos offert; ergo si esset aliquis super terram, id est si esset aliquis terrenus sacerdos, qui posset mundare genus humanum, nec esset aliquis sacerdos secundum ordinem Melchisedech; cum satis essent qui offerrent  munus secundum legem, id est, qui offerrent legalia. Sed quia illi mortales erant, et peccatores, et ideo mundare humanum genus non ualentes, uenit Christus qui sufficeret. uelita; Si ergo, etc. Quasi dicat: Et quia Christus constituitur ad offerendum: ergo uel est terrenus, uel celestis sacerdos; sed terrenus non, quia si esset super terram, id est: si terrenus esset pontifex, ut Aaron, nec esset utique sacerdos in eternum secundum  ordinem Melchisedech; nec necesse foret. Cum esset, etc. Sed Christus est Sacerdos in eternum, non Aaron: Aaron enim, quia mortuus est, non est sacerdos: Christus uero, qui uiuit, sempiternus est sacerdos, non talis quales sunt umbratile sacerdotium gerentes. uel ita: Si ergo, etc. Ratio hic ostenditur cur Christus se obtulerit: Quasi dicat: Necesse est Christum aliquid offerre, ergo seipsum, et uere necesse est ut offerat: quia etsi esset super terram, quod pro peccato totius mundi digne posset offerri, non esset tamen sacerdos offerre dignus.


Item eodem capite paulo post:

Ad hec, Cum essent qui offerrent munera secundum legem. Restat ergo ut ipse se offerat, et sic intreat  in interiora celi. Qui, etc., essent qui offerrent munera, dico, quid tales deseruiunt, id est, plene seruiunt, exemplari id est figure. Et, pro id est, umbre celestium mysteriorum. Celestia dicit Ecclesiam, cuius pars in celis regnans, pars secutura peregrinatur in terris. Exemplar autem, et umbras dicit figuras, que exemplar sunt, et exemplum respectu diuersarum rerum.



7 EPISTOLA B. PAULI APOSTOLI AD ROMANOS, GLOSSULA INTERIECTA B. LANFRANCI EXPLANATA. [1Kb] [1Kb]



CAPUT PRIMUM.

[1 1Kb] Paulus seruus Iesu Christi. [2 1Kb] uocatus apostolus. [3 1Kb] segregatus in Euangelium Dei  quod promiserat per prophetas suos, in Scripturis sanctis prolatis de Filio suo, qui factus ei ad honorem suum ex semine Dauid in eo quod secundum carnem, [4 1Kb] , [5 1Kb] qui predestinatus est Filius Dei in uirtute, [6 1Kb] secundum Spiritum sanctificationis sanctificantem, probatus, [7 1Kb] ex resurrectione mortuorum morientium Iesu Christi Domini nostri,  per quem accepimus gratiam remissionem peccatorum, et apostolatum ad obediendum ut obediatur fidei, in omnibus gentibus ex omni genere gentium pro nomine eius, non merito, uel ad laudem nominis eius, in quibus estis et uos uocati, ut sitis Iesu Christi; omnibus qui sunt Rome, dilectis Dei, [8 1Kb] uocatis sanctis [9 1Kb] . Gratia remissio peccatorum uobis, et, [10 1Kb] , [11 1Kb] pax a Deo, reconciliatio apud Deum, Patre nostro, et Domino Iesu Christo. Primum quidem gratias ago Deo meo [12 1Kb] per Iesum Christum pro omnibus uobis quia fides uestra annuntiatur in uniuerso mundo. Testis enim mihi est Deus, cui seruio in spiritu meo, non tantum ore, in Euangelio Filii eius, quod sine intermissione memoriam uestri facio semper in orationibus meis, obsecrans si quomodo tandem aliquando  prosperum iter habeam in uoluntate Dei ueniendi ad uos. Causa ueniendi. Desidero enim uidere uos,  ut aliquid [13 1Kb] impertiar uobis gratie spiritualis, predicationis uel miraculorum [14 1Kb] ad confirmandos uos. Iam enim crediderant, id est, desidero simul consolari in uobis per eam que inuicem est, [15 1Kb] fidem uestram atque meam, per doctrinam fidei, quam communem habemus. Nolo autem uos ignorare, fratres, quia sepe proposui uenire ad uos  ut aliquem fructum habeam et in uobis, sicut et in ceteris gentibus. Grecis, ac Barbaris, sapientibus et insipientibus debitor sum predicationis, ita  promptum est et in uobis,  qui Rome estis euangelizare. Non enim erubesco Euangelium. Causa cur non erubescat ipsum Euangelium. [17 1Kb] uirtus enim Dei est in salutem omni credenti, [18 1Kb] Iudeo primum, 8, 9 quia primum credidit, et Greco. [19 1Kb] , [20 1Kb] Iustitia Euangelium enim Dei in eo credente reuelatur reuelans ex fide in fidem, in salutem ut uiuat, sicut scriptum est:  [21 1Kb] Iustus autem ex fide uiuit. [22 1Kb] Reuelatur enim ira Dei de celo,  super omnem impietatem et iniustitiam hominum  eorum, qui ueritatem Dei, quod uere dicitur de Deo, in iniustitia detinent attribuentes idolis, quia quod [23 1Kb] notum, scibile, est Dei, manifestum est in illis. Deus enim illis manifestauit. [24 1Kb] Inuisibilia enim ipsius, inuisibilitas ipsius, a creatura mundi, solem, lunam et alia. Per ea que facta sunt intellecta, in intellectu, conspiciuntur, [25 1Kb] . Sempiterna quoque, scilicet, eius uirtus et diuinitas conspicitur: ita ut sint inexcusabiles. Quia cum cognouissent Deum, non sicut Deum glorificauerunt, se illi subiiciendo, aut gratias egerunt, [26 1Kb] sed euanuerunt in cogitationibus suis, et obscuratum est insipiens cor eorum, [27 1Kb] dicentes enim se esse sapientes, stulti facti sunt. Et mutauerunt gloriam Dei cultum ad idola transtulerunt incorruptibilis Dei, in similitudinem imaginis [28 1Kb] corruptibilis hominis, et uolucrum, et quadrupedum et serpentium. Propter quod tradidit permisit illos Deus in desideria cordis eorum, in immunditiam, ut contumeliis afficiant corpora sua in semetipsis. [29 1Kb] Qui commutauerunt [30 1Kb] ueritatem Dei in mendacium, et coluerunt et seruierunt creature potius quam Creatori, qui est, qui non est idolum, benedictus in secula. Amen. Propterea tradidit illos Deus in passiones ignominie. Nam femine eorum immutauerunt naturalem usum in eum qui est contra naturam. Similiter autem et masculi, relicto naturali usu femine, exarserunt in desideriis suis in inuicem, masculi in masculos turpitudinem operantes, et mercedem quam oportuit erroris sui, in semetipsis, ut illud peccatum (penam peccati, recipientes. 10 Et sicut non probauerunt Deum habere in notitia, tradidit illos Deus in reprobum sensum, ut faciant ea que non conueniunt, repletos omni iniquitate, malitia, rapina, fornicatione, auaritia, nequitia, plenos inuidia, homicidio, contentione, dolo, malignitate, clam susurrones, palam detractores. Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque federe, sine misericordia. Qui, cum iustitiam Dei prius cognouissent, [31 1Kb] non postea intellexerunt quoniam qui talia agunt digni sunt anime morte, et [32 1Kb] non solum qui ea faciunt, sed etiam qui consentiunt facientibus.



[COMMENTARIUS.]


CAP. I.---1. AUGUSTINUS . Paulus seruus Christi Iesu. Erat Saul rex pessimus, persecutor sancti serui Dei Dauid, et ipse, si meministis, de tribu Beniamin. Inde iste Saulus ducto secum tramite seuiendi, sed in seuitia non permansurus. Postea si Saulus a Saule, Paulus unde? Saulus a rege seuo. Cum superbus, cum seuiens, cum cedes anhelans. Paulus autem unde? Paulus, quia modicus, Paulus  humilitatis nomen est. Paulus postquam adductus est ad Magistrum, qui ait: Discite a me, quia mitis sum et humilis corde. Cum Paulus proconsul per eius militiam debellata superbia, sub leni iugo Christi missus esset, regis magni prouincialis effectus, ipse quoque ex priore Saulo Paulus uocari amauit ob tam magnum insigne uictorie.

2. LANFRANCUS. uocatus. uel ab hominibus, uel a Deo.

3. Segregatus. A ceteris apostolis, sicut in Actis apostolorum dicit Spiritus sanctus: Segregate mihi Paulum et Barnabam in opus ad quod assumpsi  eos. Et propheta Ieremias dicit: Ecce dies ueniunt, dicit Dominus, et consummabo super domum Isrel, et super domum Iuda nouum testamentum. Iel quoque: Exsultate, filie Sion, et letamini in Domino Deo uestro, quia dedit uobis doctorem iustitie.

4. Predestinatus. Ceteri homines predestinati sunt ut filii Dei essent per gratiam. Hic autem Christus ut Filius Dei esset, in uirtute diuinitatis Dei qua assumptus est: que uirtus Filius Dei est, id est uerbum Patris.

5. AUGUSTINUS . Qui predestinatus est. Predestinatus est Christus, ut qui futurus erat secundum carnem Filius Dauid, esset tunc  Filius Dei in uirtute, secundum Spiritum sanctificationis, quia natus est  de Spiritu sancto et uirgine Maria.

6. LANFRANCUS. Secundum spiritum sanctificationis, secundum quod placuit Spiritui omnia sanctificanti.

7. Ex resurrectione. Per hoc euidentissime probatum est, Christum Iesum uerum Deum, et uere Dei Filium esse, quia multa corpora surrexerunt in eius resurrectione. Nisi enim uerus Deus esset, tam magnum et inauditum miraculum facere non posset.

8. uocatis. Id est, ad hoc uocati, ut sitis sancti. Et sic in ceteris huiusmodi accipiendum est.

9. Gratia, remissio peccatorum.

10. Et pax, qua reconciliamur Creatori, uel obseruantia bonorum operum, per quam pax est inter Deum et hominem.

 11. AUGUSTINUS . Gratia uobis et pax. Gratia Dei est, qua nobis donantur peccata, ut reconciliemur Deo; pax autem Dei est, qua reconciliamur Deo. Tamen sciamus utramque ad generalem Dei gratiam pertinere.

 12. Per Iesum Christum. Per ipsum enim sunt grate Deo oblationes operum nostrorum.

13. Impertiar gratie. Hec est gratia spiritalis quam cupiebat ille impertire, ut eamdem fidem, quam Apostolus habebat in Christo, et ipsi haberent quam nondum perfecte crediderant.

14. Ad confirmandos. Iam enim ab aliis apostolis doctrinam Euangelii ex parte audierant.

15. Fidem uestram atque meam, id est per doctrinam fidei quam communiter habemus.

16. LANFRANCUS. Et prohibitus sum. Quasi aliquis diceret: Si Deum rogas ut uenias; si incessanter uenire desideras, cur non uenis? Prohibitus sum, inquit, usque adhuc.

17. uirtus enim. Causa cur non erubescit Euangelium,  uidelicet, quia uirtus Dei est omni credenti Euangelio; per quam et peccata remittuntur, et cum res exigit, miracula fiunt.

18. Iudeo. Per Iudeum et Grecum omnes gentes intelligere, a parte totum uoluit.

19. AUGUSTINUS  Iustitia Dei reuelatur in eo ex fide in fidem, ex fide uerborum in fidem rerum, ex fide in qua ministratur Deo in illam ubi fruatur Deo, , ex fide administrantium [al., annuntiantium] in fidem obedientium.

20. LANFR. Iustitia. Alia causa cur non erubescat, quia in eo reuelatur qualiter Deus iustos faciat credentes ex fide ueteris Testamenti, qua unus Deus credebatur, proficiente in fidem Noui Testamenti,  qua Pater, et Filius, et Spiritus sanctus, unus et trinus Deus creditur, ut ex fide annuntiantis proficiente in fidem credentis, uel ex fide uerborum in fidem rerum.

 21. Iustus autem. Hoc in Habacuc, cap. II, reperitur: Iustus autem in fide sua uiuit. Hoc testimonium et alia plurima, que in contextu Epistolarum suarum Apostolus ponit, a translatione ueritatis Hebraice qua nunc utimur ideo discordare uidentur, quia aliquando auctoritates sunt a translatione septuaginta Interpretum. Aliquando non curans uerba, tantummodo exsequitur sententias.

22. Reuelatur. Iustitia reuelatur in credente; nam ira in non credente. Et est alia causa; predicatores enim Euangelii reuelant iram Dei uenturam super omnes impios, id est infideles; et super iniustos, id est, credentes et non facientes que credunt.

23. Quod notum est Dei, id est de Deo nosci  potest.

24. Inuisibilia enim, Exponit modum quo manifestauerit eis, uidelicet dans eis acutissimum ingenium.

25. Sempiterna quoque. Hic que sint inuisibilia ostendit, et est quoque completiua conuinctio.

26. Sed euanuerunt, id est cogitauerunt se cogitationem ueram a se habere; unde factum est ut cogitationem Dei perderent.

27. Dicentes enim. Ostendit quomodo superius intellexerit euanuerunt in cogitationibus suis.

28. Corruptibilis. Moris fuit Romanorum ab antiquis temporibus, adorare simulacra hominum, ut  Romuli, Iouis et aliorum fere innumerabilium, et maxime ab aduentu Aenee in Italiam; uolucrum autem et serpentium et quadrupedum, ex quo Alexandria ab Augusto uicta Rome est subiugata.

29. Qui commutauerunt, id est, prius de Deo senserunt, falsa ex eo postea credere ceperunt.

30. ueritatem Dei, id est, quam de Deo habebant, falso imputantes idolis quod uere solius est Dei.

31. Non intellexerunt, id est, non solum de Deo falsa senserunt, sed etiam cognitionem bonarum ac malarum rerum amiserunt.

32. AMBROS. Non solum qui faciunt ea, sed qui consentiunt facientibus. Sunt quidam qui se reos non  putant, si non operantur que mala sunt, assentiunt autem facientibus. Assentire autem est, si, cum possit reprehendere, taceat, aut hec audiens aduletur.



CAPUT II.


[1 1Kb] , [2 1Kb] Propter quod inexcusabilis es, o homo omnis, qui iudicas et facis. In quo crimine enim  iudicas alterum, teipsum faciendo condemnas; eadem  enim agis que iudicas. [3 1Kb] Scimus enim quoniam iudicium Dei est [4 1Kb] . Secundum ueritatem in eos qui talia agunt. [5 1Kb] Existimas autem hoc, o homo, qui iudicas eos qui talia agunt, et facis ea, quia tu effugies iudicium Dei? [6 1Kb] An diuitias bonitatis eius, et patientie et longanimitatis contemnis, nolendo respicere? ignoras quoniam benignitas Dei ad patientiam te adducit? Secundum autem duritiam tuam et impenitens cor, thesaurizas auges tibi iram, in die ire [7 1Kb] et reuelationis iusti iudicii Dei, qui reddet unicuique secundum opera eius, [8 1Kb] iis quidem qui secundum patientiam boni operis, qui patienter bonum opus perficiunt, [9 1Kb] gloriam, carnis commutationem et honorem, quia filii Dei uocabuntur [10 1Kb] et incorruptionem querunt, uitam eternam, non laudem temporalem: 11 [11 1Kb] Iis autem qui sunt uiuunt [12 1Kb] ex contentione, et qui non acquiescunt ueritati, [13 1Kb] credunt autem iniquitati, [14 1Kb] ira et indignatio. Tribulatio et angustia reddetur in omnem animam hominis operantis malum, [15 1Kb] , [16 1Kb] . Iudei primum maxime et Greci; [17 1Kb] gloria autem et honor et pax a concupiscentiis omni operanti bonum reddetur, [18 1Kb] Iudeo primum et Greco. [19 1Kb] Non enim est acceptio personarum apud Deum. [20 1Kb] Quicunque enim sine lege peccauerunt, sine lege crimine preuaricate legis peribunt; et quicunque in lege peccauerunt, [21 1Kb] per legem per preuaricationem damnabuntur, iudicabuntur. Non enim auditores legis iusti sunt apud Deum, [22 1Kb] sed factores legis siue in lege, siue sine lege iustificabuntur. Responsio. [23 1Kb] Cum enim gentes, que legem non habent, naturaliter ea que legis sunt faciunt, eiusmodi legem scriptam non habentes, ipsi sibi sunt lex, qui ostendunt opus legis scriptum  in cordibus suis, [24 1Kb] testimonium reddente illis conscientia ipsorum, et [25 1Kb] inter se [26 1Kb] inuicem cogitationibus accusantibus aut etiam defendentibus; in die, cum iudicabit Deus occulta hominum, secundum Euangelium meum, per Iesum Christum. 12 Si autem [27 1Kb] , [28 1Kb] tu Iudeus cognominaris, et requiescis delectaris in lege, et gloriaris in Deo, et nosti uoluntatem eius, et probas utiliora, instructus [29 1Kb] per legem, confidis te ipsum esse ducem cecorum, lumen eorum qui in tenebris sunt, [30 1Kb] , eruditorem legis insipientium, magistrum infantium, habentem [31 1Kb] formam exemplar scientie et ueritatis in lege. [32 1Kb] Qui ergo alium doces, teipsum non doces; [33 1Kb] qui predicas non furandum, furaris; qui dicis non mechandum, mecaris; qui abominaris idola [34 1Kb] , sacrilegium facis, teipsum, qui sacer esse debueras, diuino cultui subtrahendo; qui in lege gloriaris, per preuaricationem legis Deum inhonoras. [35 1Kb] Nomen enim Dei per uos blasphematur inter gentes, sicut scriptum est . Responsio. Circumcisio quidem prodest, si legem obserues; si autem preuaricator legis sis, circumcisio tua preputium facta est. Non pluris est preputio gentilium. Si igitur preputium iustitias legis custodiat, nonne preputium illius [36 1Kb] in circumcisionem reputabitur, illius collatione damnaberis, et iudicabit id quod ex natura est naturaliter intelligitur preputium, legem consummans, perficiens te, qui per litteram et circumcisionem non obseruatam preuaricator legis es? Responsio. Non enim qui in manifesto, Iudeus est; neque que in manifesto, in carne, est circumcisio; sed qui in abscondito, Iudeus est laudandus est: et, sed qui habet hanc circumcisionem, circumcisio cordis, amputatio uitiorum in spiritu, non littera; cuius laus non ex hominibus sed ex Deo est, quia etiam homines nonnunquam uituperant.



[COMMENTARIUS.]


CAP. II.---1. LANFR. Propter quod inexcusabilis es, o homo, qui iudicas. Inuectio in rectores. Dicit enim: Cum omnes facientes et consentientes sunt perituri, etiam et hi qui alios iudicant, si eodem peccato tenentur impliciti.

2. AMBROS. Propter quod inexcusabilis. Ne forte qui facit, et qui consentit facientibus excusare se posse putaret, docet huiusmodi inexcusabilem fore.

 3. LANFR. Scimus autem quoniam iudicium Dei est. Auctoritate sua confirmat peccatores supradictorum scelerum generaliter esse damnandos.

4. Secundum ueritatem, id est, secundum iustitiam, sine acceptione personarum.

5. Existimas autem hoc, o homo omnis qui iudicas. Putare posset aliquis imperitus quod tanto liberius peccare liceret, quanto diligentius alios a peccato compesceret.

6. AMBROS. An diuitias bonitatis eius et patientie et longanimitatis? Hec dicit ut non iam se putet euasisse, si patitur illum diu peccantem.

7. Et reuelationis iusti iudicii Dei. Reuelabitur quod modo futurum negatur. Cum enim ostendit  quod non esse creditur, reuelatur. His enim ostenditur, quia [al., qui] negant quia credentibus manifestum est.

8. Iis quidem secundum patientiam boni operis. Quibus dedit Deus fiduciam fidei, ne diu hic positi damnum incurrant promisse uite.

9. Gloriam et honorem. In presenti enim uita, gloria uel honor frequenter amittitur, quia corruptibilis est.

10. LANFR. Et incorruptionem querunt, id est, si in intentione querunt uitam eternam. Multi enim bona operantur propter fauorem hominum.

11. AMBROS. Iis autem qui ex contentione, id est, qui Dei contemnunt patientiam, contendunt euacuare iudicium Dei.

 12. LANFR. Ex contentione. Ex cetu contentioso, qui christianam religionem esse inutilem contendunt.

13. AMBROS. Credunt autem iniquitati. Iniquitas est negare quod Deus futurum esse promisit [al., predixit].

14. Ira et indignatio, ut spiritualem, non corporalem penam intelligas.

15. Iudei primum et Greci. Iudeum semper anteponit, ut aut coronetur primus aut damnetur, quia  diffidens peius tractandus est, quia Patribus [al., donum] promissum refutauit.

16. LANFR. Iudei. Per Iudeos, infideles intelligit, qui maxime punientur si precepta Dei non obseruant; per Grecos gentes, id est infideles: a parte totum.

17. AMBROS. Gloria autem, et honor et pax, ut honorem geminum habeant, quasi Filii Dei. Gloria autem fit pro immutatione; pax uero, eo quod bene uiuentes quieti erunt in futuro, nulla perturbatione commoti.

18. LANFR. Iudeo. Iudei primum operati sunt bonum, postea Greci.

19. Non enim est personarum, etc. Hoc ad superiora respicit, ubi ait: Ira, etc. Et in omnem animam  operantis malum. Et paulo post: Gloria, etc., omni operanti bonum.

20. AMBROS. Quicunque enim sine lege peccauerunt, sine lege peribunt, id est, sine iudicio. Qui enim non credit, iam iudicatus est; nec ante tribunal Christi stabit, sed resurgens ducetur ad gehennam.

21. Per legem iudicabuntur. Peccatis eorum addetur peccatum preuaricationis.

22. AMBROS. Sed factores legis iustificabuntur. Credere in Christum quem lex promisit, hoc est, facere legem et opus legis scriptum in cordibus uestris, fides est.

23. AUGUST.  Cum enim gentes que legem non habent. Gentes que  naturaliter que legis sunt faciunt, profecto ad Euangelium pertinent, quibus lex in cordibus scripta est. Nec moueat quod naturaliter eos dixit que legis sunt facere, non Spiritu Dei, non gratia; hoc enim agit Spiritus gratie ut imaginem Dei, in qua naturaliter facti sumus, instauret in nobis. uitium quippe contra naturam est, quod utique sanat gratia, proinde homines naturaliter que legis sunt, faciunt.

 24. AMBROS. Testimonium reddente. In die iudicii, sola hominis conscientia sufficiet sibi ad testimonium, quia nemo tunc iudicabit nisi quod uerum erit.

25. AMBROS. Inter se cogitationibus accusantibus. Gentilis conscientia accusabitur, quia non sibi suasit uerum esse quod et uirtutum testimoniis uiderat confirmari, et multos sequi. Eumdem excusabit, quia debere credere non putauit, neque tamen sine pena erit. uel hereticum bona cogitatio, quando ueram esse et catholicam intellexit. Mala autem accusabit, quia, ne emendatus uideretur, superbiendo contradixit ueritati.

26. Inuicem. Non dicit quod eedem cogitationes accusent et defendant, sed uicissim quedam accusent,  quedam defendant contra malignorum spirituum accusationem. Et attende ablatiuos pro genitiuis more Grecorum, qui ablatiuis carent. Potest hoc modo audiri: et conscientia cogitationum.

27. Tu autem Iudeus cognominaris. Non ualde magnum uideri uult si Iudeus credat, quippe cum sit instructus per legem. Periculosum autem ualde si non credat; ducem enim habet legem.

28. LANFR. Tu autem Iudeus cognominaris. Iudeos humiliare conatur; qui ex accepta lege superbiebant, et gentes quasi peccatrices despiciebant.

29. AMBROS. Per legem confidis te ducem cecorum. Legis documentum est, erudire imperitos, et Deo subiicere profanos, et ab idololatria ad fidem reuocare.

 30. Occulta hominum. Occulta iudicabuntur. Publica per humilem confessionem non iudicabuntur.

31. LANFR. Formam scientie. Si quis uelit scientiam et ueritatem habere, in te possit formam et exemplar aspicere.

32. AMBROS Qui alium doces, te ipsum non doces,  hoc est, tu qui gentiles arguis quod sine lege et Deo sint, teipsum non arguis, diffidens de Christo in lege promisso.

33. Qui predicas non furandum, furaris. Facis quod predicas fieri non debere, dum fidem Christi a lege per malam interpretationem subripis; et legem adulteras, cum, ablata ueritate, mendacium ponis; et sacrilegus es, dum Christum, quem propheticus sermo significat, negas.

34. LANFR. Sacrilegium. Sacrilegium enim est culturam Dei auferre, et demonibus dare.

35. Nomen enim Dei per uos blasphematur. Credendum est aliquos ex Iudeis Christianos esse tales; non tamen omnes, ne sit contrarius sibi ipsi in superioribus, ubi ait: Fides uestra annuntiatur  in uniuerso mundo. Non enim fides sine operibus laudanda est. Et in subsequentibus, eos cum ceteris plenos dilectione esse. Est autem scriptum in Ezechiele: Et ingressi sunt ad gentes, ad quas introierunt, et polluerunt nomen sanctum meum, quod polluistis in gentibus.

36. In circumcisionem, id est, tantum prodest sibi qui gentilis est, quantum si Iudeus esset. Et iudicabit, id est comparationem sui iudicabilem faciet et damnabilem.



13 CAPUT III.


[1 1Kb] Obiectio. [1 1Kb] Quid ergo amplius Iudeo est? aut que utilitas circumcisionis? Responsio. Multum per omnem modum. [2 1Kb] Primum quidem, quia credita sunt illis eloquia Dei. Responsio. Quid enim, si quidam  illorum non crediderunt? [3 1Kb] Nunquid incredulitas illorum [4 1Kb] fidem Dei qui ex Iudeis quosdam predixit credituros euacuabit? Absit! Est autem Deus uerax; omnis autem homo mendax, sicut scriptum est, [5 1Kb] , [6 1Kb] . Ut iustificeris uerax appareas in sermonibus tuis [7 1Kb] et uincas cum iudicaris. Obiectio ex persona male intelligentium psalmi uersum. [8 1Kb] Si autem iniquitas nostra iustitiam Dei commendat, quid dicemus? Nunquid iniquus est Deus, qui infert iram?  Absit! [9 1Kb] alioquin quomodo iudicabit Deus hunc mundum? [10 1Kb] Si enim ueritas Dei in meo mendacio abundabit in gloriam ipsius, quid adhuc et ego tanquam peccator iudicor? [11 1Kb] et non  [12 1Kb] faciamus mala, ut ueniant bona, quorum damnatio iusta est. Quid ergo? [13 1Kb] precellimus 14 eos? Nequaquam. [14 1Kb] , [15 1Kb] Causati enim sumus Iudeos et Grecos omnes sub peccato esse, sicut scriptum est: Quia non est iustus quisquam, non est intelligens, non est requirens Deum. Omnes declinauerunt; simul inutiles facti sunt; non est qui faciat bonum, non est usque ad unum. Sepulcrum patens est guttur eorum, linguis suis dolose agebant. uenenum aspidum sub labiis eorum. Quorum os maledictione et amaritudine plenum est. ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt. Non est timor Dei ante oculos eorum. [16 1Kb] Scimus autem quoniam [17 1Kb] quecunque lex loquitur, iis qui in lege sunt loquitur [18 1Kb] , ut omne os obstruatur, et subditus fiat omnis mundus Deo, quia ex operibus legis non iustificabitur omnis caro coram illo. [19 1Kb] Per legem enim cognitio peccati. Nunc autem sine lege iustitia Dei manifestata est, testificata a lege et prophetis. Iustitia autem Dei per fidem Iesu Christi in omnes et super omnes qui credunt in eum; non enim est distinctio. Omnes enim peccauerunt, et egent gloria Dei. Iustificati gratis per gratiam ipsius, per redemptionem que est in Christo Iesu, [20 1Kb] quem proposuit Deus propitiationem, per fidem in sanguine ipsius, [21 1Kb] , [22 1Kb] ad ostensionem iustitie  sue. [23 1Kb] Propter remissionem precedentium delictorum, in sustentatione Dei, ad ostensionem iustitie eius in hoc tempore, ut sit ipse iustus, [24 1Kb] et iustificans eum qui est ex fide Iesu Christi. Ubi est ergo gloriatio tua? Exclusa est. Per quam legem? [25 1Kb] factorum? Non, sed [26 1Kb] per legem fidei. [27 1Kb] Arbitramur enim iustificari hominem per fidem 15 sine operibus legis. An Iudeorum Deus tantum? Nonne et gentium? Imo et gentium, quoniam quidem unus est Deus, [28 1Kb] qui iustificat [29 1Kb] circumcisionem ex fide, [30 1Kb] et preputium per fidem. [31 1Kb] , [32 1Kb] Legem ergo destruimus per fidem? Absit! sed legem statuimus.



[COMMENTARIUS.]


CAP. III.---1. AMBROS. Quid ergo amplius est? Quoniam Iudeis incredulis nichil proficere testimonium generis ostendit, ne credentes male tractasse uideretur, docet multum utile esse credentibus, quia filii Abrahe sunt. Nam eis sunt credita eloquia  Dei.

2. LANFR. Primum quidem, id est, quidam Iudeorum crediderunt Euangelium Christi, instructi a predicatoribus Noui Testamenti, uerbum legis et prophetarum, quod facilius factum est in illis quam in eis qui ueteris Testamenti penitus expertes erant.

 3. AMBROS. Nunquid incredulitas illorum, etc. Nunquid perfidia eorum negabit reliquis credentibus uitam eternam, quam promisit Deus futuram per fidem Christi?

4. LANFR. Fidem Dei euacuabit? id est, efficit ut Deo non debeat credi, qui prediximus Iudeos esse credituros, . Ieremias propheta dicit: In diebus saluabitur Iuda. Et alias: Ego ero uobis in Deum; et ipsi erunt mihi in populum. Et alia plurima.

5. Ut iustificeris. Dauid peccauit in causa Urie, sciens quia promissio peccatoribus non prodest. Orat ut Deus iudicium, quo iudicatur peccatoribus nichil dare, uincat; et se penitentem sanctificet, ut dans sibi quod iustis daturum se promisit, iustificetur  in sermonibus suis.

6. LANFR. Ut iustificeris. Probatio quod Deus uerax est; iustitia enim sermonum, est ueritas.

7. Et uincas. Ex abundantia hoc infertur nichil ad superius argumentum pertinens. uicit Christus homo Deus, cum iudicatus est, quia propter ipsam humilitatem, dedit ei Deus nomen quod est super omne nomen, ut in nomine Iesu omne genu flectatur, etc.

8. Si autem iniquitas. Hoc ideo subinfert, quia dicens: Ut iustificeris in sermonibus tuis, uisus est causam reddidisse cur omnis homo esset mendax. Et uocat iniquitatem mendacium.

9. AMBROS. Alioquin quomodo iudicabit. Quia non erat iustum ut iudicaret mundum, si peccata illius  ipsi proficerent.

10. LANFRANC. Si enim ueritas. Iterum hoc subinfert ex persona male intelligentium.

11. Et non sicut. Ordo: et sicut blasphemamur, et sicut aiunt quidam nos dicere: quid non faciamus mala, ut ueniant bona, sicut, etc.

12. AMBROSIUS. Faciamus mala. A peruersis dicebatur hoc apostolos dicere: peccandum esse ut  uenirent bona, id est, ut Deus remittendo, bonus uideretur.

13. LANFR. Precellimus eos, id est, an nos Iudei excellentiores et digniores sumus quam gentiles?

14. Causati enim. Quasi diceret: Qui pares, precellentiores esse non possumus. Nec hoc superius in hac Epistola dixit; sed credendum est in sermone quem ad populum habebat eum dixisse.

15. AMBROS. Causati enim sumus, id est, ostendimus, redditis causis superius, Iudeos et Grecos esse reos.

16. Scimus autem. Hoc dicitur, quia Iudeis constrictis omnis mundus subditus sit Deo. Nulli enim dubium est paganos impietatibus obrutos.

17. LANFR. Quecunque lex loquitur. Legem hic  uocat psalmos, sicut in Euangelio: Nonne in lege uestra scriptum est: Ego dixi: Dii estis. Et est sensus: superiores psalmi uersus ad uos pertinent etiam, o Iudei!

18. Ut omne os obstruatur. Hoc coniungitur superiori sententie, qua ait: Causati enim sumus omnes sub peccato.

19. AMBROS. Per legem enim. uidemus ueteres non ignorasse peccatum, cum pincerna et pistor Pharaonis causa peccati in carcerem missi sunt. Sed lex ostendit apud Deum imputari peccatum et futurum iudicium, quod prius ignorabatur.

20. Quem proposuit Deus, id est, in Christo disposuisse propitium futurum humano generi, si credat et hoc in sanguine ipsius, quia morte illius liberati  sumus.

21. Ad ostensionem, hoc est ut promissum palam faceret quo nos a peccatis liberaret, sicut ante promiserat, qui diutissime sustentauit, ut nostro tempore ostenderet quod olim decreuerat, et sit iustus, dans quod promisit iustificare se credentes in Christo.

22. LANFR. Ad ostensionem. Ad hoc Deus filium  suum mundo predicari fecit, ut ostenderet quod per fidem eius iustificantur peccatores.

23. Propter remissionem precedentium delictorum. Ordo, precedentium delictorum in sustentatione Dei. Patienter enim Deus sustinuit precedentia delicta mundi, ut ostenderet qui uera iustificatio est in hoc tempore, id est, in fide Iesu Christi. Si enim omnes peccatores puniisset, non esset qui in hoc tempore iustificari posset.

24. Iustus et iustificans, id est, uerax, complens ea que promisit.

25. Factorum, id est, an alia lex prolata est, habens alias obseruationes, per quas obseruationes tue annibilentur.

26. Per legem fidei. Legem fidei uocat legem  Christi, in quo asseritur saluari hominem per solam fidem dum dicitur: Qui crediderit, et baptizatus fuerit, saluus erit.

27. AUGUST. . Arbitramur enim. Cum ergo dicit Apostolus arbitrari se hominem iustificari per fidem sine operibus legis, non hoc ait ut, precepta ac professa fide, opera iustitie contemnantur; sed ut sciat se quisque per fidem posse iustificari, etiamsi legis opera non precesserint.

28. Qui iustificat circumcisionem . Non ad aliquam differentiam dictum est, tanquam aliud sit ex fide, aliud per fidem; sed ad uarietatem locutionis. Alio quippe loco, cum de gentibus diceret, hoc est de preputio: Preuidens,  inquit, Scriptura quia ex fide iustificat omnes gentes Deus. Itemque cum de circumcisione loqueretur : Nos, inquit, natura Iudei, et non ex gentibus peccatores, scientes quia non iustificabitur homo ex operibus legis, nisi per fidem Iesu Christi; et nos in Christo Iesu credimus. Ecce et preputium dixit iustificari ex fide, et circumcisionem per fidem.

29. LANFR. Circumcisionem ex fide, id est ex fide, et per fidem.

30. Et preputium. Hinc probatur quod Deus Iudeorum  sit Deus gentium. Ipse enim gentes iustificat. Dei autem solius est iustificare.

31. Legem destruimus. Quia carnales obseruationes legis destruimus, an putandum est nos, predicatores Euangelii, etiam moralia precepta destruere? Quid ergo? ordo: quid secundum carnem, id est, quid carnalium obseruationum? Probat quod sine carnali obseruatione legis iustificari potest homo per fidem. Abraham enim sine carnalibus obseruationibus iustificatus est, Scriptura testante: Credidit Abraham Deo, etc.

32. AMBROS. Legem uero. Non utique lex inanitur per fidem, sed adimpletur, quando quod futurum dixit fides, istud aduenisse testatur.



CAPUT Iu.


[1 1Kb] Quid ergo dicemus inuenisse Abraham patrem nostrum secundum carnem? [2 1Kb] Si enim Abraham ex operibus iustificatus est, [3 1Kb] habet gloriam, sed non apud Deum. [4 1Kb] Quid enim dicit Scriptura? [5 1Kb] Credidit Abraham Deo; et reputatum est illi ad iustitiam. [6 1Kb] , [7 1Kb] Ei autem qui operatur, merces non imputatur secundum gratiam, sed secundum debitum. [8 1Kb] Ei uero qui non operatur, credenti autem in eum, qui iustificat impium, reputatur fides eius ad iustitiam secundum propositum gratie Dei. Sicut et Dauid dicit beatitudinem hominis, cui Deus accepto fert iustitiam sine operibus: Beati quorum remisse sunt iniquitates, et quorum tecta sunt peccata; Beatus uir, cui non imputauit Dominus peccatum. Beatitudo ergo hec in circumcisione tantum manet, 16 an etiam in preputio? Dicimus enim quia reputata est Abrahe fides ad iustitiam. Quomodo ergo reputata est? In circumcisione an in preputio? Non in circumcisione, sed in preputio. [9 1Kb]  Et signum accepit circumcisionis, signaculum iustitie fidei, que est in preputio, [10 1Kb] ut sit pater omnium credentium per preputium, ut reputetur et illis ad iustitiam; et sit pater circumcisionis, non iis tantum qui sunt ex circumcisione, sed et iis qui sectantur [11 1Kb] uestigia fidei, que est in preputio patris nostri Abrahe. [12 1Kb] Non enim per legem [13 1Kb] promissio Abrahe aut semini eius ut heres esset mundi; sed per iustitiam fidei. Si enim qui ex lege, heredes sunt, exinanita est fides, abolita est promissio. [14 1Kb] Lex enim iram operatur. [15 1Kb] Ubi enim non est lex, nec preuaricatio. Ideo ex fide, ut secundum gratiam firma sit promissio [16 1Kb] omni semini, non ei qui ex lege est solum, sed et ei qui ex fide est Abrahe, qui pater est omnium nostrum  ante Deum, cui credidit, qui uiuificat mortuos, et uocat ea que non sunt tanquam ea que sunt: qui contra spem in spem credidit ut fieret pater multarum gentium, secundum quod dictum est ei: Sic erit semen tuum; et non infirmatus est fide, nec considerauit corpus suum emortuum, cum iam fere centum esset annorum, et emortuam uuluam Sare. In repromissione etiam Dei non hesitauit diffidentia, sed confortatus est fide, dans gloriam Deo, plenissime sciens quia quecunque promisit, potens est et facere. Ideo et reputatum est illi ad iustitiam. Non est autem scriptum tantum propter ipsum, quia reputatum est illi ad iustitiam, sed et propter nos, quibus reputabitur credentibus in eum qui suscitauit Iesum Christum Dominum nostrum a mortuis, qui traditus est propter delicta nostra, [17 1Kb] et resurrexit [18 1Kb] propter iustificationem nostram



[COMMENTARIUS.]


CAP. Iu.---1. AMBROS. Quid ergo dicemus inuenisse?  Carnem dicit circumcisionem, qua Abraham non inuenit iustitiam, nec quesiuit.

2. LANFR. Si enim. Si, inquit, Abraham sine fide ex sola carnali obseruatione iustificatus creditur, iustificatio illa in sola opinione hominum est, non apud Deum.

3. Habet gloriam, quia qui fecerit legem uiuet in ea, id est non morietur ut reus. Nec tamen apud Deum ex hoc habet meritum.

4. Quid enim Scriptura. Quasi diceret: audiamus quid super hoc Scriptura testetur.

5. AMBROS. Credidit Abraham Deo. Credidit se habiturum semen, in quo benedicerentur gentes.

6. Ei autem qui operatur. Ei qui operatur opera legis, meritum non imputatur ad mercedem. Nam  debitor est facere legem.

7. AUGUST. Ei qui operatur, id est qui de operibus presumit, et merito dicit sibi datam gratiam fidei. His non imputat mercedem secundum gratiam, sed secundum debitum.

8. LANFR. Ei uero qui non operatur. De eo intelligendum est hoc qui post acceptam fidem statim moritur.

9. Et signum accepit. Quasi diceret: cur ergo, si iustificatus erat, circumcisionem accepit? Circumcisionem, inquit, accepit, non quia fieret, sed quia  ostenderetur ea iustitia quam sola fides contulerat illi.

10. AMBROS. Ut sit pater circumcisionis. Hoc dicit ut sit pater circumcisionis cordis, non tantum eorum qui sunt ex eius origine, sed et eorum qui similiter credunt ex gentibus.

11. LANFR. uestigia fidei. Ordo: uestigia fidei patris nostri Abrahe, que est in preputio, id est, quam habuit in preputio.

12. Non enim per legem. Quasi aliquis diceret: cur dixisti uestigia fidei, et non dixisti uestigia legis? Si enim ad inconueniens ducit aduersam partem, non autem simul esse, solam legis obseruantiam hereditatis esse causam et fidem, aut solos Iudeos esse heredes et gentes.

13. AMBROS. Promissio Abrahe. Christus qui heres  est gentium, ut Dauid canit: Et dabo tibi gentes hereditatem tuam; et possessionem tuam terminos terre. Ipsi enim morimur et uiuimus cum eo. Ideo ex fide. Sub lege promissio dari non potest, aut ex fide, qua omnes purificati, fiunt digni dici filii.

14. LANFR. Lex enim iram operatur. Causa cur per legem non sit promissio hereditatis. Iram enim Dei ex preuaricatione non implentium potius operatur.

15. Ubi enim non est lex. Et hoc, inquit, uideri potest quia lex iram operatur, quod ubi lex non est, nec preuaricatio, que est causa ire.

16. Omni semini, id est, omni imitatori fidei, siue Iudeo, siue gentili. Omnes enim possunt facile credere;  non autem omnes legem implere.

17. AMBROS. Et resurrexit propter. Post resurrectionem enim acceptus Spiritus, ad cumulum nobis iustificationis prouenit.

18. LANFR. Propter iustificationem, id est, ut credentes eum resurrexisse iustificarentur. Et a parte tota fides designatur.



CAPUT u.


17 [1 1Kb] Iustificati ergo ex fide, pacem habeamus ad Deum per Dominum nostrum Iesum Christum, per quem et habemus accessum per fidem [2 1Kb] in gratiam istam, in qua stamus et gloriamur in spe glorie filiorum Dei. Non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio uero spem, [3 1Kb] spes autem non confundit, quia caritas Dei diffusa est in cordibus nostris per Spiritum sanctum qui datus est nobis. Ut quid enim Christus, cum adhuc infirmi essemus, secundum tempus pro impiis mortuus est? uix enim pro iusto quis moritur; nam pro bono forsitan quis audeat mori. Commendat autem caritatem suam Deus in nobis, quoniam cum adhuc peccatores essemus, [4 1Kb] secundum tempus Christus pro nobis [5 1Kb] mortuus est; multo igitur magis nunc iustificati in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius; multo magis, reconciliati, salui erimus in uita ipsius. Non solum autem, [6 1Kb] sed et gloriamur in Deo per Dominum nostrum Iesum Christum, per quem nunc reconciliationem accepimus. [7 1Kb] Propterea sicut per unum hominem peccatum in hunc mundum intrauit, et per peccatum  mors, et ita in omnes homines mors pertransiit, in quo omnes peccauerunt. [8 1Kb] Usque ad legem enim peccatum erat in mundo. [9 1Kb] Peccatum autem non imputabatur, cum lex non esset. Sed regnauit mors ab Adam usque ad Moysen: etiam [10 1Kb] in eos qui non peccauerunt [11 1Kb] in similitudinem preuaricationis Ade, [11 1Kb] , [12 1Kb] , [13 1Kb] qui est forma futuri. [14 1Kb] Sed [15 1Kb] non sicut delictum, ita et donum; si enim unius delicto multi mortui sunt, [16 1Kb] multo magis gratia Dei et donum [17 1Kb] in gratia unius hominis Iesu Christi [18 1Kb] in plures abundauit. [19 1Kb] Et non [20 1Kb] sicut per unum peccatum, ita et donum; nam iudicium quidem ex uno in condemnationem; [21 1Kb] gratia autem ex multis delictis in iustificationem. Si enim unius delicto mors regnauit per unum, multo magis [22 1Kb] abundantiam gratie et donationis et iustitie accipientes, [23 1Kb] in uita regnabunt per unum Iesum Christum; igitur sicut per unius delictum, in omnes homines in condemnationem, sic et [24 1Kb] per unius iustitiam in omnes homines in iustificationem uite. Ita misericordia Dei per unius iustitiam in omnes homines processit. [25 1Kb] Sicut enim per inobedientiam unius hominis peccatores  constituti sunt multi, ita et [26 1Kb] per unius obeditionem iusti constituentur multi. [27 1Kb] , [28 1Kb] Lex autem subintrauit, ut abundaret delictum. Ubi autem abundauit delictum, [29 1Kb] superabundauit gratia, [30 1Kb] ut sicut regnauit peccatum in mortem, ita [31 1Kb] , [32 1Kb] et gratia regnet [33 1Kb] per iustitiam in uitam eternam, per Iesum Christum Dominum nostrum.



[COMMENTARIUS.]


CAP. u.---1. AMBROS. Iustificati igitur. Pacem habere cum Deo, fides facit, non lex. Hec enim nos Deo reconciliauit.

2. In gratiam istam. Prius enim iacuimus; credentes autem erecti sumus.

3. Spes autem non confundit. Spes non confundit, dum stulti et hebetes a perfidis iudicantur, credentes que mundana carent ratione. Pignus enim caritatis  habemus in nobis per Spiritum sanctum nobis.

4. Secundum tempus. Ad tempus enim mortuus est, quia tertia die resurrexit. uel huic tempori mortuus est, ubi sol oritur et occidit. Excessit enim e corpore ad inferos  pro salute animarum.

5. LANFR. Mortuus est. Cum adhuc temporalia diligeremus, nisi nobis spem bonam daret, que nos confunderet . . . . .

6. Sed et gloriamur, id est, sperantes nos habituros gloriam, quam habent filii Dei.

7. Propterea sicut. Pendet sententia usque . . . . . . . . . legitur: sicut per unius delictum, etc.

 8. Usque ad legem enim. Peccatum quidem in his etiam qui legem acceperant, fuit, sed non tantum, quantum prius; per legales enim obseruantias multi saluabantur.

9. Peccatum enim. Aliter hic peccatum intelligit quam superius. Peccatum enim hoc in loco significat preuaricationem legis, que non imputabatur cum lex non esset.

10. AUGUST.  In eos non peccauerunt, id est, qui nondum sua et propria uoluntate, sicut ille, peccauerunt, sed ab illo origine peccatum traxerunt.

11. LANFR. In similitudinem, id est, qui preuaricati sunt precepta Dei, sicut Adam.

 11. Qui est forma futuri. Adam forma Christi fuit. Quia sicut ille pater omnium secundum carnem, sic Christus pater fidelium secundum fidem. Et sicut ex latere Ade, formata est Eua, sic ex latere Christi profluxerunt sacramenta, per que saluatur Ecclesia.

12. AUGUST.  Qui est forma. Quia in 18 illo constructa est forma condemnationis futuris posteris qui eius progenie crearentur.

13. AMBROS. Qui est forma futuri. Decreuit enim Deus per unum  emendare quod per unum  peccatum est, sicut in Apocalypsi Ioannes inquit: Agnus qui occisus est a constitutione mundi.

14. Sed non sicut delictum. Hoc dixit, quia formam  unius Christi dixit unum Adam.

15. LANFR. Sed non sicut delictum. Ordo: Quasi diceret: quamuis Adam forma fuit Christi, maiorem tamen uim habet donum Christi. Plus enim est uiuificare quam occidere.

16. AUGUST.  Multo magis gratia. Non magis multos, et multo plures homines. Neque enim plures iustificantur quam condemnantur. Adam quippe ex suo delicto reos genuit. Christus autem etiam que homines delicta proprie uoluntatis ad originale in quo peccauerunt [al., nati sunt], addiderunt; gratia sua soluit atque donauit.

17. LANFR. In gratia unius hominis. In gratia, id est, propter gratiam. Gratiam autem hic uocat perfectionem uirtutum quam homo ille, a uerbo Patris assumptus, per gratiam Dei habuit.

 18. In plures. Plures dicit, non ad numerum, sed quia in uitiis plures. Adam enim per originale dedit mortem, Christus uero de actualibus et originalibus liberauit.

19. AUGUST.  Et non sicut per unum. Ab Adam, in quo omnes peccauimus, non omnia nostra peccata, sed tantum originale traduximus. A Christo uero, in quo omnes iustificamur, non illius tantum originalis, sed etiam ceterorum que ipsi addidimus remissionem consequimur. Ideo non sicut per unum peccantem, ita et donum. Nam iudicium quod [al., quidem] ex uno delicto  id est originali, in condemnationem iam potest ducere. Gratia uero ex multis delictis remissis, hoc est, non solum originali, uerum etiam  omnibus ceteris, ad iustificationem perducit.

20. LANFR. Et non sicut. Aliter: etsi sicut peccatum, ita et donum, id est, utraque paria non sunt.

21. Gratia autem ex multis. Ordo est: Gratia autem in iustificationem ex multis delictis.

22. AUGUST.  Abundantiam gratie. Quid est autem abundantiam gratie et iustificationis et iustitie accipiunt, nisi quod non eis tantum peccatum in quo omnes peccauerunt, sed etiam quod addiderunt, gratia remissionis datur?

23. In uita regnabunt. Et quid est, multo magis in uita regnabunt; cum mortis regnum multo plures in eternam penam trahat? Nisi intelligamus eos in ipsis [al., eos ipsos] in utroque dici, qui transeunt  ab Adam ad Christum, id est a morte ad uitam, quia in uita eterna sine fine regnabunt, magis quam in eis mors temporaliter et cum fine regnabit [al., regnauit].

24. LANFR. Per unius iustitiam. Per iustitiam et obedientiam Christi, uita omnium credentium iustificata est. Quia inde factus est hostia acceptabilis Deo pro peccatis omnium, quia iustus et immaculatus sine peccato, et obediens fuit usque ad mortem.

25. Sicut enim. Comprobatio et expositio superioris uersus: omnis enim inobedientia, si tantum mala est, delictum; et omnis obedientia, si tantum bona est, iustitia.

 26. Per unius obedientiam. Per obedientiam Christi, iusti sunt multi; uel quia obedientia hostiam commendauit. uel quia obedientia ad mortem Christum perduxit. Fides autem mortis eius, iustificauit.

27. Lex autem subintrauit. Moris est diuinarum litterarum, ubi plures cause sunt, unam tantum sepe enumerare, sicut in hoc loco: data est enim lex, ut predestinati ad uitam per legales obseruantias saluarentur; predestinati autem ad mortem, per legis preuaricationem magis punirentur. Sed illius cause hic tantum mentionem facit, per quam Iudeos ex accepta lege superbientes humiliare possit.

28. AMBROS. Lex autem subintrauit. Apostolus  ostendit quid prouenerit data lege, non quid lex fecerit.

29. LANFR. Superabundabit gratia. Quasi diceret; o Iudei! uos putatis quod Christus gentibus plus dimiserit, sed quibusdam uestrum plus dimisit, quos preuaricatores legis inuenit.

30. Ut sicut regnauit, id est, preualuit.

31. Ita et gratia regnet, id est, preualea

32. AMBROS. Gratia regnet. Regnat gratia per iustitiam, si accepta remissione, iustitiam sequamur.

33. Per iustitiam, scilicet Christi.



CAPUT uI.


Quid ergo dicemus? Permanebimus in peccato, ut gratia abundet? Absit! Qui [1 1Kb] enim mortui sumus peccato, quomodo adhuc uiuemus in illo? An ignoratis quia quicunque baptizati sumus in Christo Iesu, [2 1Kb] [3 1Kb] in morte ipsius baptizati sumus? [4 1Kb] Consepulti enim sumus cum illo per baptismum in mortem, ut quomodo Christus surrexit a mortuis per gloriam Patris, ita et nos [5 1Kb] in nouitate uite ambulemus. [6 1Kb] , [7 1Kb] Si enim complantati facti sumus [8 1Kb] similitudini mortis eius, [9 1Kb] simul et resurrectionis erimus. Hoc scientes [10 1Kb] quia uetus homo noster simul crucifixus est, [11 1Kb] ut destruatur [12 1Kb] corpus peccati, et ultra non seruiamus peccato. [13 1Kb] Qui enim mortuus est, iustificatus est a peccato. [14 1Kb] Si autem mortui sumus cum Christo, credimus quia simul etiam uiuemus cum Christo, scientes quod Christus resurgens ex mortuis iam non moritur, mors illi ultra non dominabitur. [15 1Kb] Quod 1920 enim mortuus est, peccato, mortuus est semel, quod autem uiuit, uiuit Deo. [16 1Kb] Ita et uos existimate uos mortuos quidem esse peccato, uiuentes autem Deo, in Christo Iesu Domino nostro. [17 1Kb] , [18 1Kb] Non ergo regnet peccatum in uestro mortali corpore, ut obediatis concupiscentiis eius. Sed [19 1Kb] neque exhibeatis membra uestra [20 1Kb] arma iniquitatis peccato; sed exhibete uos Deo tanquam ex mortuis uiuentes, et membra uestra arma iustitie Deo. Peccatum enim  uobis non dominabitur; [21 1Kb] , [22 1Kb] non enim sub lege estis, sed suo gratia. Quid ergo? Peccabimus, quoniam non sumus sub lege, sed sub gratia? Absit! Nescitis quoniam cui exhibetis uos seruos ad obediendum, serui estis eius, cui obeditis, siue peccati ad mortem, siue obeditionis ad iustitiam? Gratias autem Deo quod fuistis serui peccati; obedistis autem ex corde in eam formam doctrine, [23 1Kb] in quam traditi estis. Liberati autem a peccato, serui facti estis iustitie. [24 1Kb] , [25 1Kb] [25 1Kb] Humanum dico, propter infirmitatem carnis uestre; [26 1Kb] sicut enim exhibuistis membra uestra seruire immunditie et iniquitati ad iniquitatem, scilicet implendam, ita nunc exhibete membra uestra seruire iustitie in sanctificationem, id est, ut sanctificati sitis. Cum [27 1Kb] enim serui essetis peccati, liberi, id est, expertes fuistis iustitie. Quem ergo fructum habuistis tunc in illis in quibus nunc erubescitis? Nam finis illorum mors est. Nunc uero liberati a peccato, serui autem facti Deo, habetis fructum uestrum in sanctificationem, id est, fructus uestri operis est sanctificatio, finem uero uitam eternam. [28 1Kb] Stipendia enim peccati, mors. [29 1Kb] , [30 1Kb] Gratia autem Dei, uita eterna in Christo Iesu Domino nostro.



[COMMENTARIUS.]


CAP. uI.---1. LANFR. Qui enim mortui sumus peccato, scilicet, in baptismo; in Christo Iesu, id est, in fide Christi Iesu.

 2. In morte ipsius, id est, sicut ille mortuus est semel, et semper uiuit, ita et nos semel peccato moriamur, et in bene factis semper uiuamus.

3. AMBROS. In morte ipsius. Cum baptizamur, commorimur Christo; hoc est in morte eius baptizari. Illic enim peccata moriuntur.

4. LANFR. Consepulti enim. Designatio, quando et cur in morte Christi baptizemur.

5. In nouitate, id est, a uitiis resurgamus.

 6. AMBROS. Si enim complantati. Tunc nos feliciter dicit posse resurgere, si similitudini mortis eius fuerimus complantati, id est, si in baptismo omnia uitia deponentes, in nouam uitam translati, de cetero non peccemus.

7. LANFR. Si enim complantati. Alia ratio cur in morte ipsius baptizemur, complantati, id est, affixi, uel adherentes.

8. Similitudini, id est, si semel peccato morimur, similem resurrectionem habituri sumus.

9. Simul et resurrectionis, subaudis; similitudini eius.

10. Quia uetus homo, id est, nos in eo quod more ueteris hominis peccamus.

11. Ut destruatur corpus peccati, id est, corpus  nostrum in eo quod peccat.

12. Corpus peccati. Omnia peccata simul appellat, corpus peccati.

13. Qui enim mortuus est. Ratio cur non seruiendum sit peccato. Peccato enim iustificatio perit.

14. Si autem mortui sumus, id est, si reuera Christus secundum carnem mortuus est: nos peccatis omnibus mortui sumus, credimus, etc.

15. LANFR. Quod enim mortuus est peccato, subaudis: humani generis delendo.

16. Ita et uos, pro itaque.

17. Non ergo regnet peccatum, id est, concupiscentia peccati.

18. AMBROS. Non ergo regnet. Mortale corpus  dicens, totum hominem signat, quia qui obediunt peccato mortales dicuntur. Anima enim que peccat, ipsa morietur, id est totus homo.

19. Neque exhibeatis. Non dicit corpora, sed membra. Membris enim ministratur, non toto corpore.

20. LANFR. Arma iniquitatis, id est, concupiscentie.

 21. Non enim sub lege estis. Euidenter ostendit quod concupiscentie peccatorum maiorem uim habebant in Iudeis quam in Christianis.

22. AUGUST.  Non enim sub lege estis. Non quia lex mala, sed quia sub illa sunt, quos reos facit iubendo, non adiuuando.

23. LANFR. In quam traditi estis, id est, in qua tradidistis uos Deo in die conuersationis uestre.

24 Humanum dico, id est, uile quiddam uobis precipio, quod uim humanitatis nostre non excedit.

25. AMBROS. Humanum dico. Dum infirmitatem carnis memorat, minus se significat exigere ab homine quam dignum est circa Dei culturam.

 25. AUGUST. . Humanum dico, quia plus dicendum aliquid fuit, si iam illi facere [al., ferre] potuissent. Plus quippe seruitutis debetur iustitie quam peccato. Nam pene corporis reuocant ab opere peccati. Iustitia uero sic amanda est ut ab eius operibus etiam pene corporis nos cohibere non debeant.

26.  Sicut enim exhibuistis. Quid est sicut illud, ita et hoc? nisi: quemadmodum ad peccandum nullus cogebat timor, sed ipsius libido uoluptasque peccati; sic ad iuste uiuendum non uos supplicii metus urgeat, sed delectatio iustitie urgeat.

27. LANFR. Cum enim serui. Ratio cur seruire iustitie eos oporteat. Aut enim iustitie, aut peccato seruire necesse est. Sed cum seruitur peccato, abest  iustitia. Acquiritur fructus unde erubescitur; quod est inconueniens. Iustitie igitur seruiendum est.

28. Stipendia. Causa cur liberati sint a peccato, et cur serui facti Deo. Et est sensus: peccatum hoc stipendium, id est, hanc retributionem dat, mortem scilicet.

29. Gratia autem Dei, id est, uirtus que per gratiam Dei datur, uita eterna est, id est, uitam  eternam dat.

30. AMBROS. Gratia autem Dei. Hoc rationibus his Apostolus demonstrare uidetur. Aut est in Christo, aut in lege. Mortificata est enim lex per corpus Christi, ut illius sitis, qui a mortuis resurrexit. Nam in aliis legibus idem uidetur. Moritur enim 21 homo alicui legi, ut iam alii uiuat. Nam quandiu uiuit priori, alii uiuere non potest. Prior enim adhuc dominatur. Mulier enim, uiuens maritali lege uiri sui, non potest uiuere legi alterius uiri. Alligata est enim uiro suo. Nam si moriatur legi prioris uiri, alterius potest uiuere legi. Igitur uiuens maritali legi  non potest [f., uiuere] alterius legi uiri. Si enim tunc fuerit cum alio uiro; uocabitur adultera.



CAPUT uII.


[1 1Kb] An ignoratis, fratres,  quia lex in homine dominatur, quanto tempore uiuit? Nam que sub uiro est mulier, uiuente uiro, alligata est legi: si autem mortuus fuerit uir eius, soluta est a lege uiri. Igitur, uiuente uiro, uocabitur adultera si fuerit cum alio uiro; si autem mortuus fuerit uir eius, liberata est a lege uiri, ut non sit adultera si fuerit cum alio uiro. Itaque, fratres mei, et uos [2 1Kb] mortificati [3 1Kb] estis legi per corpus Christi, ut sitis alterius, qui ex mortuis resurrexit, ut fructificemus Deo [4 1Kb] Cum enim essemus in carne, passiones peccatorum, que per legem erant, operabantur in membris nostris, ut fructificarent morti. Nunc autem soluti sumus [5 1Kb] a lege mortis, in qua detinebamur,  ita ut seruiamus in nouitate spiritus, id est, innouando spiritum fide et operibus bonis, et non in uetustate littere, id est, carnali obseruatione. Quid ergo dicemus? lex peccatum est? scilicet quia superius dixit a lege mortis, uel passiones peccatorum, que per legem erant. Absit! Sed [6 1Kb] peccatum non cognoui, nisi per legem; nam concupiscentiam, scilicet esse peccatum, nesciebam, uel non eram expertus nisi lex diceret: Non concupisces. Occasione, id est, opportunitate, autem accepta, peccatum, id est, fomes peccati, per mandatum [7 1Kb] operatum est in me omnem concupiscentiam. [8 1Kb] Sine lege enim peccatum mortuum erat. [9 1Kb] Ego autem uiuebam sine lege aliquando. [10 1Kb] Sed cum uenisset mandatum, peccatum reuixit. [11 1Kb] Ego autem mortuus sum, et inuentum est mihi 22 mandatum, id est, cognitio mandati, quod erat ad uitam, scilicet seruati, hoc esse ad mortem, scilicet non seruati. [12 1Kb] Nam peccatum, id est, fomes peccati, uel diabolus [13 1Kb] occasione accepta per mandatum, seduxit me, et per illud occidit. Itaque lex quidem sancta, et mandatum sanctum, et iustum et bonum. Quod ergo bonum est, mihi factum est mors? Absit! Sed peccatum, ut appareat, scilicet in opere, uel quia diabolus est, peccatum, per bonum operatum est mihi mortem: ut fiat [14 1Kb] [15 1Kb] supra modum peccans peccatum, id est, per preuaricationem peccati, per mandatum. [16 1Kb] Scimus enim quia lex spiritualis est, id est, spiritum nutriens; ego  autem carnalis sum, [17 1Kb] uenundatus sub peccato. [18 1Kb] Quod enim operor, [19 1Kb] non intelligo; [20 1Kb] non enim, expositio superioris uersus, quod uolo bonum, hoc ago: sed quod odi malum, illud facio. Si autem [21 1Kb] quod nolo illud facio, consentio legi, quoniam bona est. Nunc autem iam non ego operor illud, sed quod habitat, inseparabiliter inheret, in me peccatum, id est, concupiscentia peccati. [22 1Kb] Scio enim quia non habitat in me, hoc est, in carne mea, bonum. [23 1Kb] Nam uelle adiacet mihi; perficere autem  bonum, non inuenio. Non enim quod uolo bonum, hoc facio; sed quod nolo malum, hoc ago. [24 1Kb] Si autem quod nolo, illud facio; iam non ego operor illud, [25 1Kb] sed quod habitat in me, peccatum. [26 1Kb] Inuenio igitur [27 1Kb] legem, 23 [28 1Kb] uolenti mihi facere bonum,  quoniam mihi malum adiacet: [29 1Kb] condelector enim legi Dei secundum interiorem hominem: uideo autem [30 1Kb] aliam legem in membris meis, repugnantem [31 1Kb] legi mentis mee, et captiuantem me in lege peccati, que est in membris meis. [32 1Kb] Infelix ego homo! quis me liberabit de corpore mortis huius? Gratia Dei per Iesum Christum Dominum nostrum. Igitur ego ipse mente seruio legi Dei; carne autem, legi peccati.



[COMMENTARIUS.]


CAP. uII.---1. LANFR. An ignoratis, fratres. Probare uidetur quod lex Iudeorum fidelibus non est obseruanda. Non est enim data nisi ad aduentum Christi. Et est responsio. Quasi aliquis diceret: cur dixisti in Christo Iesu, et non in obseruantia legis?

2. Mortificati estis legi. Quasi diceret: nichil debetis legi. Lex enim data est usque ad aduentum Christi.

3. AMBROS. Mortificati estis legi. Quoniam Saluator corpus suum diabolo crucifigere permisit. Idcirco per corpus Christi, saluos nos dicit factos.

4. LANFR. Cum enim essemus in carne. Quasi aliquis diceret. cur dixisti, ut fructificemus Deo,  quasi non fructificaremus, cum legem carnaliter obseruaremus? Ita, inquit, cum essemus in carne, id est, in carnali obseruantia, etc.

5. A lege mortis, id est, que sine ulla miseratione, peccantes interfici iubebat. uel, que passiones peccatorum, que mors anime sunt, [per ED. P.] prohibitionem augebat.

 6. Peccatum non cognoui, id est, tantam uim concupiscentie antea non eram expertus, quantam postea; quod cognoui esse prohibitum. uel, nesciebam concupiscentiam esse peccatum.

7. AMBROS. Operatum est in me. . . . . . . que et legem transcendit.

8. AUGUST.  Sine lege enim. Peccatum mortuum est, non intelligamus nisi tanquam non sit; latet, non apparet; penitus ignoratur, tanquam innescio quibus ignorantie tenebris sepultum.

9. AMBROS. Ego autem uiuebam, sine timore, securus quod non esset Deus iudicaturus.

10. AUGUST.  Sed cum uenisset. Quid est, reuixit peccatum? apparere cepit, rebellare aduersus me cepit.

11.  Ego autem mortuus, id est, preuaricator factus sum.

12.  Nam peccatum. Quod autem ait: Fefellit me peccatum, occasione accepta per mandatum; siue quia suasio delectationis ad peccatum uehementior est, cum adest prohibitio, siue quia etiam si quid homo fecerit secundum iussa legis, si adhuc non sit fides, que integra est, uult sibi retribuere, non Deo, et superbiendo plus peccat.

13. AMBROS. Occasione accepta. Peccatum dicit diabolum, qui inuidens homini, quem habebat  prouisum per legem exarsit, ut illi legem inuerteret, qui ante legem quasi mortuus erat, quia ab illusione cessabat.

14. AUGUST.  Supra modum peccans. Quia etiam et preuaricatio. Quando enim delinquebat sine mandato, minus erat. Quando deliquit per mandatum, excedit modum.

 15. LANFR. Supra modum, id est, ualde. Ordo: ut peccatum, scilicet, auctum per peccatum, fiat supra modum. Peccans, id est, peccans ei, locutionis modo quo qualitas uocatur quale, eo quod faciat quale.

16. Scimus enim. Probatio quod lex bonum est. Omne enim spirituale, id est, spiritum nutriens, bonum est.

17. AUGUST.  uenundatus, id est, peccans pretio temporalium uoluptatum.

18. LANFR. Quod enim operor. Probatio quod uenundatus est sub peccato. In tantum enim peccatum dominatur, ut operetur quod non uult.

19. Non intelligo. Acceptum non habeo, sicut  in psalmo: Intellige clamorem meum.

20. AUGUST.  Non enim quod uolo, id est, nolo concupiscere, et concupisco.

21. LANFR. Quod nolo. De concupiscentia hoc intelligendum est. Quasi diceret: uellem cauere concupiscentiam, et non possum.

22. Scio enim. Per ablationem unius contrarii more suo probat alterum. Quia in religione christiana, immediata sunt bonum et malum. Omnis enim homo, secundum religionem christianam, aut bonus, aut malus est.

23. Nam uelle adiacet. Probatio quod bonum non habitet in carne sua. Omne enim bonum quod in homine est, aut bona uoluntas, aut bona operatio.  Sed uelle, inquit, bonum non est in carne mea. Ex uicinitate enim anime adiacet, id est uitium sibi est. Perficere autem bonum, id est operationem bonam non inuenio in ea habitare. Non igitur bonum mihi, id est carni mee; non enim quod uolo . . . . . : Quasi diceret: bonum non inuenio habitare, sed malum quod ago.

 24. AUGUST.  Si autem quod nolo. Ideo consentio legi quod non uult.

25. AMBROS. Sed quod inhabitat. Ipsa enim peccati corruptio, per conditionem offensionis manet in corpore.

26. LANFR. Inuenio ergo. Concludit quod superius querebatur et probatum est, legem esse bonum, si tamen bonum uelit.

27. Legem Ordo: inuenio legem bonum, mihi uolenti facere bonum. Quasi diceret: si bona ago, lex mihi bona est; si uero mala, lex mihi mors est.

28. uolenti mihi. uoluntas anime est, que in Deo bonum uult facere, ut malum expellat, quod sibi adiacet ex uicinitate carnis.

 29. Condelector. Hic aperte exponit que superius multis modis obscure dixit, et maxime superiorem uersum

30. Aliam legem. Aliam legem hic uocat, hortamenta concupiscentie; que quasi imperat homini peccare.

31. Legi mentis mee. Mens iubet a malis discedere et bona facere, et hec est lex eius.

32. AUGUSTINUS.  Infelix ego homo! Sic, sic liberaberis a corpore mortis huius, ut mortale hoc induat immortalitatem, et corruptibile hoc induat incorruptionem.



CAPUT uIII.


Nihil ergo nunc, id est, in hoc tempore gratie, damnationis est iis qui sunt in Christo Iesu, id est, in fide et memoria eius, qui non secundum carnem ambulant [1 1Kb] , [2 1Kb] . Lex enim spiritus uite in Christo Iesu, id est, in gratia Christi Iesu, et memoria eius, liberauit a lege, id est suasione, peccati et mortis. [3 1Kb] Nam quod impossibile erat legi, in quo infirmabatur per carnem, Deus Filium suum mittens in similitudinem carnis peccati, [4 1Kb] , [5 1Kb] et de peccato damnauit peccatum, id est, uim concupiscentie, in carne, scilicet fidelium, ut iustificatio legis impleretur in nobis, id est, quia lex promittebat, qui non secundum carnem id est, carnales obseruantias, uel desideria carnis, ambulamus, sed secundum spiritum, id est, spiritualem intelligentiam, uel opera spiritus. [6 1Kb] Qui enim secundum carnem sunt, que carnis sunt sapiunt; qui uero [7 1Kb] secundum spiritum sunt, que sunt spiritus sentiunt.  Nam prudentia carnis, mors est; prudentia autem 24 spiritus, uita et pax. Quoniam sapientia carnis inimica est Deo: [8 1Kb] Legi enim Dei non est subiecta, nec enim potest. Qui autem in carne sunt, Deo placere non possunt. uos autem in carne non estis, sed in spiritu; si tamen Spiritus Dei habitat in uobis. Si quis autem Spiritum Christi non habet, hic non est eius. Si autem Christus, id est amor Christi, in uobis est, [9 1Kb] corpus, id est concupiscentia corporis, scilicet uestrum, quidem mortuum est propter peccatum, in se deletum, spiritus uero uiuit propter iustificationem, id est, propter opera iustitie que exercet. Quod si spiritus eius, qui suscitauit Iesum a mortuis, habitat in uobis; qui suscitauit  Iesum Christum a mortuis, uiuificabit et mortalia corpora uestra, propter inhabitantem spiritum eius in uobis. Ergo, fratres, spiritui debitores sumus non carni, ut secundum carnem uiuamus. Si enim secundum carnem uixeritis, moriemini; si autem spiritu facta carnis mortificaueritis, uiuetis. [10 1Kb] Quicunque enim Spiritu Dei aguntur, ii sunt filii Dei. [11 1Kb] Non enim accepistis, sicut Iudei in monte Sina, spiritum seruitutis iterum in timore, sed accepistis spiritum adoptionis filiorum, [12 1Kb] , [13 1Kb] in quo clamamus: Abba . Ipse enim spiritus testimonium reddit spiritui nostro quod sumus filii Dei. Si autem filii, et heredes; [14 1Kb] heredes quidem Dei, coheredes autem Christi; si tamen compatimur, id est, aduersa in Christo sustineamus, sicut ipse pro nobis, ut et conglorificemur. Existimo enim quod non sunt condigne passiones huius temporis ad futuram gloriam, scilicet obtinendam, que reuelabitur in nobis. [15 1Kb] Nam exspectatio creature reuelationem filiorum Dei exspectat, [16 1Kb] , [17 1Kb] . uanitati enim creatura 25 subiecta est, non uolens, [18 1Kb] sed propter eum qui subiecit eam in spe, quia et ipsa creatura liberabitur a seruitute corruptionis in libertatem glorie filiorum Dei. Scimus enim quod [19 1Kb] omnis creatura ingemiscit, scilicet pro uanitate quam patitur, id est, cum magno conatu operatur id boni quod operatur, et parturit usque adhuc. Non solum autem illa, sed et nos ipsi primitias spiritus habentes, id est, qui primi Spiritum sanctum accepimus; et ipsi intra nos gemimus, adoptionem filiorum Dei exspectantes, [20 2Kb] redemptionem corporis nostri. [21 1Kb] Spe enim salui facti sumus. Spes autem que uidetur, non est spes; nam quod  uidet quis, quid sperat? Si autem quod non uidemus, speramus, per patientiam exspectamus. [22 1Kb] Similiter autem et Spiritus adiuuat infirmitatem nostram; nam quid oremus sicut oportet, nescimus: [23 1Kb] Sed ipse Spiritus postulat, id est, postulare nos facit, pro nobis gemitibus inenarrabilibus. Qui autem scrutatur corda, id est Deus, scit quid desideret, id est desiderare faciat, Spiritus, quia secundum Deum postulat pro sanctis, id est, postulare facit sanctos. Scimus autem quoniam diligentibus Deum [24 1Kb] omnia cooperantur in bonum, scilicet spiritus, iis, qui secundum propositum, id est predestinationem Dei, uocati sunt sancti. [25 1Kb] Nam quos presciuit, scilicet Deus Pater, et predestinauit [26 1Kb] conformes fieri imaginis 26 filii sui, ut sit ipse primogenitus in multis fratribus. Quos autem [27 1Kb] , [28 1Kb] predestinauit, hos et uocauit; et quos uocauit, hos et iustificauit; quos autem iustificauit, illos [29 1Kb] et glorificauit. [30 1Kb] Quid ergo dicemus ad hec? Si Deus pro nobis, quis contra nos? [31 1Kb] Qui etiam proprio Filio suo non pepercit, sed pro nobis omnibus tradidit illum, quomodo non etiam cum illo omnia nobis donauit? Quis accusabit aduersus electos Dei? Deus qui iustificat, quis est qui condemnet? Christus iehsu, qui mortuus est, imo qui et resurrexit, qui est ad dexteram Dei, qui etiam interpellat pro nobis. Quis ergo nos separabit a caritate Christi? Tribulatio? An angustia? An fames? An nuditas? An periculum? An persecutio? An gladius? [32 1Kb]  Sed in his omnibus superamus, propter eum [34 1Kb] qui dilexit nos. Certus sum enim quia neque [35 1Kb] mors, neque [36 1Kb] uita, neque angeli [37 1Kb] neque principatus, scilicet malus, neque uirtutes, scilicet male, neque instantia, scilicet bona, uel mala, neque futura, id est bona, uel mala, neque fortitudo, id est uis, neque altitudo, id est promissio altitudinis, neque profundum, id est comminatio humiliationis, neque [38 1Kb] creatura, bona, uel mala, alia poterit nos separare a caritate Dei, que est, scilicet quam habemus per Christum, in Christo Iesu Domino nostro.



[COMMENTARIUS.]


CAP. uIII.---1. AMBROS. Lex enim spiritus. Quia prior lex ab errore malo imbuit. Hec autem cum nec in corde peccare dicit debere, lex spiritus uocetur,  ut totum faciat hominem spiritualem.

2. LANFR. Lex enim spiritus. Causa cur non secundum carnem ambulant. Memoria enim legis Dei;  que est spiritus uite, per gratiam Iesu Christi et per memoriam eius liberabit eos a lege peccati et mortis, id est, ne secundum carnem ambulent.

3. Nam quod impossibile. Ratio cur dixerit in Christo Iesu. Quasi diceret: impossibile erat legi per carnales obseruationes liberare a suasione peccati et mortis; sed misit Deus Filium suum in similitudinem humane carnis, que peccati concupiscentiis sepe uexatur, ut memoria incarnationis eius, suasiones peccati a fidelium carne repelleret.

4. De peccato damnauit. Peccatum hic uocat corpus Christi, quod fuit hostia pro peccato, sicut alias eum qui non nouerat peccatum, peccatum pro nobis fecit.

5. AMBROS. De peccato. Christus cum a peccato,  quod est Satanas, crucifigitur, peccauit in carne Saluatoris, quo peccato damnatus est, amisso dominio retentarum animarum.

6. AUGUST.  Qui enim secundum carnem. Secundum carnem ambulare, est carnalibus concupiscentiis consentire.

7.  Secundum spiritum. Secundum spiritum ambulare, est adiuuari in mente spiritu, et concupiscentiis carnis non obedire.

8.  Legi enim Dei. Hoc non potest, sed prudentia carnis non potest; uitium non potest, non natura. Quomodo si diceres: claudicatio recte ambulationi non est subiecta. Neque enim potest, pes potest [sed], claudicatio non potest.

9.  Corpus quidem. Corpus nostrum comparatum illi quod futurum est, inuenitur mortuum, quamuis adhuc habens animam.

 10. LANFR. Quicunque enim. Probatio quia facta carnis mortificantes uiuant. Filii enim Dei sunt, quos uiuere haud dubium est.

11. Non enim accepistis. Probat eos qui spiritu Dei aguntur esse filios. Non enim, inquit, spiritus, quem accepistis, seruos uos fecit. Omnes namque cultores Dei, in quocunque tempore, aut serui fuerunt, ut Iudei, aut filii, ut Christiani. Unde in Euangelio Dominus dicit: Iam non dicam uos seruos, sed amicos, etc.

12. AUGUST.  In quo clamamus: Abba, . Ipse huic uoci et animo, quo clamamus: Abba, Pater, spiritus Dei testimonium dat, dum manet in nobis herens.

13. AUGUST. In quo clamamus: Abba, Pater. Utrumque  uoluit Apostolus dicere, quia uidebat lapidem angularem, quem, reprobauerunt, qui recipit utrumque parietem etiam de diuerso uenientium [al., uenientem]. Hinc circumcisio, hinc preputium; inde Abba, inde Pater.

14.  Heredes quidem Dei. Si queratur quomodo simus heredes Dei, cum hereditas morte decessoris firma teneatur, respondetur: Cum uenerit quod perfectum est, auferetur quod ex parte est. Ita nobis quodammodo moritur Pater in enigmate, et idem ipse fit hereditas, cum facie ad faciem possidetur [al., uidetur].

15. LANFR. Nam exspectatio. Probat gloriam filiorum reuelandam ab auctoritate totius Ecclesie, quam creaturam hic uocat, sicut alias: Si qua noua  creatura in Christo. Et Iacob: Ut simus initium aliquod creature eius. Quasi diceret: Ecclesia Christi exspectat reuelari sibi gloriam filiorum Dei, id est, societatem habere cum angelis Dei.

16. uanitati enim. Quasi quis diceret: Ecclesia que tantam exspectationem habet, cur uana cogitat? Cur uana nonnunquam desiderat? Ad hoc respondet: non uolens hoc patitur. Sed ita placuit Deo, quia uanitati eam subiecit, dans eis spem quia quandoque liberabitur a seruitute uanitatis et corruptionis; cum data sibi fuerit libertas glorie quam filii Dei habent.

 17. AUGUST.  uanitati enim. Homo quippe sponte peccauit, sed non sponte damnatus est. Peccatum itaque spontaneum fuit; contra, preceptum facere, ueritatis. Peccati autem pena, subiicit fallacie. Non enim [al., ergo] sponte uanitati creatura subiecta est.

18.  Sed propter eum. Propter eum qui subiecit eam in spe, id est, propter eius iustitiam atque clementiam, qui nec impunitum peccatum relinquit [al., reliquit], neque insanabilem uoluit esse peccantem.

19. AUGUST.  Omnis creatura. In unoquoque homine omnis creatura intelligi potest, quia rationalis in illo est, quam angeli habere creduntur;  sensualis, cum bestiis; uitalis priuata sensu, cum arboribus. Nam in nobis sine sensu nostro fiunt corporis incrementa.

20. LANFR. Redemptionem corporis. uere exspectamus redemptionem corporis, quia speramus quod est. Ubi dicit per patientiam exspectamus, speramus, quia spe salui facti sumus, et hoc probat, quia quod non uidemus, speramus, scilicet a Deo promissum; sed redemptio corporis est promissa. Probat, quod non uidemus speramus, quia quod uidemus non speramus. Et hoc probat, quia uisio nostra non est spes. Et hoc probat, quia spes que uidetur non est spes, quia nulla uisio, spes est. Et hoc probat, quia quod uidet quis, quid sperat? Quia nullus uidens sperat. uel ita: utrum exspectemus redemptionem?  Respondetur, uere, quia speramus quod spe salui facti sumus. Ita explicat: si speramus, exspectamus quod est: Si autem quod non uidemus speramus, per patientiam exspectamus  sed speramus quod non uidemus. Et hoc probat quia quod uidetur, non speratur quod est; spes autem que uidetur, non est spes. Et hoc probat; nam nullus uidens sperat quod est; nam quod uidet quis quid sperat?

21. Spe enim. Quasi aliquis diceret: nonne qui Deo seruiunt, etiam in hac uita a uanitate et corruptione liberantur? Huic obiectioni respondet Apostolus, dicens: Spem habemus ut in eterna uita  liberemur, sed nondum in hac uita liberati sumus.

22. Similiter. Quasi diceret: sicut spes roborat pusillanimitatem nostram, ita et spiritus adiuuat infirmitatem nostram, insinuans nobis quid facere debeamus.

23. AUGUST.  Sed ipse spiritus postulat. Sic dictum est gemitibus interpellat, ut intelligeremus, gemitibus interpellare nos facit. Adest enim nobis [al., uobis], et infundendo caritatem in nobis, facit interpellare nos gemitibus.

24. LANFR. Omnia cooperantur. Quasi diceret: non solum orationis cooperator est Spiritus sanctus in his qui diligunt Deum, sed etiam bonorum que fiunt ab eis.

 25. Nam quos. Responsio cur dixerit propositum. Et est ordo: nam quos presciuit conformes fieri imaginis filii sui, id est futuros imitatores uestigiorum Iesu Christi, et predestinauit; ita ut ipse primogenitus sit in multis fratribus, id est, principatum habens in collegio sanctorum.

26. AUGUST.  Predestinauit. Hec est predestinatio sanctorum, presentia [al., prescientia] scilicet, et preparatio beneficiorum Dei.

27. AUGUST. . Conformes fieri. Potest secundum hominem interiorem intelligi. Unde nobis alio loco dicit: Reformamini in nouitate mentis uestre. Potest et sic accipi ut nos illi efficiamur immortalitate conformes. Quod  ad ipsam resurrectionem pertinet, secundum quod primogenitus utique a mortuis est.

 28. AUGUST. . Predestinauit. Predestinauit nos Deus, antequam essemus; uocauit autem, cum auersi essemus; iustificauit, cum peccatores essemus; glorificauit, cum mortales essemus.

29. LANFR. Glorificauit. Hoc nondum factum est, sed fiet in futura uita.

30. Quid ergo dicemus, id est, quas dignas gratias referemus Deo pro his tantis bonis?

31. Quid etiam Filio. Quasi dicat; non solum dat nobis Deus non timere aduersarios, sed etiam dat nobis omnia, sicut illum dedit nobis.

32. An gladius? Subaudis, nichil horum.

33. Sicut scriptum est. Et hoc probat.

34. Propter eum, id est propter eius amorem.

35. Mors, id est comminatio mortis.

36. uita, id est promissio uite.

37. Angeli, scilicet, mali.

38. AMBROS. Neque creatura. Nec si arte et sublimitate astutie sue, aliam fingat creaturam ad horam, sicut finxerunt Iamnes et Mambres coram Pharaone.



CAPUT IX.

[1 1Kb] ueritatem dico (ne quis diceret deprimere se legem, quia inimicaret Iudeis. In Christo, non mentior, testimonium mihi perhibente conscientia mea [2 1Kb] in Spiritu sancto, quoniam tristitia mihi magna est, et continuus 27 dolor cordi meo. [3 1Kb] Optabam enim ego ipse anathema esse a Christo pro fratribus meis, qui  sunt cognati mei secundum carnem, qui sunt Isrelite, quorum adoptio est filiorum, id est qui est adoptati sunt in filios, et [4 1Kb] gloria, et testamentum, et legislatio, et obsequium et promissa: quorum patres, et ex quibus est Christus secundum carnem, qui est super omnia Deus benedictus in secula. Amen. Non [5 1Kb] , [6 1Kb] autem quod exciderit uerbum Dei. Non enim omnes qui ex Isrel sunt, scilicet secundum carnem, ii sunt [7 1Kb] Isrelite, neque qui semen sunt Abrahe, [8 1Kb] omnes filii, scilicet secundum carnem; [9 1Kb] sed in Isaac uocabitur tibi semen, scilicet hereditatis, id est, non qui filii carnis, hi filii Dei; sed qui filii sunt promissionis, estimantur in semine, scilicet spirituali, id est, quales promisisti, sunt iusti uidelicet. Promissionis enim uerbum hoc est; secundum hoc tempus futuri anni, hac die ueniam, et erit Sare filius. [10 1Kb] Non solum autem illa, [11 2Kb] , [12 1Kb] sed et  Rebecca ex uno concubitu habens, Isaac patris nostri. Cum enim nondum nati fuissent, aut aliquid boni egissent aut mali,  non ex operibus, sed ex uocante, id est ex gratia uocantis, dictum est ei: Quia maior seruiet minori, sicut scriptum est: Iacob dilexi, Esau autem odio habui. Hoc testimonium est in Malachia propheta, cap. I. Quid ergo dicemus? [13 1Kb] , [14 1Kb] Nunquid iniquitas apud Deum? Absit! [15 1Kb] Moysi enim dicit: [16 1Kb] [16 1Kb] Miserebor, cuius misereor; et misericordiam prestabo, cuius miserebor. Igitur non uolentis, neque  currentis scilicet ut saluetur, sed miserentis est Dei. Dicit enim [17 1Kb] . Scriptura Pharaoni: Quia in hoc ipsum excitaui te, ut ostendam in te uirtutem meam: et ut annuntietur nomen meum in uniuersa terra. Conclusio utriusque questionis. Ergo cuius uult miseretur, et quem uult indurat. Dicis itaque mihi: [18 1Kb] , [19 1Kb] Quid adhuc queritur? uoluntati eius quis resistit? [20 1Kb] O homo, tu qui es, qui respondens Deo? Nunquid dicit figmentum ei qui se finxit: Quid me fecisti sic? An non habet potestatem figulus luti ex eadem massa facere aliud quidem uas in honorem, aliud uero in contumeliam? [21 1Kb] Quod si Deus uolens ostendere  iram, et notam facere potentiam suam, sustinuit in multa patientia uasa ire apta in interitum, ut ostenderet diuitias glorie sue in uasa misericordie, que preparauit in gloriam. Quos et uocauit nos non solum ex Iudeis, sed etiam ex gentibus. Probat quia uocauit ex gentibus, sicut in Osee dicitur. c. I., Sicut in Osee dicit: [22 1Kb] uocabo non plebem meam, plebem meam; et non dilectam, dilectam; et non misericordiam 29 consecutam, misericordiam consecutam. [23 1Kb] Et erit, in loco, ubi dictum est eis: Non plebs mea uos, ibi uocabuntur filii Dei uiui. Probat quod ex Iudeis uocauit, quia testatur Isaias, c. I. Isaias autem clamat pro Isrel, pro conuersione Isrel: [24 1Kb] Si fuerit numerus filiorum Isrel tanquam arena maris, [25 1Kb] , [26 1Kb] reliquie salue fient. [27 1Kb] , [28 1Kb] uerbum  enim consummans, et abbreuians, id est precepta legis, in equitate, quia uerbum breuiatum faciet, scilicet iubebit obseruari, Dominus super terram, et sicut predixit Isaias: [29 1Kb] Nisi Dominus sabaoth reliquisset [30 1Kb] nobis semen, sicut Sodoma facti essemus, id est penitus periclitati, et sicut Gomorrha similes fuissemus. Quid ergo dicemus? Conclusio quod dicit: Ex gentibus uocauit, quod gentes, que non sectabantur iustitiam, apprehenderunt iustitiam; iustitiam autem, que ex fide est. Isrel uero sectando legem iustitie, id est carnales obseruationes, que per fidem iustificantur, in legem iustitie non peruenit. Quare? Quia non ex fide, scilicet putabant hominem iustificari, sed quasi ex operibus: [31 1Kb] offenderunt enim in lapidem offensionis, [32 1Kb] sicut scriptum est: Ecce pono in Sion lapidem offensionis, et petram scandali, et omnis qui credit in eum, non confundetur.



[COMMENTARIUS.]


CAP. IX.---1. LANFR. ueritatem. Quasi quis diceret: qui quondam Ecclesiam Dei persequebaris, quomodo nunc ita loqueris? Incessanter, inquit, doleo quod fecerim.

2. In Spiritu sancto, id est, per Spiritum sanctum, quem in se habet, a quo sibi ueritas inspiratur.

3. Optabam enim. Exponit cur doleat, uidelicet  quo tempore persequebatur Ecclesiam Christi, optabat esse alienus a Christo: et hoc bono zelo fecisse  indicat pro fratribus suis; quorum legem in predicatione Euangelii destruere uidebatur.

4. AUGUST.  Et gloria Et que gloria eorum, nisi precipue illa quia credita sunt illis eloquia Dei. Iam uero testamenta cur dixit ad Isrelitas [ad., precipue pertinere], nisi quia et uetus Testamentum illis est datum, et Nouum in uetere figuratum?

5. LANFR. Non autem quod exciderit. Superius dixit quia promissa eterne hereditatis facta sunt Iudeis. Sed quia Iudei magna ex parte Christo non crediderunt, uidebatur uerbum Dei non esse completum. Ad hoc respondet: Non autem excidit uerbum Dei. uerbum Dei excidere, uel excedere est,  non implere promissa.

6. AUGUST. Nunquid exciderit uerbum Dei. Quoniam dixerat dolorem habere se cordis continuum, causa incredulitatis eorum; nunc consolabatur se, . . . . . . enim lege inuenit, quia non omnes qui ex Isrel uel Abraham sunt credituri. Minuit ergo dolorem inueniens hoc olim predictum. Quorum adoptio ad Galatas dicitur: Cum uenit plenitudo temporis, misit Deus Filium suum ut adoptionem filiorum reciperemus.

7. LANFR. Isrelite. Non omnes fuerunt Isrelite qui fuerunt sub cultura Dei et obseruantia legis. Quidam enim transierunt in ritus gentilium et culturam idolorum; sicut tempore Ieroboam maxima pars eorum, hoc significante Deo, quod in aduentu  Christi quidam essent credituri, et maxima pars eorum in infidelitate remansuri.

8. Omnes filii. Filios uocat liberos ex legali coniugio procreatos, sicut ad Hebreos: Ergo adulterini et non filii estis. Ii soli Patris heredes sunt.

9. AUGUST.   Exponens Apostolus quid sit in Isaac uocabitur semen, inquit: Non filii sunt carnis, hi sunt filii Dei. Sed filii promissionis deputantur in semine. Ac per hoc filii promissionis, ut sint semen Abrahe in Isaac, in Christum uocante gratia congregantur.

10. LANFR. Non solum autem. uel non solum illi  sunt electi, alii reprobi; nam neque ex operibus patris, aut matris, quia ex uno concubitu sunt; et suis non, quia nondum aliquid fecerant, quia nati non erant.

11. AUGUST.  Sed et Rebecca. Quo pertinet [al., pertinuit] ut abderet ex uno concubitu, nisi ut non solum de suis, neque de parentum meritis, sed nec de ipsius, id est, unius patris mutata forte in melius uoluntate gloriatur [al., gloriaretur] Iacob dicens ideo a creatore se dilectum, quia pater eius quando eum seminauit melioribus laudabilior moribus fuit? Ex uno, inquit, concubitu fuit unum tunc ad eos seminandos meritum patris, unum ad concupiscendos [al., concipiendos] matris meritum; ut cum eodem [al.,  ex eodem] patre, eadem matre, uno concubitu antequam aliquid egissent boni aut mali, alterum Deus elegit, alterum odit. Intelligat Iacob ex illa massa iniquitatis originalis, ubi fratrem, cum quo habuit omnem causam, uidet per iustitiam meruisse damnari, non nisi per gratiam se potuisse discerni.

12. LANFR. Sed et Rebecca. Ordo: Rebecca habens filios, ex uno concubitu Isaac.

13. Nunquid iniquitas. Iniquitatis uidebatur esse Esau non peccantem reprobasse. Neque tamen hanc magnam et arduam questionem soluit

14. AUGUST.  Nunquid iniquitas. Cum enim dixisset, absit ut sit iniquitas apud Deum! Itaque [tanquam] ei dicemus: Unde hoc ostendis, cum asseras Non ex operibus, sed ex uocante dictum  est; Maior seruiet minori? Moyses enim, inquit, dicit.

15. LANFR. Moysi enim. Non respondet questioni; sed superiori sententie, qua dictum est Iacob dilexi, etc.

16. Miserentis. In Iacob, inquit, potest uideri, quia neque uoluntas, neque uita saluat hominem; sed misericordia Dei, qua bona uoluntas et bona opera inspirantur

16. Miserebor, etc. Probat quia dilexit Iacob, quia omnes diligit secundum propositum, id est. gratiam; nam dicit: Miserebor, etc.

 17. Scriptura. Quamdam tantum utilitatem ex induratione infidelium prouenire ostendit; neque probat tamen quod iniquitas non fuerit Esau reprobasse.

18. AUGUST.  Quid adhuc queritur? Hoc est enim dicere: Quid de nobis fit querela quod Deum offendimus male uiuendo; cum illius uoluntati nemo possit resistere, qui nos obdurauit misericordiam non prestando?

19. LANFR. Quid adhuc queritur? Audito hoc uerbo, quem uult indurat, interrogare poterat carnalis homo, et uoluptatibus uiuens, aduersus Deum murmurans, et diuine uoluntati non uitio suo deputans quod talis sit: Quid adhuc disputatur? Intelligo quod sequitur. Nihil ualet contra uitia labor meus, inutilis  est industria mea. Talis ero qualem me Deus uoluerit esse. uoluntati enim eius quis resistet?

20. AUGUST.  O homo, tu quis es. Satis sit interim ex Christiana fide [al., Christiano ex fide], adhuc uiuenti, et nondum cernenti quod perfectum est, sed ex parte scienti nosse uel credere; quod neminem Deus liberet nisi gratuita misericordia per Dominum nostrum Iesum Christum; et neminem damnet nisi equissima ueritate per eumdem Dominum nostrum Iesum Christum. Cur autem potius illum quam illum liberet, scrutetur qui potest iudiciorum eius tam magnum profundum; uerumtamen caueat precipitium.

21. LANFR. Quod si Deus uolens. Causam reddit cur infideles obdurentur, uidelicet ut, per patientiam  tribulationis ab illis illate, fideles coronentur, retribuente Deo in futuro.

22. uocabo non plebem. Probatio quod uasa misericordie ex gentibus uocauerit Deus. Gentes enim non plebs Dei ante fidem erant.

 23. Et erit in loco. Iudei per multas nationes etiam ante aduentum Christi sparsi erant; a quibus dicebatur sepe gentibus quia plebs Dei non essent.

24. Si fuerit. Probatio quia uasa misericordie ex Iudeis a Deo uocata sunt, fuerit; inusitata translatione ita reperiatur: Si fuerit populus tuus Isrel quasi arena maris, relique conuertentur ex eo; consummatio abbreuiata mandauit iustitiam; consummationem enim et abbreuiationem Dominus Deus exercituum faciet in medio omnis terre.

25. Reliquie, id est, uiles pauci, qui de numero infidelium impiorum regnabunt.

26. AMBROS. Reliquie salue fient. Recedentibus Iudeis a merito et promissione patrum, hi reliquie  sunt, qui in fide persistunt.

27. uerbum enim. Quoniam, sublatis omnibus carnalibus legis obseruantiis, sola fides est posita ad salutem.

28. LANFR. uerbum enim. uerbum consummans uocat dilectionem Dei, et proximi, per quam saluati sunt plures sine legalibus obseruationibus.

29. AMBROS. Nisi Dominus sabaoth. Saluatorem relictum nobis dicit ad suffragium uite, quem ab initio Dominus nasci decreuit; quem idcirco semen dicit, quia per ipsum reparatum est genus humanum.

30. LANFR. Nobis semen. Semen uocat apostolos et primitiuam Ecclesiam.

31. Offenderunt. Causa cur non peruenerunt in  legem iustitie, et cur non credant hominem iustificari ex fide.

32. Sicut scriptum est, subaudis, in quo fida emulatio. Zelo bono nos emulantur, si nesciunt quid faciunt, iustitiam Dei que per fidem Christi est.



CAPUT X.


Fratres, uoluntas quasi quod dico, non dico pro odio Iudeorum, quia pro eis oro Deum quidem cordis mei, et obsecratio ad Deum, fit pro illis in salutem. Testimonium enim perhibeo illis, quod emulationem Dei habent, ideo obsecratio, quia emulationem Dei habent; sed non secundum scientiam. Ignorantes enim iustitiam Dei, que est per fidem Iesu Christi, [1 1Kb] et suam 30 querentes statuere, iustitie Dei non sunt subiecti; probat quia Christo non sunt subiecti. Quare non legi? quia Christus ad implementum legis est. [2 1Kb] , [3 1Kb] Finis enim legis, Christus, ad iustitiam omni credenti. [4 1Kb] Moyses enim scripsit quoniam iustitiam, que ex lege est, qui fecerit homo, uiuet in ea. [5 1Kb] Que autem ex fide est iustitia, sic dicit: [6 1Kb] Ne dixeris in corde tuo: Quis ascendet in celum? id est Christum deducere; [7 1Kb] aut quis descendet in abyssum? hoc est Christum a mortuis reuocare. Sed quid dicit Scriptura, scilicet Moyses? prope est, id est prope esse debet, dicit Moyses: uerbum in ore tuo, et in corde tuo, hoc est uerbum fidei quod predicamus. Ratio cur in ore, non in corde debeat esse uerbum Dei. Quia si confitearis in ore tuo Dominum Iesum, et in corde tuo credideris quod Deus illum suscitauit a mortuis, saluus eris, quia omnis credens, confitens. Corde enim creditur ad iustitiam, scilicet seruandam; ore autem confessio fit ad salutem scilicet consequendam. Dicit enim Scriptura: Omnis qui credit in illum, non confundetur. Non enim est distinctio Iudei et Greci; nam idem Dominus omnium, [8 1Kb] diues in omnes [9 1Kb] qui inuocant illum. Omnis enim, quicunque inuocauerit nomen Domini, saluus erit. Quomodo ergo inuocabunt in quem non crediderunt? Aut quomodo credent ei, [10 1Kb] quem non audierunt? Quomodo autem audient sine predicante? [11 1Kb] , [12 1Kb] Quomodo uero predicabunt, nisi mittantur? [13 1Kb] Sicut scriptum est: [14 1Kb] Quam speciosi pedes euangelizantium pacem, euangelizantium bona! Sed non omnes obediunt Euangelio. Isaias enim dicit: Domine, quis credidit auditui nostro? Ergo fides ex auditu, [15 1Kb] auditus autem per uerbum Christi. Sed dico; Nunquid non audierunt? conclusio superiorum uersuum ubi dicit: Quomodo credent ei, quem non audierunt, et quomodo audient sine predicante? Et quidem in omnem terram exiuit sonus eorum, et in fines orbis terre uerba eorum. Sed dico: 31 [16 1Kb] nunquid Isrel non cognouit? cognouit, quia Moyses et Isaias dixerunt. Primus Moyses dicit: [17 1Kb] , [18 1Kb] Ego ad emulationem uos adducam in non gentem, in gentem insipientem;  in iram uos mittam. [19 1Kb] Isaias autem audet, et dicit: Inuentus sum a non querentibus me; palam apparui iis qui me non interrogabant. Ad Isrel autem dicit: Tota die [20 1Kb] expendi manus meas ad populum non credentem, et contradicentem.



[COMMENTARIUS.]


CAP. X.---1. Et suam querentes. Quam putant esse per carnales obseruationes.

2. Finis enim legis. Exponit que sit iustitia Dei, uidelicet credere in Christum; in quem credere etiam legales obseruationes spiritualiter intellecte suadebant. Et est sensus: Intentio legis, ut iustitiam habeat homo, est; id est fides Christi.

3. AMBROS. Finis legis. Quoniam perfectionem legis habet qui credit in Christo.

4. LANFR. Moyses enim. Exponit legis iustitiam, per quam Iudei sine fide Christi iustos se esse putabant.

5. Que autem ex fide est. Ordo: sic dixit Moyses iustitiam, que iustitia est ex fide.

6. Ne dixeris. Cum audieris, inquit, predicari Christum post resurrectionem suam ascendisse in  celum, noli dicere in corde tuo: Mendacium est; quis enim ascendit in celum? Hec enim tua infidelitas, quantum in te est, Christum de celo ad terram deducit.

7. Aut quis descendit. Similiter cum audieris predicari descendisse eum in infernum, ne dicas in corde tuo: Mendacium est; quis enim descendet in abyssum? Hec enim infidelitas tua, quantum in te est, Christum ex mortuis reuocat.

8. AMBROS. Diues in omnes. Non dixit credentibus, sed inuocantibus; fide enim sola datur remissio, precibus datur quod promisit Deus toto corde uigilantibus.

9. LANFR. Qui inuocant eum. Huic inuocationi  adhibenda est fides, quia si non creditur, non inuocabitur.

 10. Quem non audierunt. Et fidei adhibendus est auditus et auditui predicatio, et predicationi missio.

11. AMBROS. Quomodo uero predicabunt. Nisi enim a Christo mittantur, nulla his signa uirtutum perhibent testimonium.

12. LANFR. Quomodo uero predicabunt. Hic auctoritatem suam et aliorum Euangelium predicantium commendat, ex eo quod sicut de Christo, ita et de his a prophetis predictum erat.

13. Sicut Scriptum est. Hoc totum commendatio Euangelii est, ut ei credatur.

14. AMBROS. Quam speciosi pedes. Pedes uocando, aduentum designat apostolorum circumeuntium mundum.

 15. LANFR. Auditus autem. Quasi diceret: non ex omni auditu fit salubris fides; sed ex eo tantum in quo auditur uerbum Christi.

16. AMBROS. Nunquid Isrel non cognouit? Hoc est, cognouit me? Quia arguerat eos incredulitatis, de omnibus uideretur queri. Non negat Isrel assecutum esse quod illi promissum fuerat in lege, sed eum qui spiritu Isrel est.

17. Ego ad emulationem. Aemulatio illis data est inuidentie; dum uident gentem, que prius sine Deo fuit, Deum suum appellare qui fuerat Iudeorum.

18. LANFR. Ego ad emulationem. Ad emulationem dicuntur Iudei, uidentes gloriam et exaltationem sancte Ecclesie; que ante fidem non gens Dei  erat.

 19. Isaias audet. Isaias, inquit, pro Iudeis non dimisit quid bonum gentibus, quod futurum erat, et malum quod Iudeis futurum erat, prediceret.

20. Expandi manus meas. uel manus in cruce extensas dicit, uel potius opera que inter Iudeos Dominus operatus est.



CAPUT XI.


Dico ergo: Nunquid Deus repulit, scilicet ex toto, populum suum? Absit! Nam et ego Isrelita sum, ex semine Abraham, de tribu Beniamin, et non repulit plebem suam: non repulit Deus plebem suam, scilicet creaturam, quam presciuit. An nescitis in Elia quid dicit Scriptura, id est ubi loquitur de Elia, quemadmodum interpellat Deum aduersum Isrel? Domine, prophetas tuos occiderunt, altaria tua suffoderunt, et ego relictus sum solus, et querunt animam meam. Est scriptum in tertio lib. Regum. Sed quid dicit illi diuinum responsum? Reliqui mihi septem millia uirorum, qui non curuauerunt genua ante Baal. Sic ergo, et in hoc tempore, reliquie secundum electionem gratie salue facte sunt. Si autem gratia, iam non ex operibus; alioquin gratia iam non est gratia. Quid ergo? Quod querebat Isrel, hoc non est consecutus: [1 1Kb] electio autem consecuta est; ceteri uero excecati sunt, sicut scriptum est: Dedit illis Deus [2 1Kb] [2 1Kb] spiritum compunctionis, oculos ut non uideant, et aures ut non audiant, usque in hodiernum diem. Et Dauid dicit: Fiat mensa eorum in laqueum, et in captionem, et in scandalum et in retributionem illis. Obscurentur oculi eorum ne uideant, et dorsum eorum semper incurua. Dico ergo: [3 1Kb] Nunquid sic offenderunt, ut caderent? Absit! Sed illorum delicto salus est gentibus, [4 1Kb] ut 32 illos emulentur, [5 1Kb] Quod si delictum illorum diuitie sunt mundi, et [6 1Kb] , [7 1Kb] diminutio eorum diuitie gentium, [8 1Kb] quanto magis plenitudo eorum? uobis enim dico gentibus: Quandiu quidem ego sum gentium Apostolus, [9 1Kb] ministerium meum honorificabo, [10 1Kb] si quo modo ad emulandum prouocem carnem meam, [11 1Kb] et saluos faciam aliquos ex illis. [12 1Kb] Si enim amissio eorum, reconciliatio est mundi; [13 1Kb] que assumptio, nisi uita ex mortuis? Quod si [14 1Kb] delibatio sancta est, et massa; et si radix sancta, et rami. Quod si aliqui ex ramis fracti sunt, tu autem cum  oleaster esses, insertus es in illis, et socius radicis et pinguedinis [15 1Kb] oliue factus es; noli gloriari aduersus ramos. [16 1Kb] Quod si gloriaris: non tu radicem portas, sed radix te. Dices ergo; fracti sunt rami, ut ego inserar. Bene: propter incredulitatem fracti sunt. Tu autem fide stas: noli altum sapere, sed time. Si enim Deus naturalibus ramis non pepercit: ne forte nec tibi parcat. uide ergo bonitatem et seueritatem Dei; in eos quidem qui ceciderunt, seueritatem; in te autem bonitatem Dei, si permanseris in bonitate, alioquin et tu excideris. Sed et illi, si non permanserint in incredulitate, inserentur: potens est enim Deus iterum inserere illos. Nam si tu ex naturali excisus es oleastro, et contra naturam insertus es [17 1Kb] in bonam oliuam, quanto magis ii qui secundum naturam inserentur sue oliue? Nolo enim 33 uos ignorare fratres [18 1Kb] mysterium hoc, [19 1Kb]  sibi sapientes essent, si Iudeis non amplius posse putarent; quia cecitas ex parte contigit in Isrel, donec plenitudo gentium intraret, et sic omnis Isrel saluus fieret, sicut scriptum est: [20 1Kb] ueniet ex Sion, [21 1Kb] qui eripiat, et auertat impietatem a Iacob. Et hoc illis a me, scilicet complebitur, testamentum, cum abstulero peccata eorum. [22 1Kb] , [23 1Kb] , [24 1Kb] , [25 1Kb] secundum Euangelium quidem, inimici propter uos; secundum electionem autem, karissimi, propter patres, [26 1Kb] , [27 1Kb] sine penitentia enim sunt dona et uocatio Dei. [28 1Kb] Sicut enim aliquando et uos non credidistis Deo, nunc autem misericordiam consecuti estis propter incredulitatem illorum, ita et isti nunc non crediderunt in uestram misericordiam, ut et ipsi misericordiam consequantur. [29 1Kb] Conclusit enim Deus omnia in incredulitate, ut omnium misereatur. [30 1Kb] O altitudo diuitiarum sapientie et scientie Dei! Quam incomprehensibilia sunt iudicia eius, et inuestigabiles uie eius! Quis enim cognouit sensum Domini? Aut quis consiliarius eius fuit? Aut quis prior dedit illi, et retribuetur ei? [31 1Kb] Quoniam ex ipso, et per ipsum, et in ipso sunt omnia: ipsi gloria in secula. Amen.



[COMMENTARIUS.]


CAP. XI.---1. LANFR. Electio autem. Non secundum merita.

2. Spiritum compunctionis. Malam compunctionem hic significat, qua sepe fit ut etiam bonum homini sit molestum.

2. Fiat mensa eorum in laqueum. In laqueum et in cetera que sequuntur facta est Iudeis Scriptura ipsorum, quam male intellexerunt. Scriptura autem mensam uocat, quia intelligentibus panis est  anime.

3. Nunquid sic offenderunt? An, inquit, peccatum eorum, tantummodo operatum est casum anime eorum?

4. Ut illos emulentur. Hoc sepe factum est, et plenius fiet in fine seculi quando Iudei Christianos persequentur in fide Christi. Potest etiam intelligi ut gentes Iudeos emulentur, id est ut credant, sicut et ipsi credebant. uel ut Dei emulatione circa opera eorum mala moueantur.

5. Quod si delictum illorum. Delictum Iudeorum ditauit mundum, quia nisi ipsi Dominum crucifixissent, crux Christi, et resurrectio, et ascensio eius predicata et credita in mundo non esset.

6. AMBROS. Diminutio eorum. Diminutio uel amissio  eorum est, damnum promissionis, per quod gentes lucrate sunt uitam eternam.

7. LANFR. Diminutio eorum. Diminutionem Iudeorum uocat apostolos, quia illis discedentibus ab infidelitate eorum; populus ille in sua infidelitate persistens, ex quadam parte mansit diminutus.

 8. Quanto magis plenitudo. Plenitudo Iudeorum qui in fine mundi credituri sunt, maxime ditauit gentes, quia exemplo eorum prouocate conuertentur ad Christum.

9. AMBROS. Ministerium meum. Ministerium suum, quo Apostolus gentium est, honorificat; si et illos ad quos non est missus, lucretur ad uitam.

10. LANFR. Si quomodo ad emulandum. Quasi diceret: Iudeos quos predicando ad Christum conuertere non possum honore saltem quo uos honore, ad credendum Christo inuitare conabor.

11. Saluos faciam aliquos. Quid ad te de Iudeis, cum Apostolus gentium sis! uolo honorare ministerium meum; quod quidem honoraretur, si Iudei crederent; qui in lege sapientes erant. Gentes autem  quasi stulti reputabantur et mobiles, quia tam cito credebant; quod illis non exprobraretur, si Iudei crederent qui stabiles et sapientes esse putabantur.

12. Si enim amissio. Repetitio superioris sententie. Quod enim superius uocauit diminutionem, hic uocat amissionem.

13. Que assumptio. Assumptio Iudeorum, cum ad fidem Christi in fine mundi assumpti fuerint, uita erit ex mortuis. uel quia multos mortuos peccatis, exemplo illorum prouocatos, inuenit in fide Christi, quia paulo post certe erit resurrectio mortuorum, id est finis mundi.

14. Delibatio sancta. Admonet gentes ne superbiant, et ne Iudeos despectui habeant, dicens:  Quia si apostoli sancti sunt, certum est etiam quod in ipso populo multi sancti sunt; et si nondum re, spe tamen et presentia diuina. Est autem delibatio praua ex aliqua re assumptio, ut ex pomis, uel ex cibo, uel ex potu.

 15. Oliue. Oliuam uocat populum Iudeorum; radicem, fidem; pinguedinem, bona opera.

16. Quod si gloriaris. Audi quid tibi dicam: Non tu radicem portas, sed radix te, id est, populus Iudeorum a te fidem non accepit, sed tu ab eo.

17. AMBROS. In bonam oliuam. Oliuam fidem per quam Abraham iustificatus est, accipiamus. Oleastrum uero, quia agrestis est, et infructuosa natura, perfidiam significat.

18. LANFR. Mysterium hoc, id est, quo Iudei excecati sunt ex parte.

19. Ut non sitis uobis ipsi, id est, ut non uideamini uobismetipsis sapientes.

20. ueniet ex Sion. Posteriorem sententiam probat ex auctoritate prophetica, et sic omnis Isrel  saluus fieret.

21. Qui eripiat. Et hec ereptio non secundum corpus erit; sed hoc testamentum, id est, quod testor eripiendos illos, erit auferendo peccata eorum. uel quia dixerat ne quis putaret hoc ab alio fieri, dicit: Quod testor a me factum erit.

22. Secundum Euangelium. Propter Euangelium, inquit, quod predico propter uos saluandos, inimici mihi sunt Iudei. Electi tamen eorum karissimi mihi propter patres; id est patriarchas et prophetas, quorum fidem imitantur.

23. Secundum Euangelium quidem inimici, etc. Ne quis diceret Iudeos in corde odio habuisse, foris autem uerbis eis placere, et ita adulari, dicit: Secundum Euangelium, quod est contrarium.

 24. AUST. . Secundum Euangelium. Quid est secundum Euangelium quidem inimici propter uos, nisi quod inimicitia qua occiderunt Christum, Euangelio, sicut uidemus, sine dubitatione profecit? Et hoc ostendit ex Dei  dispositione uenisse, quam [al., qui] uti bene nouit etiam malis; non ut eis [al., ei] prosint uasa ire, sed ut ipso illis bene utente, prosint uasis misericordie.

25. AMBROS. Secundum Euangelium. Causa incredulitatis inimici sunt Euangelii, ut error et delictum eorum gentibus aperiret uiam intrandi ad fidem.

26. Sine penitentia. Gratia in baptismate non querit gemitum aut planctum.

27. LANFR. Sine penitentia. Ratio cur dixerit secundum electionem. Quibus enim Deus fidem suam inspirat; sine precedente penitentia eorum inspirat; seu quos ad uitam eternam elegit, sine mutatione sui consilii elegit.

28. Sicut enim aliquando. Sic iterum exponit mysterium  cur Iudei ex parte cecati sunt.

29. AMBROS. Conclusit enim Deus. Hoc est omnia conclusisse in incredulitate, ut tunc decretum donum a Deo ueniret; quando omnes diffidentia laborarent, ut gratia muneris esset gratissima.

30. LANFR. O altitudo. Ne quis profundiora in superioribus quereretur, occurrit, dicens: O altitudo! etc.

31. AMBROS. Quoniam ex ipso. Quia omnium creator Deus est. Ex ipso sunt omnia  et quia ipse operatur per Filium, per ipsum sunt omnia; et quoniam que ex Deo, per Deum sunt, post renata in Spiritu sancto sunt, in ipso sunt omnia, quia Spiritus sanctus de Deo est Patre.



34 CAPUT XII.


[1 1Kb] Obsecro itaque uos, fratres per, misericordiam Dei, [2 1Kb] ut exhibeatis corpora uestra hostiam uiuentem,  sanctam, Deo placentem, rationabile obsequium uestrum. Et nolite conformari, similes fieri sapientibus in rebus, huic seculo, sed reformamini in nouitate sensus uestri, ut probetis [3 1Kb] que sit uoluntas Dei bona, et bene placens et perfecta. Ideo dicit hoc, quia superius dixerat quasdam insolubiles questiones. [4 1Kb] Dico enim, per gratiam que data est mihi, omnibus qui sunt inter uos: Non plus sapere quam oportet sapere, [5 1Kb] sed sapere ad sobrietatem, [6 1Kb] et unicuique, sicut Deus diuisit mensuram fidei. [7 1Kb] Sicut enim in uno corpore multa membra habemus, omnia autem membra non eumdem actum habent, ita multi unum corpus sumus in Christo, singuli autem alter alterius membra. Habentes autem donationes secundum gratiam, que data est nobis, [8 1Kb] differentes secundum rationem fidei, scilicet habemus differentes, et cetera eodem modo, [9 1Kb] siue prophetiam secundum [10 1Kb] rationem fidei, siue ministerium in ministrando, siue [11 1Kb] qui docet in doctrina, [12 1Kb] qui exhortatur in exhortando, qui tribuit in simplicitate, qui preest in sollicitudine, qui miseretur in hilaritate. Dilectio sine simulatione. Odientes  malum, uel digressio fuit de hoc quod dicit, dico enim per gratiam, adherentes bono: caritate fraternitatis inuicem diligentes; honore inuicem preuenientes; [13 1Kb] sollicitudine 35 non pigri, [14 1Kb] spiritu feruentes, Domino seruientes, spe gaudentes, in tribulatione patientes, orationi instantes, necessitatibus sanctorum communicantes, id est aliquid largientes, hospitalitatem sectantes. Benedicite persequentibus uos; benedicite, et nolite maledicere. Gaudere, scilicet idipsum, id est eamdem rem, cum gaudentibus, flere cum flentibus, idipsum inuicem sentientes, id est uolentes, non alta sapientes superbientes, sed humilibus consentientes. [15 1Kb] Nolite esse prudentes apud uosmetipsos, [16 1Kb] nulli malum pro malo reddentes, [17 1Kb] prouidentes bona non tantum coram Deo, sed etiam coram omnibus hominibus, [18 1Kb] si fieri potest, quod ex uobis est, cum omnibus hominibus pacem habentes, non, subaudis sitis, uosmetipsos defendentes, karissimi, sed [19 1Kb] date locum ire; scriptum est enim: Mihi uindicta, subaudis seruate uindictam, ego retribuam, dicit Dominus. Sed si esurierit inimicus tuus, ciba illum; si sitit, potum da illi. Hoc enim faciens [20 1Kb] carbones ignis congeres super caput, id est mentem eius. Noli uinci a malo, id est uitio, sed uince in bono, id est uirtute, malum.



[COMMENTARIUS.]


CAP. XII.---1. AMBROS. Obsecro itaque uos. Post  tractatum legis et fidei, Iudaicum populum et Gentiles ad bonam uitam agendam hortatur.

2. Ut exhibeatis corpora uestra. Corpora enim subiecta peccatis, non uiua habentur, sed mortua.

 3. LANFR. Que sit uoluntas Dei bona, id est, faciens bonos, et benefacientes et perfectos.

4. Dico enim. Per gratiam, inquit, qua me Deus Apostolum uestrum fecit, omnibus precipio non plus inuestigare opera Dei quam oportet.

5. Sed sapere. Sapere, id est intelligere, debetis secundum differentias donorum Dei, quia omne donum Spiritus sancti differens est: quod est, habentes donationes, etc., infra.

6. Et unicuique. Ordo: sic Deus diuisit unicuique mensuram donorum suorum; que fides credentium promeretur.

7. Sicut enim. Exponit qualiter dona Dei diuisa sunt fidelibus, uidelicet sicut diuersa officia diuersis unius corporis partibus sunt distributa, ut  humilitas in omnibus conseruetur.

8. Differentes. uel donationes differentes, uel nos differentes.

9. AMBROS. Sine prophetiam. Prophetia pro modo fidei datur. Minister ad obsequium fraternitatis prebendum, in quantum credit, firmatur.

10. LANFR. Rationem fidei. Fides, et prophetiam et cetera que sequuntur facit habere credentes. Nisi enim crederent, non haberent. Et in ceteris secundum rationem fidei subintelligi debet. Et est sensus: prophetiam habentes debemus esse singuli membra; siue habentes mysterium, debemus ministrando esse alter alterius membra, et cetera eodem modo.

11. AMBROS. Qui docet. Ad disciplinam celestem  tradendam ex fide adiuuatur.

12. Qui exhortatur. Similiter qui exhortatur ad bonum. Similiter qui simpliciter largitur, et qui preest, iuxta fidem accipit uigilantiam, eo modo qui letus misericordiam facit, secundum fidem roboratur.

13. Sollicitudine non pigri. Hoc est quod dicit Ieremias: Maledictus qui facit opera Domini negligenter. Ideo subiecit:

14. Spiritu feruentes. Hoc est, exercitio diuini operis aut legis non sint tepidi.

15. LANFR. Nolite esse prudentes. Nolite, inquit, prudentiam uestram apud uosmetipsos tantum excedere, sed magis apud proximos.

16. Nulli malum. Malum uitium, uidelicet ut uindicet  se.

17. AMBROS. Prouidentes bona. Prouidere bona est futura ante oculos habere, ut ea gerantur que laudis siue apud Deum sint, siue apud homines.

18. Si fieri potest. Quod si non fuerit amator pacis, tu tamen uelis esse pacificus, quantum ad te pertinet. Si autem irreuerens et blasphemus quis sit, et pacem cum illo habere non possis, non utique tibi ascribendum erit.

19. LANFR. Date locum ire. Dat locum ire, qui aduersarium permittit facere quod uult.

20. Carbones ignis, id est, feruorem caritatis, uel Spiritus sancti, ut tuo exemplo prouocatus, et ipse bonum faciat.



CAPUT XIII.


Omnis anima potestatibus sublimioribus [1 1Kb] subdita sit;  non est enim potestas nisi a Deo. Que autem sunt, a Deo ordinate sunt [2 1Kb] Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt; nam principes non sunt timori boni operis, sed mali. uis autem non timere potestatem? Bonum fac et [3 1Kb] habebis laudem ex illa: Dei enim minister est tibi in bonum. Si autem malum feceris, [4 1Kb] time; non enim 36 sine causa gladium portat. [5 1Kb] , [6 1Kb] Dei enim minister est, [7 1Kb] uindex in iram ei qui malum agit. Ideoque necessitate subditi estote, [8 1Kb] non solum propter iram, scilicet uitandam, sed etiam propter conscientiam, scilicet uestram in bono seruandam, uel a malo liberandam. Ideo enim et tributa prestatis: ministri enim Dei sunt, [9 1Kb] in hoc ipsum seruientes. Reddite ergo omnibus debita; cui tributum,  tributum; cui uectigal, uectigal; cui timorem, timorem; cui honorem, honorem. [10 1Kb] Nemini quidquam debeatis, nisi ut inuicem diligatis; quemcunque diligitis, intelligite uos plus debere diligere. Qui enim diligit proximum, legem impleuit. Nam: Non adulterabis: Non occides: Non furaberis: Non falsum testimonium dices: Non concupisces: et si quod est aliud mandatum, in hoc uerbo instauratur: Diliges proximum tuum sicut teipsum. Dilectio proximi, id est, qui diligit proximum, malum non operatur. Plenitudo ergo legis est dilectio. Et hoc scientes tempus: Quia hora est iam nos de somno surgere. Nunc enim propior est nostra salus,  quam cum credidimus. [11 1Kb] Nox precessit, dies autem appropinquauit. [12 1Kb] Abiiciamus ergo opera tenebrarum, [13 1Kb] et induamur arma lucis. Sicut in die, honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione; sed induimini Dominum Iesum Christum, et carnis curam ne feceritis in desideriis.



[COMMENTARIUS.]


CAP. XIII.---1. LANFR. Subdita sit. Subdi debet, quia non debet resistere. Nam si resistat, Dei ordinationi resistit; potestas enim Dei ordinatio est, quia omne quod a Deo est, Dei ordinatio est, potestas autem a Deo est; non est enim potestas nisi a Deo.

2. Itaque qui resistit potestati. In his scilicet que ad potestatem pertinent, id est, tributis, uectigalibus, et ceteri huiusmodi.

3. Habebis laudem. Laus habetur ex potestate, qualiscunque sit. Aut enim bona est, et bonum laudat; aut mala, et bonum persequitur; et sic per patientiam illate tribulationis, seruus Dei laudatur.

4. Time; nam non sine causa gladium portat. Et hoc probat, quia cum causa: et hoc probat, Dei  enim minister est.

5. Dei enim. Causa cur timeri oporteat.

6. Dei enim minister. Alia causa cur qui resistunt, damnationem sibi acquirunt.

7. uindex in iram. Subaudis: in eum qui male agit. Ideo enim a Deo ordinati sunt, uel propter iram et conscientiam.

8. AMBROS. Non solum propter iram. Id est, propter presentem ultionem, sed propter futurum iudicium, ubi, accusante conscientia, punientur.

9. LANFR. In hoc ipsum. Ut boni laudentur, mali puniantur. Potest et per parentes intelligi ministri enim Dei sunt, ut sit continuatio sensus prestatis, in hoc ipsum seruientes, scilicet Deo placentes.

 10. AUGUST. , Nemini quidquam. Charitatem tanto magis debemus, quanto apprehenderimus [al., quanto amplius impenderimus], cuius nos perpetuos debitores ostendit Apostolus dicens: Nemini quidquam debeatis nisi ut inuicem diligatis.

11. AMBROS. Nox precessit. Noctem ueterem hominem significat; hunc preteriisse dicit: diem autem appropinquasse, id est Christum, cuius lumine ueritas nobis apparuit.

12. Abiiciamus ergo. Id est uitia carnis, que occulta sunt, et digna sunt tenebris.

13. Induamur. Boni actus, arma lucis sunt, impugnantes opera tenebrarum.



CAPUT XIu.


[1 1Kb] , [2 1Kb] Infirmum  37 autem in fide assumite, non in disceptationibus cogitationum. Alius enim, id est iste perfectam fidem habet, credit se manducare omnia; qui autem infirmus, scilicet in hac fide, est, olus manducet, id est permittatur abstinere. Is qui manducat, scilicet omnes cibos, non manducantem non spernat [3 1Kb] et qui non manducat, id est  abstinens, manducantem non iudicet, id est male existimet; Deus enim illum assumpsit, id est, et manducantem et abstinentem. Tu quis es, qui iudicas alienum seruum? [4 1Kb] Domino suo stat, aut cadit: stabit autem; potens est enim Deus statuere illum. Nam alius [5 1Kb] iudicat diem inter diem: alius autem iudicat omnem diem: [6 1Kb] Unusquisque in suo sensu abundet. [7 1Kb] Qui sapit diem, Domino sapit, id est, ad honorem Domini, et qui manducat, id est, omnes cibos, Domino, id est, ad honorem Domini, manducat:  gratias enim agit Deo, pro collata abstinentia. Et qui non manducat, Domino non manducat, et gratias agit Deo. Nemo enim nostrum sibi uiuit, et nemo sibi moritur. [8 1Kb] Siue enim uiuimus, Domino uiuimus; siue morimur, Domino morimur, siue ergo uiuimus, siue morimur, Domini sumus. In hoc enim Christus mortuus est et resurrexit, ut et mortuorum et uiuorum dominetur. Tu autem scilicet abstinens quid iudicas fratrem tuum? scilicet manducantem. Aut tu quare spernis fratrem tuum? 9. Omnes enim stabimus ante tribunal Christi. Scriptum est enim: uiuo ego, dicit Dominus, quoniam mihi flectetur omne genu et omnis lingua confitebitur Deo. Itaque unusquisque nostrum pro se rationem reddet Deo. Non ergo amplius inuicem iudicemus; sed hoc iudicate magis, [10 1Kb] ne ponatis offendiculum fratri, uel scandalum [11 1Kb] , [12 1Kb] Scio et confido in Domino Iesu quia nichil commune 38 per ipsum, [13 1Kb] nisi ei qui existimat quid commune esse [14 1Kb] illi commune est, [15 1Kb] Si enim propter cibum, scilicet quem sumis, uel a quo abstines, frater tuus contristatur: iam non secundum caritatem ambulas. Noli cibo tuo illum perdere, pro quo Christus mortuus est. Non ergo blasphemetur bonum nostrum. Non est enim [16 1Kb] regnum Dei, esca et potus; sed iustitia, pax, et gaudium in Spiritu sancto; qui enim in hoc seruit Christo, placet Deo, et probatus est hominibus. Itaque que pacis sunt, sectemur; et que edificationis sunt, in inuicem custodiamus. [17 1Kb] Noli propter escam destruere opus Dei, id est, caritatem. [18 1Kb] Omnia quidem sunt munda; sed malum est homini, qui [19 1Kb] per offendiculum manducat. Bonum est [20 1Kb] non manducare carnem, et non bibere uinum, neque in quo frater tuus offenditur, aut scandalizatur, aut infirmatur.  Tu fidem habes? scilicet omnibus utendi, penes temetipsum habe coram Deo. [21 1Kb] Beatus [22 1Kb] qui non iudicat semetipsum, id est, culpabilem facit in eo quod probat. [23 1Kb] Qui autem discernit, [24 1Kb] si manducauerit, damnatus est, quia non ex fide. [25 1Kb] omne autem, quod non est ex fide, peccatum est.



[COMMENTARIUS.]


CAP. XIu.---1. AMBROS. Infirmum autem. Ex  Iudeis erant qui Romanos ad fidem assumpserant. His uidebatur carnem prohibitam edere non debere; quos ideo infirmos uocat. Aliis contra uidebatur; quos hic disputantes Apostolus, concordie consulens reuocat.

2. LANFR. Infirmum autem. Perfecte fidei Christianorum est, nullum cibum immundum putare, quia omnia munda mundis. Quidam tamen in hac fide infirmi, a quibusdam cibis censebant abstinendum. Cuiusmodi hominem precipit Apostolus non spernendum, sed cum caritate assumendum ita ut nec in cogitationibus iudicaretur reus.

3. AUGUST. . Qui non manducat. Dicitur iudicium pro damnatione.  Dicit Apostolus: Qui non manducat, manducantem non iudicet, id est, non de illo male existimet. et Dominus dicit: Nolite iudicare, ne iudicetur de uobis.

4. LANFR. Domino suo stat, id est, ad laudem sui Domini, et perfectam fidem habeat, et in fide infirmatur; bona enim intentione hoc agit.

5. Iudicat diem, hoc est, quidam certis diebus; quidam omni die putant abstinendum.

6. Unusquisque. Quasi diceret: qui putat omnibus utendum, cum gratiarum actione utatur. Et qui putat abstinendum, propter Deum abstineat.

7. Qui sapit, id est, intelligit in abstinentia obseruandum diem.

8. AUGUST. . Siue enim uiuimus.  Sicut magnitudinis Domini non est finis, sic tue laudis non erit finis. Non enim cum mortuus fueris in hac carne, desines laudare Deum. Unde factum est ut eius sis et mortuus? quia pretio sui sanguinis te redemit et mortuus; quomodo perdit seruum mortuum, cuius mors est pretium tuum? Ideo cum dixisset, siue uiuimus, siue morimur; Domini sumus, ut ostenderet ipsum pretium. Ad hoc enim, inquit, Christus mortuus est. 9. LANFR.  Ne spernas, sed de te sis sollicitus; unusquisque enim pro se rationem reddet, quia omnes stabimus ante tribunal Christi.

10.  Ne ponas offendiculum fratri, id est, ne contristes; nam si contristas, non ambulas secundum caritatem.

 11. AMBROS. Scio et confido. Manifestum est Saluatoris beneficio omnia munda esse; qui de sub iugo legis eruens homines, reddidit statum pristinum libertatis.

12. LANFR. Scio et confido. Sententiam fert inter  duos superiores dicens: Nullam creaturam per Christum factam esse communem, id est, immundam. Commune enim immundum uocabant Iudei.

13. AMBROS. Nisi ei qui existimat, id est, illi immundum est, qui putat non edendum. Et quia non hoc superstitione facit, sed timore suo, iudicio reseruandum.

14. LANFR. Illi commune. Quasi diceret: reuera nichil est immundum, sed qui putat aliquid esse immundum, in sola eius opinione est immundum.

15. Si enim propter cibum. Non contristes; si enim contristas propter cibum, perdis cibo tuo illum; sed perdere non debes, nam Christus pro eo mortuus est. Ergo non contristes; quod est non ergo blasphemetur bonum nostrum. Et ponit quod est  consequens contristare, quia ex contristare consequitur quod blasphematur Christianitas.

16. Regnum Dei esca. Esca, uel potus siue sumptus non facit hominem habere regnum Dei, sed iustitia, et cetera.

17. AMBROS. Noli propter escam. Homo opus Dei est; et iterum opus Dei est, dum reformatur per regenerationem.

18. Omnia quidem. Cum per naturam animalia munda sint, dubitantibus tamen fiunt immunda, et erit illi offendiculum, qui cum dubitat, comedit tamen.

19. LANFR. Per offendiculum, hoc est, qui sua comestione non manducantem scandalizat.

20. Non manducare. Hoc est quod dicit, si impresentiarum  sit ille qui abstinet, et ita infirmus sit ut patienter non possit cernere utentem creaturis Dei, eum qui fidem habet omnibus utendi, melius est fidem habenti ab eis abstinere quam abstinendi molestiam sua perceptione ingerere.

 21. AMBROS. Beatus qui non iudicat. Hunc beatum dicit qui non aliud facit quam sibi utile probat.

22. LANFR. Qui non manducat. Non manduces coram fratribus, quia si non manducas, beatus es. Et hoc probat; nam omnis est beatus, qui non iudicat se, id est, culpabilem facit, quod est dum non manducat ne offendat.

23. Qui autem discernit. Qui autem discernit cibos; id est, qui putat alios mundos, et alios esse immundos, damnatus est; quia non ex fide. Fides enim nostra uult ut homo id agat quod intelligit bene esse agendum.

24. Si manducauerit, etc. Probat quod qui non iudicat se, id est non manducat, beatus est, nam  omnis manducans damnatus; quod ita dicit: qui autem discernit si manducauerit, etc. Et sunt multa contraria, non iudicat, et manducans probat et discernit, id est, non probat comedendum beatus, et damnatus.

25. Omne autem quod non est ex fide. Damnatus quia peccatum est quod facit, et hoc probat ita: Omne quod non est ex fide peccatum est; Sed hoc non ex fide; sed hec assumptio premissa est, ubi dicit quia non ex fide.



39 CAPUT Xu.


Debemus autem, nos firmiores, imbecillitates infirmorum sustinere et non nobis placere. [1 1Kb] Unusquisque uestrum proximo suo placeat in bonum, ad edificationem. Etenim Christus non sibi placuit, sed, sicut scriptum est: Improperia improperantium tibi ceciderunt super me. [2 1Kb] Quecunque enim scripta sunt, ad nostram doctrinam scripta sunt, ut per patientiam et consolationem Scripturarum, spem habeamus. Deus autem patientie et solatii det uobis idipsum sapere in alterutrum, secundum Iesum Christum, ut unanimes uno ore honorificetis Deum et Patrem Domini nostri Iesu Christi. Propter quod suscipite inuicem, [3 1Kb] sicut et Christus suscepit uos in honorem Dei. [4 1Kb] Dico enim Christum Iesum ministrum fuisse circumcisionis propter ueritatem Dei, ad confirmandas promissiones Patrum. [5 1Kb] , [6 1Kb] , [7 1Kb] Gentes autem  super misericordia, scilicet dico debere, honorare Deum, sicut scriptum est: [8 1Kb] Propterea confitebor tibi in gentibus, Domine, et nomini tuo cantabo. Et iterum dicit: [9 1Kb] Letamini, gentes, cum plebe eius. Et iterum: Laudate omnes gentes Dominum, et magnificate eum, omnes populi. Et rursus Isaias ait: [10 1Kb] Erit radix Iesse, et qui exsurget regere gentes, in eum gentes sperabunt. Deus autem spei repleat uos omni gaudio et pace in credendo, ut abundetis in spe et uirtute Spiritus sancti. [11 1Kb] Certus autem sum, fratres mei, et ego ipse de uobis, quoniam 40 et ipsi pleni estis dilectione, [12 1Kb] repleti omni scientia, ita ut possitis alterutrum monere. [13 1Kb] Audacius autem scripsi  uobis, fratres, ex parte, tanquam in memoriam uos reducens, propter gratiam, que data est mihi a Deo, ut sim minister Christi Iesu in gentibus, sanctificans Euangelium Dei, ut fiat oblatio gentium accepta et sanctificata in Spiritu sancto. [14 1Kb] , [15 1Kb] Habeo igitur gloriam in Christo Iesu ad Deum. [16 1Kb] Non enim audeo aliquid loqui eorum que per me non efficit Christus in obedientiam gentium, uerbo et factis, in uirtute signorum et prodigiorum, in uirtute Spiritus sancti, ita ut ab Hierusalem per circuitum usque ad Illyricum repleuerim, id est, plene predicauerim Euangelium Christi. Sic autem predicaui Euangelium hoc, non ubi nominatus est Christus, ne super alienum fundamentum edificarem; sed sicut scriptum est in Isaia, cap. 52: Quibus non est annuntiatum de eo, uidebunt; et qui non audierunt de eo, intelligent. Propter quod et impediebar plurimum uenire ad uos, et prohibitus sum usque adhuc. Nunc uero ulterius locum non habens in his regionibus, cupiditatem autem habens ueniendi ad uos ex multis iam precedentibus annis, cum in Hispaniam proficisci cepero, spero quod preteriens uideam uos, et a uobis deducar illuc, si uobis primum ex parte fruitus fuero. Nunc igitur proficiscar in Hierusalem ministrare, id est, necessaria corporis afferre sanctis. Probauerunt enim Macedonia et Achaia collationem aliquam facere in pauperes sanctorum, qui sunt in Ierusalem. Placuit enim eis, et debitores sunt eorum.  Nam si spiritualium eorum participes facti sunt gentiles, id est, ab Hierusalem doctrina fidei, et bene uiuendi, per apostolos lata est ad gentes; debent et in carnalibus ministrare illis. Hoc igitur cum consummauero, et assignauero eis fructum hunc; per uos proficiscar in Hispaniam. Scio autem quoniam ueniens ad uos, in abundantia benedictionis Euangelii Christi ueniam. Obsecro ergo uos, fratres, per Dominum nostrum Iesum Christum et per caritatem sancti Spiritus ut adiuuetis me in orationibus uestris pro me ad Deum, ut liberer ab infidelibus qui sunt in Iudea, et obsequii mei oblatio accepta fiat in Hierusalem sanctis, ut ueniam ad uos in gaudio, per uoluntatem Dei, et refrigerer uobiscum. Deus autem pacis sit cum omnibus uobis. Amen.



[COMMENTARIUS.]


CAP. Xu.---1. AMBROS. Unusquisque uestrum. Commonet ut caritati studentes, proximis placeant ad id quod utile est. Hec enim edificatio.

2. LANFR. Quecunque scripta sunt. Quasi diceret aliquis: quid uita Christi ministrari fecisse sibi circumcisionem,  propter ueritatem? quid prophetia de Deo? quid ad institutionem morum nostrorum? Ad hoc respondet: Quecunque scripta sunt, etc.

3. Sicut et Christus, etc. Suscepit uos, et Iudeos et gentes probando; sed monstrat quomodo Christus condescenderit nobis, quia circumcisus fuit, et nos condescendamus infirmis.

4. Dico enim. Laus Iudeorum. Dicit enim Christum  ministrari fecisse sibi circumcisionem, propter ueritatem Dei complendam, et promissiones ad patres factas. Promissum enim fuerat quod ex Iudeorum semine orturus esset: in quo benedicerentur omnes. Aliter. Ministerium circumcisionis, id est, ad populum Iudeorum, ut ueritas Dei et promissiones eius ad patres factas complerentur. Quales sunt: Dabo uobis germen  iustitie, et: Prophetam uobis suscitabit Deus, etc.

5. Gentes autem. Probat quia suscepit gentes, uel honorare Deum gentes, ab auctoritate Iudeorum.

6. AMBROS. Gentes autem. Quia enim his promissio nulla erat, quasi indigni, per solam misericordiam Dei, ad salutem assumpti sunt.

 7. LANFR. Gentes autem. Laus gentium. Dicit enim tante cure fuisse Deo, ut ad saluandas eas prophetas suos prediceret. His laudibus equales eos inter se esse ostendit, ut alter preferre se alteri non presumat.

8. Propterea confitebor. uox Christi qui in gentibus confitetur Patri quia per eius conuersionem  conuerse sunt ad culturam unius Dei.

9. Letamini gentes. In Isaia sic scriptum est: Letamini cum Ierusalem; et exsultate in ea omnes qui diligitis eam.

10. Erit radix Iesse. Ordo: Iesse erit radix, etc. Subaudis ex hac radice erit qui exsurget regere gentes.

 11. Certus sum autem, etc. Beneuolos illos reddit, quasi ego corripui uos, quin sciam uos inuicem diligere; nec ideo admonui quin sciam uos sapientes esse, sed officium meum est monere uos.

12. Repleti omni scientia. Humilitas Apostoli. Dicit enim scripsisse eis, non quod ipsi indigerent. Repleti enim, ut ipse fatetur, omni scientia; sed officii sui necessitate coactum; quod Apostolus gentium  a Deo constitutus erat.

13. Audacius autem. Audacie uidebatur esse repletis omni scientia scribere.

14. AMBROS. Habeo igitur gloriam. Gloriam dicit se habere apud Deum per Christum. Credentes  enim in Christum, meritum sibi fecit apud populum, in tantum ut de se esse nichil dicat quod non operatus sit Christus per illum, ut exhortationem eius uirtus commendaret.

15. LANFR. Habeo igitur gloriam. Quidquid, inquit, putent me hominem [f., homines] esse, ego tamen scio me habere gloriam apud Deum in predicatione Iesu Christi; quia propter honorem Dei et salutem gentium ago quod ago.

16. Non enim audeo. Alia causa cur habeat gloriam apud Deum; quidquid enim loquitur, quidquid  operatur Christus in eo, et per eum loquitur et operatur, ut Euangelio obediant.



41 CAPUT XuI.


[1 1Kb] Commendo autem uobis Pheben sororem nostram, que est in ministerio Ecclesie, que est in Cenchris, ut eam suscipiatis in Domino digne sanctis, et assistatis ei in quocunque negotio uestri indiguerit; etenim ipsa quoque astitit multis, et mihi ipsi. Salutate Priscam et Aquilam, adiutores meos in Christo Iesu,  et domesticam Ecclesiam eorum. Salutate Epenetum dilectum mihi, qui et primitiuus Asie in Christo. Salutate Mariam, que multum laborauit in uobis. Salutate Andronicum et Iuniam, cognatos et concaptiuos meos: qui sunt nobiles in apostolis, qui et ante me fuerunt in Christo. Salutate Ampliatum dilectissimum mihi in Domino. Salutate Urbanum, adiutorem nostrum in Christo Iesu, et Stachyn dilectum meum. Salutate Apellen probum in Christo. Salutate eos qui sunt ex Aristobuli domo. Salutate Herodionem cognatum meum. Salutate eos qui sunt ex Narcissi domo; qui sunt in Domino. Salutate Tryphenam et Tryphosam, que laborant in Domino. Salutate Persidem carissimam, que multum laborauit in Domino. Salutate Rufum electum in Domino, [2 1Kb] et matrem eius, et meam. Salutate Asyncritum, Phlegontem, Hermam, Patrobam, Hermen, et qui cum eis sunt, Fratres. Salutate Philologum et Iuliam, Nereum et sororem eius, et Olympiadem, et omnes qui cum eis sunt sanctos. Salutate inuicem in osculo sancto. Salutant uos omnes Ecclesie Christi. Rogo autem uos, fratres, ut obseruetis eos qui dissensiones et offendicula, preter doctrinam quam uos didicistis, faciunt, et declinate ab illis. Huiuscemodi enim Christo Domino nostro non seruiunt, sed suo uentri: et per dulces sermones, et benedictiones, seducunt corda innocentium.  [3 1Kb] uestra enim obedientia in omnem locum diuulgata est. Gaudeo igitur in uobis. Sed uolo uos sapientes esse in bono, et simplices in malo. Deus autem pacis [4 1Kb] conterat Satanam sub pedibus uestris uelociter. Gratia Domini nostri Iesu Christi uobiscum. Salutat uos Timotheus adiutor meus, et Lucius, et Iason et Sosipater, cognati mei. [5 1Kb] Saluto uos ego Tertius, qui scripsi Epistolam, in Domino. Salutat uos Caius hospes meus, et uniuersa Ecclesia. Salutat uos Erastus Arcarius ciuitatis, et Quartus frater. 42 Gratia Domini nostri Iesu Christi cum omnibus uobis, Amen. [6 1Kb] , [7 1Kb] Ei autem qui potens est uos confirmare iuxta Euangelium meum, et predicationem Iesu Christi, [8 1Kb] secundum reuelationem [9 1Kb] mysterii temporibus eternis taciti,  in cunctis gentibus cogniti, soli sapienti Deo [11 1Kb] . Per Iesum Christum, [12 1Kb] cui honor et gloria in secula seculorum. Amen.



[COMMENTARIUS.]


CAP. XuI.---1. LANFR. Commendo autem uobis Pheben. Ditissima et nobilissima mulier fuit, que Ecclesiam Dei, que apud locum qui Cenchris dicitur, erat, sua substantia sustentabat. Ea tunc temporis pro quodam negotio Romam profecta est. Per hanc fortasse, istam misit epistolam.

2. Et matrem eius et meam. uel matrem suam cum matre illius precipit salutandam. uel unam eamdem feminam matrem illius dicit, et suam illius secundum carnem, suam beneficio.

3. uestra enim obedientia. Causa cur roget eos: obedientes enim rogandi sunt, inobedientes increpandi.

 4. Conterat Satanam. Satanam sub pedibus Ecclesie Dominus contriuit, quia membra eius, quibus Ecclesiam persequebatur, ad fidem conuersa, ipsi Ecclesie subiugauit.

5. Saluto uos. Ordo: saluto uos in Domino. Tertius iste notarius fuit Apostoli, qui hanc scripsit Epistolam.

6. AMBROS. Ei autem. Ei qui potens est uos confirmare soli sapienti Deo gloria in secula seculorum.

7. LANFR. Ei autem, id est, qui potest uos ad tantam perfectionem ducere, quantam predico, et quantam Christus predicauit, et predicandam instituit.

8. Secundum reuelationem, id est, ut ita credatis, sicuti mysterium Dei reuelatum est, et ponit singulare  pro plurali.

9. Mysterii. Mysterium uocat incarnationem Iesu Christi, et cetera que eternis temporibus erant  tacita. Quamuis enim ex quadam parte antiquis Patribus essent cognita, plene tamen a nullo fuerunt scita, quoad usque suo tempore per Iesum Christum fuerunt reuelata.

10. Per Scripturas prophetarum. Scripturas prophetarum reuelauit Christus apostolis suis, sicut in Euangelio legitur: Tunc aperuit illis sensum, ut intelligerent Scripturas, etc.

11. AMBROS. Per Iesum, id est, per Iesum Christum; quia, ut alia taceam, ipse precepit gentes baptizari in nomine Patris, et Filii, et Spiritus sancti, ubi precipue commendata est huius indiuidue gloria Trinitatis.

12. Cui honor. Quod uero additum cui, ut diceret cui, cum sufficeret si dictum esset, ei autem gloria,  inusitatam nostre lingue indicat locutionem non sensum quem requiramus uel de quo ambigamus insinuat.



EPISTOLA B. PAULI APOSTOLI AD CORINTHIOS PRIMA. CUM GLOSSULA INTERIECTA B. LANFRANCI.


 ARGUMENTUM.---Corinthii sunt Achaici, et hi similiter ab Apostolo audierunt uerbum ueritatis; et subuersi sunt multifarie a falsis apostolis, quidam a philosophie uerbosa eloquentia, alii secta legis Iudaice  inducti sunt. Hos reuocat Apostolus ad ueram fidem et euangelicam sapientiam, scribens eis ab Epheso per Thimotheum discipulum suum.



CAPUT PRIMUM.

Paulus uocatus apostolus Iesu Christi per uoluntatem Dei, et Sosthenes frater, Ecclesie Dei, que est Corinthi, [1 1Kb] sanctificatis, habitatis, in 43 Christo Iesu, uocatis sanctis, ut sancti sint. [2 1Kb] cum omnibus qui inuocant nomen Domini nostri Iesu Christi, [3 1Kb] in omni loco ipsorum, et nostro, id est in Ecclesia, in qua sunt omnia communia. Gratia, remissio peccatorum, uel obseruantia bonorum operum, uobis, et pax, id est, reconciliatio apud Deum a Deo Patre nostro, et Domino Iesu Christo nostro, et Domino Iesu Christo. [4 1Kb] Gratias ago Deo meo  semper pro uobis in, pro gratia Dei, que data est uobis in Christo Iesu, in fide Christi; [5 1Kb] quod in omnibus diuites facti estis in illo, in omni uerbo, ut possitis predicare, et in omni scientia; et sciatis quid sit predicandum: sicut testimonium Christi confirmatum est in uobis: que uobis de Christo testati sumus ita ut nichil uobis desit  in ulla gratia, in aliquo spiritus sancti dono, exspectantibus [6 1Kb] reuelationem, id est, uisionem que fit post mortem, uel in die iudicii Domini nostri Iesu Christi, qui et confirmabit uos usque in finem uestrum uel seculi, sine crimine, in die aduentus  Domini nostri Iesu Christi. Fidelis Deus, confirmabit, nam de promissis non est dubitandum, per quem, per cuius gratiam, uocati estis in societatem, ut sitis coheredes Christi, filii eius Iesu Christi Domini nostri. Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata; sitis autem perfecti in eodem sensu, eadem uoluntate, et in eadem sententia . Significatum est enim mihi de uobis, fratres mei, ab iis qui sunt Chles, quia contentiones sunt inter uos. Hoc autem dico, quod [7 1Kb] unusquisque uestrum  dicit, Ego  quidem sum discipulus Pauli; ego autem Apollo; ego uero [8 1Kb] . Cephe: Petri:  ego autem Christi. [9 1Kb] Diuisus est a seruis suis Christus? Nunquid Paulus crucifixus est pro uobis? aut in nomine Pauli baptizati estis? Gratias ago Deo, quod neminem uestrum baptizaui, nisi Crispum et Caium, ne quis dicat quod in nomine meo baptizati estis. Baptizaui autem  et Stephane domum. Ceterum, nescio si quem alium baptizauerim. Non enim misit me Christus baptizare, sed euangelizare: [10 1Kb] , [11 1Kb] non [12 1Kb] . in sapientia uerbi, [13 1Kb] ut non euacuetur crux Christi. [14 1Kb] uerbum, id est predicatio, enim crucis, pereuntibus quidem stultitia est; iis autem qui salui fiunt, id est, nobis, [15 1Kb] Dei uirtus est, id est dans uirtutem credenti, per quam, cum res exigit, miracula fiunt. Scriptum est enim, : [16 1Kb] Perdam sapientiam sapientium,  et prudentiam prudentium reprobabo. Ubi sapiens? perditus est. Ubi scriba? [17 1Kb] Ubi conquisitor, disputator mundane sapientie huius seculi? Noluit Deus per sapientes mundi  saluare credentes; nam per stultos predicatores, secularium litterarum imperitos. [18 1Kb] Nonne stultam fecit Deus sapientiam huius mundi? Nam quia in Dei sapientia, diuino consilio, non cognouit, non est placitum ut cognosceret mundus per sapientiam mundanam Deum: [19 1Kb] placuit Deo per stultitiam predicationis, stultos predicatores, id est, per imperitos secularium litterarum predicatores saluos facere credentes. Quoniam et [20 1Kb] , [21 1Kb] Iudei signa petunt, ut predicatores miracula faciant [22 1Kb] et Greci, predicatores ut dicant sapientiam syllogisticas probationes, querunt; nos autem predicamus Christum crucifixum, [23 1Kb] Iudeis quidem 45 scandalum, quia regem suum crucifixisse dicuntur, [24 1Kb] gentibus autem stultitiam; ipsis autem uocatis, predestinatis ad uitam Iudeis atque Grecis, Christum Dei [25 1Kb] , [26 1Kb] uirtutem, et Dei sapientiam, [27 1Kb] , [28 1Kb] Quia [29 1Kb] quod stultum  infidelibus est Dei ex Deo sapientius est hominibus: et [30 1Kb] , [31 1Kb] quod infirmum est Dei,  fortius est hominibus. uidete enim uocationem uestram, id est, per quos uocati sitis, fratres, quia non multi sapientes secundum carnem, predicauerunt uobis regnum Dei, [32 1Kb] non multi potentes, scilicet predicauerunt uerbum Dei, non multi nobiles: sed que stulta sunt mundi elegit, probat quia stultos et infirmos elegit Deus, ut confundat, erubescere faciat, sapientes; et infirma mundi elegit Deus, ut confundat fortia; et ignobilia mundi, et [33 1Kb] contemptibilia elegit Deus, et ea que non sunt, non esse uidebantur, ut  ea que sunt, esse uidentur, destrueret, ut non glorietur omnis caro in conspectu eius. Ex ipso autem, ex ipsius gratia uos estis in Christo Iesu, in fide Christi Iesu, [34 1Kb] qui factus, incarnatus, 46 est nobis sapientia, dans sapientiam, a Deo. [35 1Kb] et iustitia. iustitiam, et sanctificatio, sanctificationem et redemptio, redemptionem, ut, quemadmodum scriptum est: [36 1Kb] , [37 1Kb] Qui gloriatur, in Domino glorietur.



[COMMENTARIUS.]


CAP. I.---1. AMBROS. Sanctificatis. Ideo, quia regenerati in Christo, sanctificati sunt.

2. AUGUST. . Omnibus qui inuocant. Isti qui propter secularia commoda, qui propter terrena bona, qui propter uitam presentem et terrenam felicitatem inuocant Dominum [al., Deum], non inuocant Deum.

3. LANFR. In omni loco. uerba, inquit, et scientiam tenetis, sicut testimonium Christi, id est incarnationis  eius et passionis et ceterorum confirmatum est, et a uobis inter uos diuersis ueteris Testamenti auctoritatibus.

4. AMBROS. Gratias ago meo Deo. Quanquam omnibus in Ecclesia scribat, ita significat, cum aliquando corripit, aliquando laudat, ut unusquisque cum legit, intelligat quid pro se, quid aduersum se dicatur.

 5. LANFR. Quod in omnibus diuites. Totum pro parte ponit. Non enim omnes in omnibus uirtutibus diuites sunt. Quosdam enim in posterioribus redarguit.

6. Reuelationem, id est uisionem que fit post mortem, uel in die iudicii.

7. Unusquisque uestrum. Non unusquisque dicebat hec quatuor; sed subaudiendum est: Alius dicit: Ego quidem sum Pauli, alius autem; Ego Apollo, etc. Sic enim ipsemet in sequentibus exposuit dicens; Cum enim quis dicit, ego quidem sum Pauli: alius autem, ego Apollo, etc.

8. AUGUST. Ego Cephe. Hi diuidunt sibi Ecclesiam; et partes facere de unitate conantur.

9. AMBROS. Diuisus est Christus. Diuisum dicit  Christum; quia gloriam eius hominibus partiti sunt.

10. Non in sapientia. Imperiti electi sunt, ut doctrine ueritas se commendaret, teste uirtute; ne calliditate humane sapientie, acceptabilis uideretur, non ueritate.

11. LANFR. Non in sapientia. Sapientiam, ubi dialecticam dicit, per quam crux, 44 id est, mors Christi eam simpliciter intelligentibus euacuari uidetur, quia Deus immortalis, Christus autem Deus; Christus igitur immortalis. Si autem immortalis; mori non potuit. Sic de partu uirginis, et quibusdam aliis sacramentis, perspicaciter tamen intuentibus, dialectica sacramenta Dei non impugnat; sed cum res exigit, si rectissime teneatur,  astruit et confirmat.

12. In sapientia uerbi. Non syllogistice probando, quia sic potius posset improbari. uel si syllogistice  conuicti et crederent, non prodesset eis.

13. AUGUST. . Ut non euacuetur. Euacuatur autem si quo modo preter illius sacramentum, ad iustitiam, uitamque eternam perueniri posse dicatur.

14. LANFR. uerbum enim. Ratio cur non predicet in sapientia uerbi. Studiosi etenim ipsius artis, qui tamen Christiane religionis expertes sunt, quos pereuntes uocat, uel quia doctrina eorum in quibusdam perit, uel quia in eternum perituri sunt; stultitiam deputant mortem Christi.

15. uirtus Dei est, id est, dans uirtutem Dei credenti, per quam miracula, cum res exigit, fiunt.

 16. Perdam sapientiam. Alia ratio cur non predicet in sapientia uerbi: prophetia enim auctoritate reprobata est. Potest etiam responsio esse, quasi aliquis diceret: cur dicis pereuntibus? In Abdia hoc legitur: Nunquid non in die illa, dicit Dominus, perdam sapientes de Idumea, et prudentiam de monte Esau?

17. Ubi scriba. uerba Apostoli sunt. Scribe sunt moralium et naturalium librorum auctores, et actuum secularium scriptores, id est de ipsis artibus precepta dantes. Conquisitores sunt argumentatores ex preceptis ipsarum artium aliquid approbantes. Sapiens generale utriusque uocabulum est. Hos adnichilatos esse perhibet, non quia doctrinas eorum omnifariam improbet in multis enim sacris  litteris concordant, sed quedam senserunt et scripserunt contraria Christiane religioni, maxime de cultura unius Dei.

 18. AUGUST.  Nonne stultam. Dicitur aliquando in Scripturis sapientia pro astutia, abusione uerbi, non proprietate.

19. LANFR. Placuit Deo per stultitiam, etc. Non in sapientia uerbi predico, quod probat, quia per stultitiam placuit Deo saluos facere credentes, et hoc probat, quia sapientia mundi non placuit, quod est in Dei sapientia, non cognouit mundus per sapientiam Deum.

20. Iudei. Iudei scandalizabantur quia regem suum crucifixisse dicebantur.

21. AMBROS. Iudei signa petunt. Unde dicunt: Nos scimus quia Moysi locutus est Deus, cum maius sit Lazarum de monumento uiuum exiisse.

 22. Et Greci sapientiam. Quia nolunt audire preterquam que mundi ratione possibilia sunt.

23. Iudeis quidem scandalum. Scandalum est Iudeis dum audiunt Christum Filium Dei se profitentem, et Sabbatum euacuantem.

24. Gentibus autem stultitiam. Qui ea audiunt predicare, que dum rationi humane non congruunt, insensata uidentur, ut partus uirginis, et resurrectio mortuorum.

25. uirtutem et Dei sapientiam. uirtus Dei est, quia per ipsum omnia fecit Deus Pater; sapientia, quia per ipsum cognitus est Deus.

26. AUGUST. . uirtutem Dei et sapientiam. De Domino nostro dixerunt Iudei: Unde sapientia hec, et uirtutes?  Sapientia in his que loquebatur. uirtutes in his que operabatur. Ideo Apostolus dicit Christum Dei uirtutem et Dei sapientiam. uirtutem retulit ad signa propter Iudeos. Sapientiam autem, aut doctrinam ad Grecos, id est, gentes [al. sapientiam autem ad doctrinam propter Grecos].

27. AUGUST. . Quia quod stultum est. Quid enim tam simile imprudentie quam, cum haberet in potestate una uoce suos persecutores prosternere, pateretur se teneri, flagellari, conspui, colaphizari, spinis coronari, ligno affigi? Imprudentie simile est, et stultum uidetur.

 28. LANFR. Quod stultum est. Incarnatio et passio Dei et hominis Iesu Christi, que huiusmodi sapientibus stultitia uidebantur, maiorem sapientiam continent quam homines possint inquirere, et maiorem fortitudinem habent quam homines possent habere. Per fidem enim eorum et peccata remittuntur et demones expelluntur, et alia, cum resurgit, miracula fiunt.

29. Quod stultum est. Probat Christum sapientiam esse, quia etiam in hoc sapientia est, quod uidetur stultum de eo, et tanta sapientia, quod nequeat comprehendi ab omnibus quod est sapientius hominibus. Post uero probat Christum uirtutem esse, quia in hoc quod infirmum uidetur de eo, in hoc uirtus est, et tanta uirtus quod fortius est hominibus,  id est, nequeat ab illis comprehendi; hoc stultum et infirmum, incarnatio et passio Christi, quibus tanta sapientia et uirtus est, ut euincatur diabolus et redimatur humanum genus.

30. AMBROS. Quod infirmum est Dei. Quia infirmitas Christi, magna uictoria; uicit, cum uictus uideretur.

31. AUGUST. . Et quod infirmum est. Quid igitur facta est mulier in costa, tanquam fortis; factus est Adam in carne tanquam infirmus? Christus est et Ecclesia; illius infirmitas, nostra est fortitudo.

32. LANFR. Non multi sapientes. Fortasse propter se dicit hoc, quia solus inter alios apostolos, scholarium litterarum peritus, terrenarum opum diues,  Romane dignitatis parentela conspicuus fuit, sicut testatur ipse in Actibus apostolorum: Ego quidem homo sum Iudeus, a Tharso Cicilie non ignote ciuitatis municeps. Et alibi interroganti tribuno utrum Romanus esset, respondit: Etiam. Et tribunus: Ego multam summam a ciuitate hac consecutus sum. Et Paulus ait: Ego autem et natus sum. Et alias eo rationem reddente, exclamauit Festus: Insanis Paule; multe littere te ad insaniam conuertunt.

33. AUGUST. . Contemptibilia. Que non computantur.

 34. Qui factus est nobis. Elegit Deus que non sunt, id est que non computantur.

35. AUGUST. . Factus est nobis iustitia a Deo. Sicut autem cum sit in se ipso uita, etiam fit nobis uita, cum eius efficimur participes; ita cum in se ipso sit iustitia, etiam nobis fit iustitia, cum ei coherendo bene uiuimus.

36. AUGUST. . Qui gloriatur. Sic qui gloriatur, non nisi in Domino glorietur; cum cognoscit non suum, sed illius esse non solum ut sit, uerum etiam ut non nisi ab illo bene sibi sit, a quo habet ut sit.

37. LANFR. Qui gloriatur, in Domino glorietur. Hoc testimonium in Ieremia ita legitur: In hoc glorietur, qui gloriatur, scire et nosse me, quia ego sum Dominus.



CAPUT II.


Et ego, cum uenissem ad uos, fratres, ueni non [1 1Kb] in sublimitate sermonis, cum syllogisticis probationibus, aut sapientie, annuntians uobis testimonium Christi. [2 1Kb] Non enim probat quia stultos elegit; nam se: quod est  iudicaui me scire aliquid inter uos nisi Iesum Christum, et hunc crucifixum. Et ego  in infirmitate et timore anime, et tremore corporis multo fui apud uos; et sermo meus, et predicatio mea, non fuit in [3 1Kb] persuasibilibus humane sapientie uerbis, dialecticis probationibus, sed in ostensione spiritus,  et uirtutis, miraculorum, ut fides uestra non sit in sapientia hominum, sed in uirtute Dei.  Sapientiam autem loquimur inter perfectos; sapientiam uero non huius seculi, [4 1Kb] neque principum, uel demonum huius seculi, qui destruuntur; [5 1Kb] , [6 1Kb] sed loquimur exponendo Dei sapientiam [7 1Kb] in mysterio, que abscondita est, quam predestinauit Deus ante secula futura in gloriam nostram, id est, per eam 47 glorificemur; [8 1Kb] quam [9 1Kb] nemo principum huius seculi cognouit. Si enim cognouissent, [10 1Kb] nunquam Dominum glorie crucifixissent, crucifigi instigassent. Sed sicut scriptum est: hoc scilicet quia, [11 1Kb] Quod oculus carnis non uidit, nec auris carnalis audiuit, nec in  cor carnale hominis ascendit, que preparauit Deus iis qui diligunt illum; nobis autem reuelauit Deus per Spiritum suum. [12 1Kb] Spiritus enim , omnia scrutatur, id est, scit, et scire facit, etiam profunda Dei. Quis enim  hominum scit que sunt hominis, quia nullus alius, nisi spiritus hominis qui in ipso est? ita  et que Dei sunt nemo cognouit, nisi Spiritus Dei. [13 1Kb] , [14 1Kb] Nos autem non spiritum huius mundi accepimus, sed Spiritum qui ex Deo est, ut sciamus  que a Deo donata sunt nobis; que et loquimur [15 1Kb] non in doctis humane sapientie uerbis, sed in doctrina Spiritus, quam Spiritus administrat, [16 1Kb] spiritualibus, prout possunt capere, spiritualia pro mensura comparantes. [17 1Kb] , [18 1Kb] , [19 1Kb] Animalis autem homo 48 non percipit ea que sunt Spiritus Dei; [causa] stultitia enim est illi, et, ergo, non potest intelligere, quia spiritualiter, secundum interiorem hominem, examinatur, id est, damnatur. [20 1Kb] , [21 1Kb] Spiritualis autem iudicat intelligit, et reprehendit omnia, [22 1Kb] et ipse a nemine iudicatur, reprehenditur. [23 1Kb] Quis enim [spiritualis, inquit, homo a nemine reprehenditur, quia a nemine instruitur] cognouit sensum, Spiritum, Domini, [24 1Kb] qui instruat eum? Nos autem sensum, Spiritum, Christi habemus.



[COMMENTARIUS.]


CAP. II.---1. LANFR. Non in sublimitate. Sublimitatem sermonis uocat logicam, quia ipsa tota de artificiosa oratione est. Sapientiam uocat quadruuium [quadriuium], et maxime libros Platonicos, speciem, nomine generis designans.

2. AUGUST. . Non enim iudicaui me scire. Eis loquebatur qui capere altiora de Christi deitate non poterant. Et hoc solum se scire dicebat quod eos per illum scire oportebat. Hoc inter illos nesciebat quod per illum scire non poterant.

3. LANFR. Persuasibilibus. Rhetoricam tangit, in qua dantur precepta apposite loqui ad persuasionem.

 4. Neque principum. Principes hic uocat egregios philosophos, a quibus et per quos philosophia inuenta est. Quo nomine in secularibus etiam litteris censentur, ut Cicero in topicis. Utriusque, inquit, princeps, ut mihi uidetur, Aristoteles fuit.

5. AUGUST.  Sed loquimur. Gratia ista Christiana  omnes latuit sapientes huius mundi. Hanc Moyses uidit, prophete  uiderunt. Sapientes illi magni, arguti disputatores omnino ignorauerunt; hoc est mysterium quod absconditum fuit a seculis in Deo.

6. AMBROS. Sed loquimur Dei sapientiam. Abscondita est ergo sapientia Dei, dum non in uerbis, sed in uirtute est, non humana ratione possibilis, sed spiritus efficacia credibilis.

7. LANFR. In mysterio. Exponendo mysteria ueteris Testamenti, in quibus Christum figuratum fuisse asserimus.

8. AMBROS. Quam nemo principum. Principes huius seculi, non solum homines accipiendi sunt, sed et ii aduersus quos nobis colluctatio est, qui sciebant esse Christum in lege promissum; mysterium tamen eius, quo Filius Dei est, nesciebant.

 9. LANFR. Nemo principum, etc. Probat quia nemo principum, quia scriptum est. Item, quia non cognouerunt, quia hi qui diligunt eum tantum. Nam nos, quod est nobis autem reuelauit. Probat quia reuelauit, nam per Spiritum, etc. Et hoc probat, quia nos accepimus Spiritum, etc. quod est, sed Spiritum qui ex Deo est, etc. Et probat quia Spiritum Dei acceperit: quia non accepimus spiritum huius mundi.

10. AUGUST. . Nunquam Dominum glorie. Ex forma serui crucifixus est, talis enim erat illa susceptio que Deum hominem faceret, et hominem Deum. Quid tamen, propter quid, et [quid] secundum quid dicatur adiuuante Domino, prudens et diligens et pius lector intelliget.

 11. LANFR. Quod oculus non uidit. Probat quod superius dixit: Nemo principum huius seculi cognouit. Sapientiam enim Dei, id est, Dominum Christum, que diligentibus eum in premium preparata est, nec oculus uidit, etc. Habet autem scriptum in Isaia sic: Oculos non uidit, Deus, absque te, que preparasti diligentibus te.

 12. AUGUST. . Spiritus enim omnia scrutatur. De Spiritu Dei dictum est quod omnia scrutetur, etiam altitudinem Dei, non quia ille scrutatur, qui nouit omnia; sed quia tibi donatus est Spiritus, te scrutari fecit; et quod dono illius facis, ille facere dicitur.

13. AUGUST. . Nos autem non spiritum. Spiritus huius mundi, spiritus est elationis; quem qui habent, superbi sunt et ingrati Deo.

14. AMBROS. Nos autem non spiritum. Spiritus mundi est, per quem arripiuntur fanatici, qui sine Deo sunt; quem Pythonem appellant. Hic est qui per Sybillam locutus est.

 15. LANFR. Non in doctis. In doctis humane scientie uerbis se loqui abnegat. Et tamen in Scripturis eius tanta locorum disputationum subtilitas, tanta et tam subtilis beneuolentie captatio, cum res exigit, inuenitur, ut tanta uel ea maior in nullo scripturarum genere reperiatur. Unde procul dubio credendum est non eum regulas artium secularium in scribendo uel loquendo cogitasse. Sed per doctrinam sancti Spiritus, a quo et per quem est omnis utilis peritia, talia et taliter dixisse, que per singula exponerem, nisi imperitorum talium doctrinarum murmur timeretur.

16. Spiritualia comparantes, id est compensantes spiritualem doctrinam, secundum quod capax est spiritualis auditor; que spiritualiter auditis, spiritualibus  probatur.

17. AMBROS. Animalis homo. Pecoribus enim similis, in terram sensum deprimit.

18. AUGUST.  Animalis homo. Qui uiuit ex corpore, carnalis homo uel animalis uocatur. Carnalis, quia carnalia sectatur; animalis autem, quia fertur dissoluta lasciuia  sue anime, quam non regit spiritus, neque coheret intra metas naturalis ordinis. Qui autem spiritu animam regit, uocatur spiritualis.

19. LANFR. Animalis homo. Quia animalis est, quia ipsa spiritualia improbat, et ideo laborare non potest ut intelligat.

20. AUGUST. . Spiritualis autem. Omnia ergo iudicat, quia super omnia est, quando cum Deo est. Cum illo autem est, quando purissime intelligit, et tota caritate quod intelligit diligit.

21. LANFR. Spiritualis autem. Spiritualis, inquit, intelligit et reprehendit omnia que intelligenda et reprehendenda sunt; et ipse a nullo carnalium uel reprehenditur uel intelligitur. In utraque significatione  hoc uerbum reperitur.

22. Et ipse a nemine. A nemine spiritalis homo intelligitur, quia nemo intelligit; non enim cognouit quis sensum Domini. A causa probat iterum; a nemine reprehenditur, quia nemo reprehendit; et hoc probat, quia non instruit.

23. Quis enim cognouit. Hoc refertur ad superiorem uerbi significationem.

24. Qui instruat eum. Hoc ad posteriorem. Qui enim reprehendit, scientiam instruendi habere debet.



CAPUT III.


Et ego, fratres, non potui uobis loqui quasi spiritualibus, sed quasi carnalibus  Tanquam paruulis in Christo, lac, minora precepta, uobis potum dedi, non escam: non altiora: nondum enim poteratis, sed nec nunc quidem potestis; adhuc enim carnales estis. Cum enim sit inter uos zelus et contentio; nonne carnales estis, et secundum hominem, non secundum Spiritum Dei, ambulatis? humanitus uiuitis. Exponit quomodo secundum hominem ambulent. [1 1Kb] Cum enim quis dicat: Ego quidem sum Discipulis Pauli; alius autem: [2 1Kb] Ego Apollo, nonne homines estis? humanitus agitis? [3 1Kb] Quid igitur est Apollo? Quid uero Paulus! Ministri eius cui credidistis, et unicuique nostrum sicut Dominus   dedit. Ego predicando in fide plantaui, Apollo rigauit baptizando, sed Deus  incrementum dedit. Itaque, quia Deus tantum, neque qui plantat est aliquid, neque qui rigat: sed, qui incrementum dat Deus. Qui autem plantat et qui rigat, unum sunt in fide. Unusquisque autem propriam mercedem accipiet, diuersam tamen habebunt mercedem secundum suum laborem, pro meritorum suorum qualitate. [4 1Kb] Dei 49 enim sumus adiutores, predicatores; Dei agricultura uos estis, Dei edificatio estis, et ego. Secundum gratiam apostolatus Dei, que data est mihi, ut sapiens architectus fundamentum, fidem Christi, posui; alius autem superedificat. Unusquisque autem uideat quomodo superedificet, opera faciat. [5 2Kb] , [6 1Kb] Fundamentum enim aliud nemo potest ponere preter id quod a me positum est, quod est Christus iehsu, Christi fides. [7 1Kb] Si quis autem superedificat super fidei fundamentum hoc per hec tria bona opera aurum, argentum, lapides pretiosos, per ista minora peccata ligna, fenum, stipulam: uniuscuiusque opus manifestum erit; dies enim Domini, iudicii, declarabit, quia in igne, per ignem, reuelabitur et uniuscuiusque opus quale sit, ignis purgatorius probabit hoc modo: si cuius opus manserit, quod fidem superedificauit mercedem accipiet; si cuius opus arserit, detrimentum patietur, ipse autem saluus erit, sic tamen [8 1Kb] quasi per ignem. [9 1Kb] , [10 1Kb] Nescitis  quia [11 1Kb] templum Dei estis, et quia Spiritus Dei habitat in uobis? Si quis autem templum Dei uiolauerit, disperdet illum Deus. Templum enim Dei sanctum est, quod estis uos. [12 1Kb] Nemo  se seducat. Si quis uidetur inter uos [13 1Kb] sapiens esse in hoc seculo, in astutia huius seculi stultus fiat, stultum se esse intelligat, ut sit sapiens. Sapientia enim huius mundi, stultitia est apud Deum, id est, sapientiam suam deponat; debet autem deponere; omne 50 enim stultum deponendum. Scriptum est enim in Iob. cap. u: [14 1Kb] Comprehendam sapientes in astutia eorum. Et iterum: Dominus nouit [15 1Kb] cogitationes sapientium, quoniam uane sunt. Nemo itaque glorietur  in hominibus, predicatoribus, uel baptizatoribus [16 1Kb] [17 1Kb] . Omnia  enim  uestra sunt, siue Paulus, siue Cephas, [18 1Kb] siue hic mundus, [19 1Kb] siue uita, doctorum, que ad edificationem subditis esse debet, siue mors, siue presentia, siue futura; omnia enim uestra sunt; uos autem Christi: [20 1Kb] Christus autem secundum hominem Dei.



[COMMENTARIUS.]


CAP. III.---1. LANFR. Cum enim quis dicat. Expositio zeli et contentionis.

2. AMBROS. Ego plantaui. Plantare est euangelizare  et ad fidem trahere. Rigare uero baptizare solemnibus uerbis.

3. Quid igitur est Apollo? Non debetis dicere: Ego sum Pauli uel Apollo, sed Dei; quia Apollo et Paulus nichil sunt Deo comparati; sunt enim ministri eius, sicut unicuique Dominus dedit; enumerat autem partes ministerii, predicandi scilicet et baptizandi.

 4. LANFR. Dei enim sumus. Ratio cur dixerit mercedem: Operarii enim, quos adiutores hic uocat, mercedem solent accipere.

5. AUGUST . Fundamentum. Fides gratie Christiane, id est, ea que per dilectionem operatur, posita in fundamento, neminem perire permittit. Super hoc fundamentum alius edificat aurum, argentum, lapides pretiosos, is uidelicet qui cogitat que Dei sunt, quomodo placeat Deo. Alius edificat super idem fundamentum ligna, fenum, stipulam, is uidelicet qui cogitat que sunt mundi, quomodo placeat uxori.  Illius opus non exuritur, qui non ea dilexit quorum amissione crucietur. Exuritur autem huius, quoniam sine dolore non  pereunt que cum amore possessa sunt. Sed quoniam alterutrum [al., alterutra] conditione proposita, eis potius mallet carere quam Christo, nec timore amittendi talia, deserit Christum, quamuis doleat cum amittit, saluus quidem est; sic tamen quasi per ignem.  Est ignis iste tentatio tribulationis, de quo scriptum est: uas figuli probat fornax, et homines iustos tentatio tribulationis.

6. LANFR. Fundamentum enim. Quasi aliquis diceret: cur dixisti: Tantum superedificet, et non dixisti: Fundamentum enim ponat? Absit! inquit, fundamentum enim aliud, etc.

7. AMBROS. Si quis autem superedificet, etc. Tribus prioribus, bona; tribus sequentibus uana doctrina signatur.

 8. Quasi per ignem. Ignis extremi iudicii tandiu durabit, quousque purgati sint qui saluandi erunt.

9. AUGUST. . Nescitis quia templum Dei. Omnes adhuc infirmi et secundum fidem ambulantes, secundum fidem templum sunt Dei; et templum Dei erimus aliquando, et iam  secundum spem [al., speciem]. Quandiu sunt templum secundum fidem? Quandiu in ipsis Christus per fidem habitat.

10. AMBROS. Nescitis quia templum Dei. Hec idcirco premisit ut illos compungat, quia turpiter uiuendo, corpora sua uiolando corruperunt.

11. LANFR. Templum Dei estis. Ergo ne perdatis templum Dei peccando, uiolare non debetis; si enim hoc facitis, disperdet uos Dominus: Nam omnem qui uiolat templum Dei, disperdet Dominus; uos autem peccando uiolatis; quod sic probat. uos estis templum Dei, quia Spiritus Dei habitat in uobis; hoc est dicere, uos estis habitaculum Dei. Item omne sanctum est templum Dei, sed uos estis sanctum, ergo Dei templum: uos autem ipsos, dum  peccatis, uiolatis; ergo templum Dei uiolatis.

12. Nemo se seducat, id est, nemo proprio uel humano consilio putet se sibi prodesse. Ad superiora redit.

13. LANFR. Sapiens esse in hoc seculo, id est, in astutia huius seculi fiat, id est, stultum se intelligit, et sapientiam suam stultitiam deputat.

14. Comprehendam sapientes. In Iob scriptum est ita: Qui comprehendit sapientes in astutia eorum. Omne quod illaqueat deponendum; astutia autem illaqueat  ergo, etc.

15. Cogitationes sapientium. Inusitata translatione legitur, cogitationes hominum.

16. AMBROS. Omnia enim uestra sunt. uita presens nobis concessa est, ut ad Dei gloriam eam transigamus;  mors, ut pro Christo mori uelimus spe future promissionis. Presentia, ut sic presentibus utamur ne offendamus futura, ut, ea credentes, ipsis nos commendemus.

17. LANFR. Omnia enim. Quasi diceret: de se, maioribus, et excellentioribus rebus cuique gloriandum  est; non de his que sua sunt.

18. Siue mundus. Mundus enim propter utilitatem hominum factus est.

19. Siue uita. uita et mors doctorum ad edificationem subditis esse debent. Possumus etiam per uitam homines sanctos et angelos intelligere. Per mortem diabolum et membra eius; qui, dum consulunt uel persequuntur, utilitati seruorum Dei inseruiunt.

20. AUGUST. . Christus autem Dei. Non tanquam dissimilis aut alterius nature; sed tanquam Patris Filius.
[14 1Kb]


CAPUT Iu.


1 1Kb] Sic nos apostolos existimet  homo, ut ministros Christi, non ut dominos et [2 1Kb] dispensatores mysteriorum Dei, predicationis, uel sacerdotii, et aliorum sacrorum ordinum. [3 1Kb] Hic iam queritur  inter nos dispensatores [4 1Kb] ut fidelis quis inueniatur. [5 1Kb] Mihi autem pro minimo est ut a uobis iudicer, in ministeriis dispensandis reprehendar, [6 1Kb] aut ab humano die, intellectu; sed neque meipsum iudico, in his que ad officium pertinent, reprehendo quod facerem, si faciendum esset. Nihil enim mihi in mysteriis dispensandis conscius sum, [7 1Kb] sed non in 51 hoc iustificatus sum; [8 1Kb] qui autem iudicat me  Dominus est. Itaque nolite ante tempus iudicare  quoad usque ueniat Dominus, [9 1Kb] qui et illuminabit abscondita tenebrarum, occulta crimina iniquorum tenebrosorum, et manifestabit consilia cordium, et tunc laus erit unicuique a Deo. [10 1Kb] Hec autem, fratres, transfiguraui in me et Apollo, propter uos, humiliandos: ut, uidelicet, in nobis discatis ne [11 1Kb] supra quam scriptum est, superius de nobis, unus aduersus alterum infletur pro alio. [12 1Kb] , [13 1Kb] Quis enim te discernit  a peccatis separat, nisi Deus? Quid autem habes, quam gratiam habes, quod, quam non accepisti? Si  autem accepisti, quid gloriaris quasi non acceperis? [15 1Kb] Iam saturati estis, terrenis, iam diuites facti estis; sine nobis regnatis, terrenam potentiam habetis, et [16 1Kb] utinam regnetis! regnaretis, scilicet celesti regno, ut et nos uobiscum regnemus. Puto enim  quod Deus nos apostolos [17 1Kb] nouissimos, uilissimos apud mentes infidelium, ostendit, [18 1Kb] tanquam morti destinatos: [19 1Kb] quia  spectaculum facti sumus huic 52 mundo et angelis malignis et hominibus. Increpatio cum ironia. [20 1Kb] nos stulti uidemur huic mundo propter Christum, [21 1Kb] uos autem prudentes seculo in Christo; sub fide Christi; nos infirmi, uos autem fortes: uos nobiles, nos autem ignobiles. Usque enim in hanc horam, et  esurimus, et sitimus, et nudi sumus, et colaphis cedimur, et instabiles sumus, mutantes diuersa loca propter nimiam persecutionem, et laboramus, non querentes a uobis stipendium, operantes manibus nostris. Maledicimur, et benedicimus; persecutionem patimur, et sustinemus; blasphemamur, et [22 1Kb] obsecramus: obsecramus, uel ne blasphement, uel Deum ut ignoscat; tanquam purgamenta huius mundi facti sumus omnium peripsema abiectio usque adhuc. [23 1Kb] Non ut confundam uos, uerecundiam uobis inferam, hec supra dicta scribo; sed ut filios meos carissimos moneo.  Nam si decem millia pedagogorum, monitorum, habeatis in Christo, in doctrina Christi, sed non multos Patres, sed me solum. Nam in Christo Iesu per Euangelium ego uos genui, sum pater uester in fide Christi. Rogo ergo uos, quia pater sum, imitatores mei estote, sicut et ego Christi. Ideo, ut me imitemini, misi ad uos Timotheum, qui est filius meus carissimus, et fidelis in Domino; qui uos commonefaciet uias meas, doctrinam meam, que sunt in Christo Iesu, in fide Christi, sicut ubique in omni Ecclesia doceo. Tanquam non uenturus sim ad uos,  sic inflati sunt quidam. ueniam autem ad uos cito, si Dominus uoluerit, et cognoscam non sermonem eorum qui inflati sunt, sed uirtutem. [24 1Kb] Non enim in sermone est regnum Dei, uerbis solis non acquiritur regnum Dei, sed in uirtute. Quid uultis? In uirga, correctione, ueniam ad uos; an in caritate et spiritu mansuetudinis?



[COMMENTARIUS.]


CAP. Iu.---1. AMBROS. Sic nos existimet homo. Hic significat quia minus bene sentiebant de illo aliqui Corinthiorum.

2. LANFR. Dispensatores. Apostoli dispensabant  mysteria Dei; alios episcopos, alios presbyteros, alios in hunc modum ordinantes.

3. Hic iam queritur, id est, occasione horum meorum uerborum, quibus apostolos dixi debere existimari ut dispensatores, querit aliquis quis inter nos dispensator reuera fidelis inueniatur, uolens ordinationes nostras iudicare secundum merita nostra.

4. Ut fidelis. Ut, pro reuera. Sicut illud: Et habitu inuentus ut homo.

5. Mihi autem. Quasi diceret: quid alii dispensatores super hoc sentiant nescio. Sed ego uituperationes uestras nichili pendo, sciens per nos, seu dignos seu indignos, opus suum Deum operari.

6. AMBROS. Aut ab humano die. Humanum diem dum dicit, significat diuinum, in quo iudicaturus est  Christus.

7. Sed non in hoc iustificatus sum. Nunc humiliat se, et loquitur ut homo, qui possit culpam incurrere nescius.

8. Qui autem iudicat me. Recte Domino Christo plurimum dedit; quia potest quod hominem latet, dum occulta iudicat, manifestare.

9. AUGUST. . Qui et illuminabit. Non enim scimus mortales, corda  mortalium; tunc autem illuminabit Dominus abscondita tenebrarum, et manifestabit cogitationnes cordis; et tunc laus erit unicuique a Deo, quia id laudabitur et diligetur a proximo in proximo, quod, ne lateat, ab ipso illuminabitur Deo.

10. LANFR. Hec autem fratres, id est, superiora humilitatis uerba, quibus me plantasse, Apollo rigasse. Sed nec plantantem nec rigantem aliquid esse dixi. Ideo, pretermissis ceteris, in me et Apollo transtuli, ut humilitatem in nobis discatis habere.

11. Supra quam. Supra scriptum est nullo modo pro doctoribus esse superbiendum, quia ipsi doctores, ministri tantum sunt; nec aliquid esse existimantur, ad comparationem eius a quo et per quem incrementum datur.

 12. Quis enim te discernit? Quasi diceret: si a massa perditorum te doctor tuus discerneret, tolerabile forsitan esset, si pro eo superbires. Nunc uero minime; sed per eum discernit te Deus.

13. AUGUST. . Quis enim te discernit? Quod ideo dicit, quia de massa illius perditionis que facta est ex Adam, non discernit hominem, ut eum faciat uas in honorem, non in contumeliam, nisi Deus. Sed quoniam homo carnalis et inaniter inflatus, cum audisset: Quis enim te discernit? posset respondere uel uoce uel cogitatione et dicere: Discernit me fides mea, discernit me oratio mea, discernit me iustitia mea, mox Apostolus occurrit cogitationibus eius, et dixit: Quid enim habes quod non accepisti?

 14. LANFR. Quid autem habes? Aliud genus arrogantie amouere conatur, uidelicet ne homo superbiat propter aliquam gratiam sibi collatam, putans eam se habere a se, ideo dicit: Quid autem habes, etc.? ac si dicat: si autem sis separatus a peccatis, ideo non debes gloriari; in nullo enim quod aliunde acceperis, debes gloriari. Separari a peccatis aliunde accepisti; nam quid habes quod non ab alio accepisti? nichil utique. Ergo, etc.

 15. Iam saturati estis. De quibusdam Corinthiorum intelligendum est qui, post discessum Apostoli, ceperunt deliciis affluere, et terrenarum opum diuites esse, sancti quoque Spiritus dona in terrenum lucrum conuertere, de quibus dicit: Iam saturati, etc.

16. Utinam regnetis! scilicet, celesti regno, uel ut uos ipsos bene regatis.

17. Nouissimos. Apostolos suos nouissimos, id est uilissimos, apud mentes hominum infidelium esse uoluit Christus, ut maiori in celesti gloria premio coronentur.

18. Tanquam morti. uictorum tunc temporis moris erat quosdam in expeditione captos morti destinare. Ad quod spectaculum conueniebat hominum maxima multitudo.

 19. AUGUST. . Quia spectaculum facti sumus, angelis laudantibus, hominibus uituperantibus, imo et angelis laudantibus et uituperantibus.

20. LANFR. Nos stulti. Increpatio, uel ironia; non enim Apostoli stulti, et ipsi prudentes; sed potius stulti, et apostoli prudentes.

21. AMBROS. uos autem prudentes. Qui prudens in Christo iudicatur a perfidis, non recte asserit Christum. Marcion enim, qui negat Dominum incarnatum, prudens est mundo, id est fortis et nobilis.

 22. LANFR. Et obsecramus, uel eos, ne blasphement, uel Deum, ut ignoscat eis.

23. AUGUST. . Non ut confundam uos. Dicit, non ut confundam uos hec scribo, sed ut carissimos moneo; cum sciret utique a Domino dictum: Ne uobis dicatis patrem in terra: unus est enim pater uester Deus. Quod ideo [al., non] dictum est, ut hoc uocabulum honoris humani, de loquendi consuetudine tolleretur, sed ne gratia Dei, qua in eternam uitam regeneramur, nature, uel potestati uel etiam sanctitati cuiusquam hominis tribueretur. Ideo cum diceret: Ego genui uos, post dixit: [al., predixit] In Christo, et per Euangelium, ne ipsius putaretur esse quod Dei est.

24. LANFR. Non enim in sermone id est, uerbis  solis non acquiritur regnum Dei, sed in uirtute et benefactis.



CAPUT u.


Omnino auditur inter uos fornicatio:  et talis fornicatio, qualis nec inter gentes, ita ut uxorem patris sui aliquis habeat. Et uos inflati estis, et non magis luctum habuistis, ut tollatur de medio uestrum, communi conuersatione qui hoc nefarium opus fecit. Ego quidem absens corpore,  presens autem spiritu, iam iudicaui ut presens, eum, qui sic operatus est, in nomine, ad laudem, Domini nostri iehsu Christi, congregatis uobis et meo spiritu, congregato uobiscum, cum uirtute Domini nostri Iesu, [1 1Kb] , [2 1Kb] tradere excommunicare scilicet iudicaui, huiusmodi, illum, Satane, maligno spiritui  uexandum, in interitum carnis, carnalis uoluptatis, ut spiritus saluus sit, si forte eum moueat ipsa repulsa ab Ecclesia; et ad penitentiam reducatur in die iudicii Domini nostri Iesu Christi. Cum talem uobiscum retineatis, non est bona gloriatio uestra, a simili. Nescitis, dicit eum esse repellendum, quia si remaneret inter alios, ipse corrumperet intactos, quia modicum fermentum totam massam corrumpit? Ne uos intactos corrumpat, expurgate igitur uetus fermentum, ueteris hominis peccatum, ut sitis bene uiuendo noua [3 1Kb] conspersio, pasta, sicut estis azymi, in baptismo mundati a peccatis.  etenim [4 1Kb] , [5 1Kb] Pascha nostrum immolatus est Christus, quem edere debemus. Itaque eum epulemur non in fermento ueteri, in peccatis ueteris hominis, neque in fermento malitie et nequitie, [6 1Kb] , [7 1Kb] sed in azymis [8 1Kb] sinceritatis, et ueritatis. [9 1Kb] Scripsi uobis in epistola, quam eis ante istam miserat, ne commisceamini fornicariis; non utique fornicariis; huiusmodi, gentilibus idola colentibus, aut auaris, aut rapacibus, aut idolis seruientibus; [10 1Kb] , [11 1Kb] alioquin, si enim 54 hec scripsissem, debueratis parentes precepto meo de hoc mundo, communi conuersatione, exisse, quia ubique sunt tales fornicarii. Nunc autem scripsi uobis,  [12 1Kb] non commisceri, si is qui frater nominatur inter uos est fornicator, aut auarus, aut idolis seruiens, aut maledicus, aut ebriosus, aut rapax; cum eiusmodi nec cibum sumere. Quid enim mihi de fornicariis mundi nichil dixi de iis, qui foris, extra exclesiam sunt, iudicare? Nonne de iis, qui intus sunt initio scripsi de his qui intus sunt uos iudicatis? a minori. Nam eos, qui foris sunt, Deus in Ecclesia iudicabit, non ego. Igitur ne uos corrumpat, auferte [13 1Kb] malum fratrem ex uobis ipsis



[COMMENTARIUS.]


CAP. u.---1. AUGUST. . Tradere huiusmodi. Et si nolunt hic mortem intelligere, fortasse enim incertum est quamlibet uindictam per Satanam factam ab Apostolo fateantur. Quod non eam odio sed amore fecisse manifestat illud adiectum: ut anima salua sit.

2. LANFR. Huiusmodi Satane. Hanc potestatem habuit, ut quotiescunque homini accepta stultitia amouere non posset, diabolo eum ad uexandum  tandiu traderet, quoadusque, penitentiam profitens, a proposito malo desisteret.

3. Conspersio. Conspersio est farina et aqua, commista simul sine fermento, similiter et azyma. Monet igitur ut sint uiuendo mundi a peccatis, sicut inundati in baptismo.

4. Et enim Pascha nostrum. Ratio cur nos mundos a peccato uiuere oporteat, uidelicet quia Christus immolatus est, quem epulari debemus. Et est ordo: etenim Christus, qui est Pascha nostrum, est immolatus.

5. AUGUST. . Etenim Pascha nostrum. Cuius sanguine illitis postibus nostris, id est, cuius signo crucis signatis frontibus nostris, a perditione huius seculi  tanquam a captiuitate, uel interemptione Aegyptia liberamur et agimus saluberrimum transitum; cum a diabolo transimus ad Christum; et ab isto instabili seculo ad eius fundatissimum regnum. Ideo quippe ad Deum permanentem transimus, ne cum mundo transeunte transeamus.

6.  Sed in azymis. Azyma uero qui recte fidei Christiani sunt, non in fermento ueteri [ad., uite], hoc est malitie, sed in ipsius fidei ueritate et sinceritate custodiunt. Non septem diebus, sed omni die, quod significatum est numero dierum septenario.

7. AMBROS. Sed in azymis. Sinceritas mundam uitam faciat; ueritas autem omnem fraudem excludat.

 8. LANFR. Sinceritatis, id est, in illam uicem, qua Iudei azymos panes manducare solebant; nos  sinceritatem et ueritatem habemus.

9. Scripsi uobis. Epistolam quamdam, que modo non habetur, misit illis; in qua precepit ne participationem haberent cum fornicariis et ceteris de quibus dicit. Sed quia non distinxit de quibus fornicariis dixerit, Christianis, an gentibus, putatum est a Corinthiis, de fornicariis gentibus eum dixisse. Quam corum peruersam intelligentiam corrigit hic Apostolus.

10. Alioquin, id est, si precepissem uobis gentium participationem fugere, debueratis de mundana conuersatione, in locum desertum exire; omnes enim fornicarii, auari, etc.

11. AMBROS. Alioquin, id est, si commisceamini, melius erat uos mori.

 12. LANFR. Non commisceri, Ordo: non commisceri cum eiusmodi, nec cibum sumere; Si is qui frater, etc.

13. AUGUST. . Auferte malum. Quod ait Apostolus: Auferte malum ex uobis ipsis; ut ex seipso quisque auferat malum, non sic esse intelligendum est; sed potius, ut homo malus auferatur ex hominibus bonis, quod fit per ecclesiasticam disciplinam, satis Greca lingua indicat; ubi sine ambiguitate scriptum est ut intelligatur hunc malum, non hoc malum.



CAPUT uI.


Audet aliquis uestrum habens negotium, causam, aduersus alterum, iudicari apud iniquos, infideles, et non apud sanctos? fideles? [1 1Kb] An nescitis quoniam sancti de hoc mundo iudicabunt? Et si in uobis, uestri exemplo, iudicabitur mundus, indigni estis qui de minimis iudicetis? non utique [2 1Kb] Nescitis quoniam angelos, demones, iudicabimus? Quanto magis secularia?  Secularia igitur iudicia si habueritis:  [3 1Kb] [4 1Kb] Contemptibiles qui sunt in Ecclesia, illos constituite ad iudicandum. [5 1Kb] Ad, id est, propter uerecundiam uestram, non ex sententia, sed stomachando in uos dico. Sic non est inter uos sapiens quisquam, qui possit iudicare inter fratrem suum? Sed frater cum fratre iudicio contendit, et hoc apud infideles? scilicet agitur. [6 1Kb] Iam quidem omnino delictum est in uobis, quod iudicia habetis 55 inter uos. Quare non magis, quam iudicio contendatis, iniuriam accipitis? Quare non magis fraudem patimini? [7 1Kb] Sed uos iniuriam facitis, et fraudatis, fraudem infertis; et hoc fratribus, facitis. Nolite fraudem facere, quia si facitis, iniqui, estis; sed iniqui regnum Dei non possidebunt; quod probat aperte. An nescitis quia iniqui regnum Dei non possidebunt? Nolite errare: non credentes quod dico: neque fornicarii, neque idolis seruientes, neque adulteri, neque molles, in seipsis, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt. Et hec olim quidam fuistis, nec ideo dico ut nunc tales sitis; sed abluti estis, sed sanctificati estis, sed iustificati estis, [8 1Kb] in nomine Domini nostri Iesu Christi, in baptismo, et in spiritu Dei nostri. Omnia, non legali doctrina, sed libera potestate mihi licent, sed non omnia expediunt [9 1Kb] . Omnia mihi licent, sed ego sub nullius uitii redigar potestate; quasi diceret; non in parandis escis et saturandis uentribus superfluum studium habere debetis, quia utique transitoria sunt. Esca uentri, scilicet paratur, et uenter sustentatur escis: [10 1Kb] Deus autem et hunc, et has destruet; corpus autem non debetur fornicationi, sed subdi debet Domino, et Dominus, scilicet dabit eternitatem corpori. Deus uero  et Dominum suscitauit: et nos suscitabit per uirtutem suam. Nescitis quoniam corpora uestra membra sunt Christi? Tollens ergo membra Christi, faciam membra meretricis? id est, ergo corpora nostra non dabuntur fornicationi, cum sint membra Christi. Absit! [11 1Kb] An nescitis quoniam qui [12 1Kb] , [13 1Kb] adheret meretrici, unum corpus efficitur? Erunt enim, inquit, duo in carne una. A simili. Qui autem adheret Domino, unus spiritus est. Ergo ne sitis unum cum meretrice. Fugite fornicationem. Omne peccatum, quodcunque fecerit homo, extra corpus est, id est, solam animam commaculat. [14 1Kb] , [15 1Kb] qui autem fornicatur, in corpus suum, contra 56 honorem sui  corporis, peccat. Alia ratio cur iugienda sit fornicatio, scilicet quia templum sunt Spiritus sancti. An nescitis quoniam membra uestra, templum sunt Spiritus sancti, qui in uobis est; quem habetis a Deo, et non estis uestri? quia serui Christi estis uel emptitii. [16 1Kb] Empti enim estis pretio magno, sanguine Christi. Ergo, [17 1Kb] Glorificate, [18 1Kb] et portate Deum, Dominica precepta, in corpore uestro.



[COMMENTARIUS.]


CAP. uI.---1. AMBROS. An nescitis quoniam. Iudicabunt sancti hunc mundum; quia exemplo fidei eorum perfidia mundi damnabitur.

2. AUGUST. . Nescitis  quoniam angelos. Quos angelos, nisi apostatas angelos?

 3. AMBROS. Contemptibiles. Tamen intractabiles, et inconsideratos esse significauit, ut imperitos forte ex fratribus iudices eligerent.

4. LANFR. Contemptibiles. Non imperando, sed exprobrando supponit causam cur fideles propter discussionem causarum suarum ad infideles ire cogantur, uidelicet quia personas terrenarum legum ignaras, ad audiendas fidelium causas, constituebant. Et ita dictum est similiter in Euangelio : Ite potius ad uendentes, et in uirgilio : Insere nunc, etc.

5. Ad uerecundiam uestram. Quasi diceret; Non impero, sed commemoro, ut uerecundiam habeatis, quia facitis.

6. AUGUST. .  Iam quidem delictum est. Si quis uoluerit tunicam tuam tollere, et iudicio tecum contendere, dimitte illi et pallium . Et alio loco: Et qui abstulerit, inquit, tua, noli repetere . Prohibuit itaque suos de secularibus rebus cum aliis habere iudicium. Ex qua doctrina, Apostolus dicit esse delictum; tamen cum sinit finiri in Ecclesia talia iudicia inter fratres, fratribus iudicantibus, extra Ecclesiam uero terribiliter uetat, manifestum est quid secundum ueniam concedatur infirmis.

7. LANFR. Sed uos iniuriam facitis. Quasi diceret: uos non estis tales, ut illatam iniuriam uelitis ferre, sed potius uultis inferre.

8. In nomine Domini. In baptismo dicit; ubi distincte commemoratur, et subintelligitur in nomine  Patris.

9. AMBROS. Omnia mihi licent. Omnia sibi licere dicit, ea scilicet que coapostolis eius licuerunt. Hoc enim premisit postea hanc causam acturus, sicut  fecit et de illo qui incestum amiserat [f., commiserat]. Denique statim ad superiorem sensum, re breuiter interim commendata, redit.

10. LANFR. Deus autem et hunc Quasi diceret: non in parandis escis et scrutandis uentribus studere debetis, quia utraque transitoria sunt.

AMBROS. Et Dominus corpori. Subauditur, immortalitatem ressuscitato prestabit.

11. LANFR. An nescitis quia, etc. Non debetis fornicari cum meretricibus, quia essetis unum corpus cum meretrice. Qui adheret meretrici, unum corpus cum ea efficitur. Nam qui adheret legitime uxori, fit unum, dicit enim Genesis: Erunt, scilicet uir et uxor, duo in carne una.

12. AMBROS. Qui adheret. Hoc dicit: qui contaminationi  admiscetur, unum fit cum eo cui se admiscet. Fornicatio enim ambos unum facit, ut quomodo in natura, sic et in macula, unum sint.

13. AUGUST. . Qui adheret. Accedente quidem isto ad participationem nature ueritatis et beatitudinis illius; non tamen crescente illo in natura, ueritate et beatitudine sua.

14. Qui autem fornicatur. Quia nusquam sic totus homo corporis ipsius uoluptati addicitur, et ineffabiliter, uel ineuitabiliter afficitur, ut in comparatione huius tanti mali, cetera peccata extra corpus esse uideantur; etiamsi per corpus exerceantur.

15. AMBROS. Qui autem fornicatur. Totum corpus uir est et mulier, quia portio uiri mulier est, et uir  per id quod in portionem suam delinquit, in corpus suum peccat. uel quia fornicari corporale delictum est; non enim fit sine desiderio carnis. Caro enim ibi habet motum proprium.

 16. LANFR. Empti enim estis. Probatio quod non sint sui. Nulli enim empti sunt sui: hi autem empti sunt; ergo, etc.

17. Glorificate et portate. Illatio, quasi diceret: Quia empti estis, glorificate Deum in cordibus uestris; cuius serui facti estis.

18. AMBROS. Portate Deum in corpore uestro. Portare Deum est, in rebus bene gestis, imaginem Dei ostendere.



CAPUT uII.


De quibus autem scripsistis mihi de habendis uxoribus, uel non habendis, sic respondeo: Bonum est nomini mulierem non tangere; propter fornicationem autem unusquisque suam [1 1Kb] uxorem habeat, et unaqueque [2 1Kb] suum uirum habeat. Uxori uir debitum reddat; similiter autem et uxor uiro debitum reddat. Et decet, nam mulier sui corporis, sui sexus laxandi, uel continendi, potestatem non habet, sed uir. Similiter autem et uir sui corporis potestatem non habet, sed mulier. Nolite fraudare inuicem, debitum non reddere, nisi forte ex consensu ad tempus, ut uacetis orationi; et iterum reuertimini in idipsum, ne tentet uos Satanas ducere in peiora propter incontinentiam uestram, si continere non potueritis. Hoc autem dico secundum indulgentiam, non secundum imperium. uolo enim omnes uos esse, quantum in me est, sicut meipsum; sed unusquisque proprium donum habet ex Deo, alius quidem sic, alius uero sic. Dico autem non nuptis et uiduis: Bonum est illis si sic permaneant, sicut et ego. Quod si non se continent, nubant. [3 1Kb] Melius est enim nubere quam uri, inuitum continere; uri est, opus luxurie immoderate in mente concupiscere et exinde in carne ardere. Iis autem qui matrimonio iuncti sunt, precipio, non ego, sed Dominus, uxorem a uiro non discedere; [4 1Kb] quod si discesserit, scilicet interueniente legitima causa; non enim aliter licet, manere innuptam, aut uiro suo reconciliari. Et uir uxorem non dimittat. Nam ceteris ego dico, non Dominus. Si quis frater uxorem habet infidelem, et hec consensit habitare cum illo, non dimittat illam. Et si qua mulier fidelis habet uirum infidelem, et hic 57 consentit habitare cum illa, non dimittat uirum; [5 1Kb] , [6 1Kb] , [7 1Kb] . Sanctificatus est enim uir infidelis per mulierem fidelem; uel contigit aliquando sanctificatum fuisse uirum infidelem per mulierem fidelem, et e conuerso; et sanctificata est mulier infidelis, et nullam in eius coniunctione immunditiam patitur mulier: per uirum fidelem, id est, in uiro fideli; [8 1Kb] alioquin, si non esset legale matrimonium, filii uestri immundi, id est, degeneres, non legitimi essent, [9 1Kb] nunc autem sancti, non degeneres, id est, legitimi sunt. [10 1Kb] Quod [11 1Kb] si  infidelis, uir uel mulier, discedit, discedat; non enim seruituti subiectus est frater, aut soror in huiusmodi, id est, non cogitur sequi infidelem; in pace autem uocauit nos Deus. Quasi pacis autem debitores sumus, et ideo non debemus causa esse discordie. Alia ratio cur non sit querendum diuortium. Unde enim scis mulier, si uirum saluum facies? Aut unde scis, uir, si mulierem saluam facies? Nisi unicuique sicut diuisit Dominus, unumquemque sicut uocauit Deus, ita ambulet, [12 1Kb] et sicut in omnibus Eccclesiis doceo, a simili. Circumcisus aliquis uocatus est? Non adducat preputium, nolit esse preputiatus. In preputio aliquis uocatus est? Non circumcidatur. Circumcisio nichil est, et preputium nichil est, sed obseruatio tantum mandatorum Dei. [13 1Kb] , [14 1Kb] Unusquisque ergo quia circumcisus, et non, in qua uocatione uocatus est in ea permaneat, debet permanere. Seruus [15 1Kb] uocatus es? Non sit tibi cure, sed et si potes fuga, uel aliter inhoneste fieri liber [16 1Kb] magis utere ipsa seruitute. 58 [17 1Kb] Qui enim in Domino, ad fidem Christi, uocatus est seruus, [18 1Kb] libertus est Domini; similiter qui liber uocatus est, seruus est Christi. [19 1Kb] Pretio empti estis, nolite, fieri [20 1Kb] serui hominum, ita scilicet ut postponatis seruitium Dei. Unusquisque ergo quia serui, et liberi, in quo uocatus est, fratres, in hoc permaneat, debet permanere, apud Deum. De coniugatis, inquit, precepi, De uirginibus autem, siue uiris, siue feminis, preceptum Domini non habeo, consilium autem do, misericorditer consulo, [21 1Kb] tanquam misericordiam hanc consecutus a Domino, ut sim fidelis, ut credam in eum. Existimo ergo, autem, hoc, uirginitatem, bonum esse, [22 1Kb] propter instantem necessitatem, quoniam est bonum homini sic, uirginem, esse. [23 1Kb] Alligatus es uxori? [24 1Kb] Noli querere solutionem. Solutus es ab uxore? Noli querere uxorem. Si autem aceperis uxorem, non peccasti. Et si nupserit uirgo, non peccauit: [25 1Kb] tribulationem tamen temporalem carnis habebunt hi qui sunt huiusmodi. [26 1Kb] Ego autem uobis parco, id est, uitam uestram misericorditer dispono. Hoc itaque  dico, fratres: [27 1Kb] Tempus  enim breue est; [28 1Kb] reliquum est, consequitur, ut et qui habent uxores, tanquam non habentes sint; [29 1Kb] et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes; et qui utuntur hoc mundo, tanquam non utantur: [30 1Kb] , [31 1Kb] preterit enim  figura huius mundi. uolo autem uos sine sollicitudine seculi esse. Qui sine uxore est, sollicitus est que Domini sunt, quomodo placeat Deo. Qui autem, enim, cum uxore est, sollicitus est que sunt mundi, quomodo placeat uxori, et diuisus est. Ratio cur mulieres sine uiro esse debeant. Et mulier innupta, et uirgo, cogitat que Domini sunt, ut sit sancta corpore et spiritu. Que autem nupta est, cogitat que sunt mundi, quomodo placeat uiro. Porro hoc ad utilitatem uestram dico, [32 1Kb] non ut laqueum uobis iniiciam, non ut in peiora uos labi faciam, dum matrimonium dissuadeo, [33 1Kb] sed ad id, quod honestum est, moneo uos, et quod facultatem prebeat sine impedimento Dominum obsecrandi, id est, seruiendi. [34 1Kb] Si quis [35 1Kb] autem turpem, infamem, se uideri existimat super uirgine, filia, sua, quod sit superadulta, et ita oportet fieri, quia uirgo castitatem seruare non uult; quod uult faciat, [36 1Kb] ergo uel pater, uel ipsa filia non peccat, si nubat. Sic de isto, nam de alio aliter. Nam qui statuit in corde suo firmus, non habens necessitatem hanc ut filia nubat, qui continere noluerit; potestatem autem habens sue uoluntatis, ut uirgo nubat, uel non, et hoc iudicauit in corde suo, scilicet seruare uirginem suam, bene facit. Igitur et qui matrimonio iungit uirginem suam, bene facit, et qui non iungit, bene; nam melius facit. Dissuasio a matrimonio. Mulier alligata est legi, scilicet maritali, quanto tempore uir eius uiuit; quod si dormierit morte uir eius, liberata est; cui uult nubat, tantum in Domino, legaliter. Beatior autem erit si sic, sine uiro, permanserit secundum meum consilium: [37 1Kb] puto autem  quod et ego Spiritum Dei habeam.



[COMMENTARIUS.]


CAP. uII.---1. LANFRANCUS. Uxorem habeat. Uxorem, non dicit concubinam, ut ab hac sententia excludantur qui diuinis auctoritatibus uxores habere non possunt.

2. Suum uirum. uirum hic intelligit legalem maritum. Sicut in Euangelio: Et hic quem habes, non  est tuus uir.

3. AMBROS. Melius est nubere. Uri est desideriis agi et uinci, cum enim uoluntas calori carnis consentit, uritur; nam desideria pati, et non uinci illustris uiri est.

4. LANFR. Quod si discesserit. Discedere non potest, excepta causa fornicationis, non [f., nisi] utique continenter ex consensu uiuant.

5. Sanctificatus est uir, id est mundus, et nullam ex eius coniunctione mulier immunditiam patitur.

6. AUGUST.  Sanctificatus est uir. Sanctificatus est enim, inquit, uir infidelis in uxore fideli, et sanctificata est mulier infidelis in fratre fideli. Credo, iam prouenerat ut nonnulle femine per uiros fideles, et  uiri per uxores fideles in fidem uenirent.  Illud tamen sine dubitatione tenendum est, quecunque illa sanctificatio sit, non ualere ad Christianos faciendos atque ad dimittenda peccata; nisi Christiana uel ecclesiastica institutione, et sacramentis efficiantur fideles. Nam nec coniuges infideles, quamlibet sanctis et iustis coniugibus hereant, ab iniquitate mundantur, que a regno Dei separatos in damnationem uenire compellit.

7. AMBROS. Sanctificatus est uir. Habere infideles beneficium bone uoluntatis ostendit; quia honorem nominis Christi non horrent. Signum sancte crucis ad tuitionem et sanctificationem hospitii pertinet.

 8. Alioquin filii uestri. Immundi essent filii eorum, si dimitterent uolentes habitare secum et aliis se copularent; essent enim adulteri, et filii eorum spurii.

9. LANFR. Nunc autem sancti sunt, id est mundi. In causam redit [f., causam reddit] cur uir fidelis mulieris infidelis, aut mulier fidelis uiri infidelis diuortium querere non debeat.

10. AUGUST.  Quod si infidelis, id est, si infidelis uoluerit esse cum coniuge fideli. Hic agnoscat fidelis suam libertatem, ne ita subiectam putet seruituti, ut ipsam dimittat fidem, nec coniugem infidelem

11. Si infidelis discedit, discedat. Non licet aliam ducere, dimissa etiam infideli: sed utrum aliud  dimissa, aliud discedente.

 12. AMBROS. Et sicut in omnibus Ecclesiis. Hoc dicit ut, dum ceteros hoc doceri audiunt, assequantur [al., id sequantur].

13. AUGUST.  Unusquisque in qua. Hoc enim ad eas consuetudines, uel conditiones tulit [al., uite retulit], que nichil obsunt fidei, bonisque moribus. Non enim si etiam latro erat, quisque cum uocatus est, debet in latrocinio permanere.

14. LANFR. Unusquisque in qua, etc. Unusquisque, inquit, qua uocatione uocatus est ad fidem, debet ambulare; nam circumcisus, in circumcisione ad fidem uocatus, non debet nolle circumcisus fuisse; sic et preputiatus, quia circumcisio uel preputium nichil ualet ad beatitudinem promerendam.  ualet enim solum obseruantia mandatorum Dei.

15. Seruus uocatus es? id est, per alias partes seruus uocatus ad fidem, nolit fieri liber; est enim liber: Et Dei, liber uocatus ad fidem, nolit fieri seruus; est enim seruus, quia Christi, nam eius est emptitius.

16. Magis utere. Seruitute utendum imperat, quia quanto quis propter Deum despectior est in hoc seculo, tanto magis exaltabitur in futuro.

17. Qui enim in Domino uocatus. Ratio cur non debeat esse cure, si seruus uocatus est.

18. Libertus est Domini, id est, libertus Domini et seruus Christi; sed honestius uocabulum seruo tribuit, quia serui uocabulum est inhonestius.

 19. AMBROS. Pretio empti estis. Serui hominum sunt, qui humanis se subiiciunt superstitionibus. Hoc dicit, quia in capite Epistole reprehendit, quod dicerent: Ego sum Pauli, etc.

20. Serui hominum. Ita scilicet ut postponatis seruitium Dei.

 21. LANFR. Tanquam misericordiam. Misericorditer, inquit, consulo, quia hanc misericordiam a Deo consecutus sum, uidelicet ut in eum credam.

22. Propter instantem necessitatem. Instantem necessitatem uocat penuriam huius seculi, quam frequenter patiuntur coniugati pro filiis et filiabus nutriendis, pro se inuicem sustentandis, propter quam uitandam, bonum esse dicit homini, sine coniugio esse. Est quidem castitas seruanda propter uitam eternam; sed infirmis doctoribus infirmam rationem pretendit.

23. Alligatus es uxori? Ne laudata castitate, uxorem aliquis uellet dimittere, hoc subiungit

24. Noli querere uxorem. Qui non habet uxorem, non debet querere ut habeat. Nam qui habent tanquam  non habentes esse debent.  Qui flent tanquam non flentes esse debent. Sic de reliquis posset concludere: Ergo quia habens debet esse, quasi non habens; qui non habet querere non debet. Hoc est dicere equipollenter: ergo uolo uos esse sine uxore; nam uolo uos esse sine sollicitudine seculi. Quod probat, si quis sine uxore est  sine sollicitudine est, tunc cum uelim uos esse sine uxore, uolo uos esse sine sollicitudine seculi; sed qui est sine uxore, est sine sollicitudine; tantum enim est sollicitus que Domini sunt; nam est sollicitus quomodo placeat Deo.

25. AMBROS. Tribulationem carnis. Tribulationes sunt gemitus uentris, nutrimenta filiorum et similia.

 26. Ego autem uobis parco. Parcit, quoniam ad hec prouocat que tribulationes carnis et sollicitudines memoratas excludunt. Potest et sic uideri parcere, cum permittit, et non contradicit uolentibus quod onerosum ostendit.

27. Tempus breue est. Quia finis in proximo est,  dicit non debere ad generandum sollicitos esse; et qui flent, tanquam non flentes sint, scientes mox consolationem eorum futuram; et qui in presenti gaudent, sciant mox luctum futurum.

28. LANFR. Reliquum est. Quia, inquit, tempus breue est, consequitur ut quidquid in hoc seculo siue prosperum, siue aduersum uidetur esse, pro paruitate temporis potius uideatur non esse.

29. AUGUST.  Et qui flent. Quisquis autem siue manducat, siue bibit, siue aliud aliquid agit, omnia in gloriam Dei facit. 59 Et si aliqua tristitia est de rebus secularibus, sic fleat ut intus spe gaudeat. Et si aliqua letitia est in rebus secularibus, sic gaudeat ut intus spiritualiter timeat; nec donet se corrumpendum felicitati,  nec tradat aduersitati frangendum, hoc enim est flere tanquam non flere; et gaudere tanquam non gaudere.

30. AUGUST. . Preterit enim figura. Figura preterit, non natura . Iudicatis quippe his qui scripti non sunt in libro uite, et in eternum ignem missis, tunc figura huius mundi, mundanorum ignium conflagratione preteribit. Sic factum est mundanarum aquarum inundatione diluuium. Illa, ut dixi, conflagratione, mundane [al., mundana] elementorum corruptibilium qualitates, que corporibus nostris corruptibilibus congruebant, ardendo penitus interibunt.

31. LANFR. Preterit enim figura. Ratio cur ea que superius dicta sunt, quasi non sint, existimanda  sunt. Omne enim quod preterit, cuiuscunque prolixitatis sit, eternitati comparatum, nichil est.

32. Non ut laqueum, id est, non ad hoc moneo castitatem diligere, ut hac occasione uelim uos, propter incontinentiam in luxurie laqueum incidere.

33. AUGUST.  [Sed  ad id quod honestum est. Cum ait: Sed ad id quod honestum est. Non matrimonium turpe esse ostendit; sed quod erat honesto [al., honestum] honestius, generalis honesti nomine commendauit.

34. LANFR. Si quis autem, etc. Quia superius ad uirginitatem suaserat, ne quis putaret peccatum forte [f., fore], si filiam continere nolentem uiro traderet, dicit si ipsa continere nolit, non peccat, si nubat. Habens autem filiam quam continere uelit, cum ipse habeat potestatem quod ea nubat, uel non, si pater uoluerit, si filiam uirginem seruet, benefacit.

35. LANFR. Turpem se uideri existimat, id est, si quis uirginem habet adultam, que castitatem seruare nolit, et curator eius putat quod infamiam turpitudinis  incursurus sit si castitatem seruare cegerit; non peccat uel ipse, uel uirgo, si nubat uirgo.

36. AUGUST.  Non peccat si nubat. Que se non continet, nubat; que non cepit, deliberet; quod aggressa est, perseueret. Nulla aduersario detur occasio; nulla Christo subtrahatur obliuio.

37. AUGUST.  Puto autem quod ego. Homines de his rebus, quas certas habent aliquando increpatiue dubitant, id est, uerbum dubitationis ponit [al., ponunt], cum [adde, in] corde non dubitent. uelut si indigneris seruo tuo et dicas: Contemnis me? Considera forsitan Dominus tuus sum. Hinc et Apostolus ad quosdam contemnentes suos loquens, ait: Puto autem quod  et ego Spiritum Dei habeo. Qui dicit puto, dubitare uidetur. Sed ille increpabat, non dubitabat. Et ipse Dominus noster alio loco increpans infidelitatem futuram generis humani: Cum uenerit, inquit, filius hominis, putas inueniet fidem in terra?



CAPUT uIII.


60 [1 1Kb] [2 1Kb] De iis autem que idolis sacrificantur, scimus quod fieri debeat, quia omnes scientiam habemus. [3 1Kb] Scientia sine caritate inflat, caritas uero, nam cum caritate edificat. [4 1Kb] Si quis autem se existimat scire a se aliquid, id est, est sciens sine caritate, nondum cognouit [5 1Kb] quemadmodum oporteat eum scire. Si quis autem diligit Deum, hic cognitus est ab eo, habet scientiam cum caritate, edificando alios. De escis autem  que idolis immolantur, sic respondeo, scimus quia nichil est idolum in mundo, in mundi creatione, et quod nullus est Deus nisi unus  [6 1Kb] Nam etsi sunt, qui dicantur dii, siue in celo, siue in terra  quidem sunt dii multi, ut et domini multi, nobis tamen unus Deus, Pater, [7 1Kb] ex quo omnia, et nos in illum, et unus Dominus iehsu Christus, [8 1Kb] per quem omnia, et nos per ipsum. [9 1Kb] Sed non in omnibus est scientia, fidelibus. [10 1Kb] , [11 1Kb] Quidam autem cum conscientia usque nunc idoli, putantes idolum esse aliquid, quasi idolothytum manducant, et conscientia ipsorum, cum sit infirma, quia concupiscentie cibi non potest resistere, polluitur. Non debemus 61 edere idolothyta. Esca autem nos non commendat Deo, imo abominabiles facit. [12 1Kb] , [13 1Kb] Neque enim  si manducauerimus, [14 1Kb] abundabimus, proficuum habebimus, neque, si non manducauerimus, deficiemus. [15 1Kb] uidete autem, licet, inquit, comedere, sed uidete, ne forte hec licentia uestra [16 1Kb] offendiculum fiat infirmis. Si enim quis uiderit eum qui habet scientiam, in idolio recumbentem, nonne conscientia eius, cum sit infirma, edificabitur ad manducandum idolothyta? Et peribit infirmus in tua scientia, frater, quia te, qui sciens es, uidet hoc facere, sed non debet perire per te, propter quem Christus mortuus est? Sic autem peccantes in fratres, comedendo idolothytum, et percutientes conscientiam eorum infirmam, in Christum peccatis. [17 1Kb]  Quapropter si esca scandalizat [17 1Kb] fratrem meum, non manducabo [18 1Kb] carnem in eternum, ne fratrem meum scandalizem.



[COMMENTARIUS.]


CAP. uIII.---1, AMBROS. De his autem. Nunc scientiam locuturus, que sit scientia non statim dicit; sed in subiectis ostendit dicens: Quia nichil est idolum.

2. LANFR. De his autem, id est, omnes scimus quid debeat fieri de immolatitiis idolorum; sed sola scientia non sufficit ad obseruandum quod rectum est; sed potius inflat, si desit caritas, que edificat.

3. AUGUST.  Scientia inflat. Et quidem inflat sola sine caritate, ideo adiunxit: Charitas edificat. Adde ergo scientie caritatem, et utilis erit scientia, non per se, sed per caritatem.

4. LANFR. Si quis autem. Ostendit quid sit scientia  sine caritate, uidelicet quam homo putat se habere a se.

5. Quemadmodum oporteat. Oportet scire hominem quidquid bonum habet a Deo se habere.

6. AUGUST.  Nam et si sunt qui dicantur. Si ergo non nobis; quibus? Audi ex alio psalmo: Quoniam omnes dii gentium demonia.

7. AMBROS. Ex quo omnia. Discreuit nos a ceteris, qui ex illo sunt; non tamen in illo sunt, dum adhuc non credunt.

8. Per quem omnia. Omnia ex Patre quidem, sed per Filium creata sunt; sed cum dicit, et nos per ipsum, reformatos nos per ipsum, per quem creati fueramus, significat in Dei cognitione.

 9. LANFR. Sed non in omnibus. Non omnes, inquit, habent scientiam huius Dei; ideo putant idolis gubernari.

10. Quidam autem. Quidam, inquit, et sciunt quod idolum nichil est, et tamen scienter manducant idolo immolatum.

11. AMBROS. Quidam autem. De plebe enim aliqui  cum ueneratione adhuc simulacri, manducabant de sacrificiis, quasi aliqua illic esset diuinitas.

12. AUGUST.  Neque enim si non manducauerimus. Hoc est dicere, nec illa res me copiosum faciet, nec illa erumnosum.

13. LANFR. Nec enim, etc. Quasi diceret aliquis: fames me talem cibum comedere compellit. Absit! tam parua enim particula singulis distribuitur, ut nec illata satiet, nec ablata esurire compellat. Potest subaudire; deficiemus a bonis operibus, uel abundabimus in bonis operibus.

14. Abundabimus, etc. Non debetis comedere idolothyta; nam neque per hoc acquiretis commodum, quod est neque si manducauerimus, abundabimus,  neque maius euadetis damnum. Quod probat in libro a contrario, ita: Nam si non manducauerimus, periculum non habebimus; quod equipollenter dicit, deficiemus.

15. AMBROS. uidete autem, hoc est: Ne, quia licere uobis edere carnem de sacrificio dicitis, per id quod nichil idolum esse scitis, offensionem generetis fratribus qui nesciunt adhuc quia nichil est idolum.

16. Offendiculum fiat infirmis. Probat quod offendiculum faciet, quia edificauit ad manducandum; peribit autem frater, quod non debetis facere, scilicet eum perire; nam si facietis, in fratres peccatis. Item et percutientes estis conscientiam, quod non debetis; nam ita in Christum peccatis. Ergo non  debetis comedere. Quod est, quapropter si esca scandalizat, etc. Ponit se pro illis, dicens: Non manducabo, quia eum, ut Apostolum suum, debeant imitari.

17. Quapropter si esca scandalizat. Licet, inquit, comedere idolothytum; non tamen debetis, quia offendiculum infirmis fratribus pararetis, ad illud  enim comedendum eos edificaretis, et ita perirent, cum idolum aliquid esse putarent.

18. LANFR. Carnem in eternum. Id est, non solum ab aliis cibis, propter uitandum fratris scandalum abstinerem, sed et carnem, que suauissimus inter omnes cibus est, in eternum dimitterem.



CAPUT IX.


[1 1Kb] Non sum liber? [2 1Kb] Non sum Apostolus? Nonne Christum Iesum Dominum nostrum uidi? Nonne [3 1Kb] opus meum uos estis in Domino? Et si aliis non sum Apostolus, sed tamen uobis sum; nam signaculum 62 iudicium, apostolatus mei uos estis in Domino. [4 1Kb] Mea defensio apud eos qui me interrogant, an Apostolus sim, uos scilicet, quibus predicaui hec est. [5 1Kb] Nunquid  non habemus potestatem manducandi et bibendi? Nunquid [6 1Kb] non habemus potestatem mulierem, sororem, Christianam, circumducendi, sicut et ceteri apostoli, id est Iudas et Iacobus Priscam, et fratres Domini, et Cephas? Aut ego solus et Barnabas non habemus potestatem [7 1Kb] hoc operandi? . Quis militat suis stipendiis unquam? nullus utique. Quis plantat uineam, et de fructu eius non edit? nullus. Quis pascit gregem, et de lacte gregis non manducat? Nemo. Nunquid, secundum hominem, humanam consuetudinem, uel me dico? An et lex hec non dicit? Scriptum est enim in lege Moysi: Non alligabis os boui, qui comedat de trituraturis suis, trituranti, predicatori. Nunquid de bobus, in hoc precepto, cura est Deo? [8 1Kb] An propter nos utique hoc dicit? Nam propter nos scripta sunt. Quoniam debet in spe, cum spe terreni stipendii, qui arat, arare; et qui triturat, in spe fructus percipiendi. Si nos, id est, a minori, uobis spiritualia predicando seminauimus, magnum est  si nos carnalia uestra, stipendia, metamus? Non utique.  Si alii potestatis uestre, pseudoapostoli, participes sunt, si alii acceperunt a uobis secundum quod potuistis dare, quare ergo non potius nos? [9 1Kb] Sed non usi sumus hac potestate, sed omnia sustinemus, [10 1Kb] ne quod offendiculum demus Euangelio Christi. Fortassis enim Euangelium Christi minus libenter audirent, si ab eis aliquid acciperet. Nescitis  quoniam qui in sacrario templi Iudeorum operantur, que de sacrario sunt, de sacrificio scilicet, edunt, et qui altari deseruiunt, [11 1Kb] cum altari participant? Ita, ergo similiter, et Dominus ordinauit iis qui Euangelium annuntiant de Euangelio uiuere. Ego autem nullo horum usus sum. Non autem scripsi hec ut, ut quid a uobis accipere uelim, ita fiant in  me; 63 [12 2Kb] , [13 1Kb] , bonum est enim mihi magis mori [14 1Kb] quam ut gloriam meam quis euacuet. Nam si euangelizauero, propter sumptum, [15 1Kb] non est mihi gloria; necessitas enim famis mihi incumbit: [16 1Kb] , [17 1Kb] ue enim mihi est si non euangelizauero! Si enim uolens sine sumptu, id est, gratis hoc ago, mercedem habeo: gloria est mihi. Si autem inuitus, id est, pro stipiendio, dispensatio mihi credita est. Quam si inuitus facero, uiderit ipse quid de me agat. Que est ergo merces mea? In quo ergo merces constituta est. In hoc scilicet, ut Euangelium predicans, sine sumptu, ab auditoribus accepto, ponam Euangelium, ut non abutar potestate mea in Euangelio. Nam [18 1Kb] cum liber essem ex omnibus, omnium me seruum feci, moribus omnium concordans, ut plures lucrifacerem. [19 1Kb] [20 1Kb] Et factus sum Iudeis tamquam Iudeus, ut Iudeos lucrarer, [21 1Kb] , [22 1Kb] iis qui sub lege sunt, Samaritanos dicit, qui legi Moysi, non prophetis obaudiunt, quasi sub lege essem , ut eos qui sub ege erant lucrifacerem: iis qui sine lege 64 erant, genti ibus, tanquam sine lege essem  ut lucrifacerem eos qui sine lege erant. [23 1Kb] , [24 1Kb] Factus sum infirmis infirmus, condescendendo illis, ut infirmos lucrifacerem. Omnibus omnia factus sum, ut omnes facerem saluos. Omnia autem, ergo, facio propter  Euangelium, ut particeps eius, id est, euangelice recompensationis, efficiar. [25 1Kb] Nescitis quod ii [26 1Kb] qui in stadio currunt, omnes quidem currunt, sed unus accipit brauium! Sic currite ut comprehendatis . Omnis autem  qui in agone contendit quod ut comprehendatis, debetis abstinere ab omnibus a nociuis se abstinet  et illi quidem abstinent ut corruptibilem coronam accipiant; nos autem incorruptam. Ego igitur sic curro, ut incorruptam coronam accipiam, non quasi in incertum; sic pugno, non quasi erem uerberans, id est in uacuum, [27 1Kb] sed castigo corpus meum et in seruitutem redigo, ne forte, cum aliis predicauerim, ipse reprobus efficiar.



[COMMENTARIUS.]


CAP. IX.---1. LANFR. Non sum liber? Et si, inquit, liceat uobis idolothyta edere, non tamen debetis, sicut ego, etsi liceret; non tamen a uobis, cum predicarem, stipendia accepi. Hoc Apostolum uelle sequentia declarant.

2. Non sum Apostolus? Commendat auctoritatem suam, quia a se superius argumentum sumpsit.

3. Opus meum. Per hoc, inquit, probatur quia Apostolus et magister uester sum, quia uos discipuli  mei estis in fide Christi.

4. Mea defensio. Quidam dicebant eum non esse Apostolum, eo quod Dominum non uidisset, et nullam gentem ad Dominum conuertisset. Aduersus calumniam eorum hanc defensionem opponebat, dicens se et Dominum uidisse et Corinthios conuertisse.

5. AUGUST. . Nunquid non habemus. Ostendit sibi licere quod ceteris apostolis, id est, ut non operetur manibus suis; sed ex Euangelio uiuat, sicut Dominus eis constituit. Quod in consequentibus apertissime demonstrauit. Ad hoc enim fideles mulieres, habentes terrenam substantiam, ibant cum eis et ministrabant  eis de terrena substantia sua, ut nullius indigerent horum que ad necessarium huius uite pertinent.

6. . Non habemus potestatem. In Euangelio enim scriptum est: Et factum est deinceps, et ipse iter faciebat per ciuitatem et castella, predicans et euangelizans regnum Dei, et duodecim cum illo, et mulieres que erant curate a spiritibus malignis et infirmitatibus, Maria, que uocatur Magdalene, de qua demonia septem eiecerat Dominus iehsu Christus, Ioanna uxor Chuse procuratoris Herodis, et Susanna, et alie multe que ministrabant ei de facultatibus suis.

7. AMBROS. Hoc operandi. Pro accipiendi, operandi, ait, ut honestius loqueretur.

 8. LANFR. An propter nos, etc. Ostendit hoc dictum esse de predicatoribus, aut enim de illis aut de bobus, sed de bobus non; non enim est cura Deo de his; ergo dictum est de predicatoribus.

9. AUGUST. Sed non usi sumus. Qua potestate dicit se non usum, nisi quam habebat in eos a Domino acceptam, ut eorum carnalia meteret, ad uictum huius uite, que in carne agitur.

10. LANFR. Ne quod offendiculum, id est, impedimentum. Fortasse enim Euangelium Christi minus libenter audirent, si ab eis aliquid acciperet.

11. Cum altari participantur. Pars enim super altare comburebatur, et pars ministris altaris in cibos seruabatur.

 12. AUGUST. . Bonum est enim mihi. Hoc dixit, quia iam statuerat, propter quosdam occasionem querentes, manibus suis uictum transigere. Si enim euangelizauero, inquit, non est mihi gloria, id est, si euangelizauero ita ut [al., ut ista] fiant in me, id est, si propterea euangelizauero, ut ad illam [al., illa] perueniam, et finem Euangelii in cibo, et potu et uestitu collocauero. Sed quare non est ei gloria? Necessitas enim incumbit, id est, ut ideo euangelizem, quia unde uiuam non habeo; aut ut acquiram temporalem fructum, de predicatione eternorum. Si enim iam necessitas erit in Euangelio, non uoluntas. ue enim, inquit, mihi, si non euangelizauero! Sed quomodo euangelizare debet? Scilicet ut in  ipso Euangelio, in regno Dei ponat mercedem. Ita enim potest, non coactus euangelizare, sed uolens. Si enim uolens, inquit, hoc facio, mercedem habeo. Si autem inuitus, dispensatio mihi credita est, id est, si coactus inopia earum rerum que temporali uite sunt necessarie predico Euangelium, alii per me habebunt mercedem Euangelii, qui Euangelium, me predicante, diligent.

13. LANFR. Bonum est enim mihi. Ratio cur nolit stipendia dari sibi. Periret enim gratia sua, que ex gratuita predicatione procedit; que cum remunerata conuenire non posset.

14. Quam ut gloriam meam, etc. Non ideo, inquit, euangelizaui ut quid a uobis accipere uelim. Nam si propter hoc euangelizauero, non mihi gloria, id  est, moriar eternaliter. Nam malum est mori temporaliter, sed minus malum quam eternaliter mori; et hoc est quod dicit equipollenter: Bonum est enim mihi magis mori.

15. Non est mihi gloria. Gloria hec a uoluntate procedit, longe igitur a necessitate.

16. ue enim mihi est! Exponit de qua necessitate dicat. Est enim alia necessitas, que in rerum immutabilitate consistit.

17. ue enim mihi est, si! etc. Non est inquit mihi gloria, si propter sumptum predicem, quia propter necessitatem uitandam hoc facio, nam propter ue,  id est, famis periculum uitandum. Probat uero in libro quia, si predicet, famis periculum uitabit; ue enim, id est, famis periculum incurret, si non euangelizauerit.

18. Cum liber essem. Quasi diceret: Qui maius feci, id quod minus est, negligere non debeo. Maius enim seruum se omnibus facere quam sumptum ab auditoribus non accipere. Liberum autem se fuisse dicit ex omnibus, quia, sub nullius iugo, nulli quidquam debebat.

19. AUGUST. . Et factus sum Iudeas, id est, ut eo modo subueniret, et carnali Iudeo, uel pagano, quomodo sibi ipsi, si hoc esset, subueniri uoluisset. Portans utique eorum infirmitatem in compassionis similitudine, non fallens  in mendacii fictione.

20. AMBROS. Et factus sum Iudeus. Quia propter scandalum illorum circumcidit Timotheum, et purificatus ascendit templum, et consentit legem et prophetas esse a Deo, et de illis ostendit Christum hunc esse qui promissus est, ut assensus eius haberet effectum.

21. Iis qui sub lege. Hi Samaritani noscuntur. Legem enim solam accipiunt, id est, libros Moysi, et sunt ex sanguine Persarum, quos rex Assyriorum, sublatis filiis Isrel, in captiuitatem posuit, ad incolenda loca Samarie.

22. Iis qui sine lege. Asserit enim illis, id est, gentibus, iusta physicam rationem, mundum factum a Deo; et ab ipso nos originem habere. Ita enim ait  in Actibus apostolorum: Sic quidam ex uobis dixerunt: Ipsius et genus sumus.

23. Factus sum infirmus, id est, factus sum infirmus propter infirmos, dum propter fratres a licitis abstinet, ne illis scandalum generet.

24. AUGUST. Factus sum infirmus. Eo ipso factus infirmus quo potestate sua uti uoluit, tam misericordi scilicet affectu inductus ut cogitaret quemadmodum secum agi uellet, si et ipse ita infirmaretur ut posset de illis per quos sibi Euangelium predicaretur, si eos uideret, sumptus accipere, quasi mercimoniorum nundinas suspicari.

 25. LANFR. Nescitis quod hi. Monet eos non ita currere debere, sicut qui in stadio currunt. Omnes enim currunt, sed unus accipit brauium. Fideles autem, si bene cucurrerint, omnes coronabuntur.

26. Qui in stadio currunt. Ego, inquit, factus omnia omnibus, sic curro predicando, ut comprehendam brauium Euangelii, et uos sic currite ut comprehendatis, scitis enim quia omnes qui ita currunt accipiunt.

27. Sed castigo corpus meum. Exemplum ponit, ne Christiani, propter solam fidem, nisi bene operentur et a peccatis abstineant, saluos se fore confidant.



CAPUT X.


[1 1Kb] Nolo enim uos ignorare fratres, [2 1Kb] quoniam patres nostri [3 1Kb] omnes sub nube fuerunt, et omnes mare transierunt, et omnes in Moyse, 65 in ducatu Moysi baptisati sunt in nube et in mari, [4 1Kb] et omnes eamdem. [5 1Kb] escam, idem illorum cibus, qui noster, non specie. sed significatione manna, spiritalem, aliquid significantem, manducauerunt, et omnes eumdem potum spiritalem biberunt; [6 1Kb]  [8 1Kb] . Sed non in pluribus eorum beneplacitum est Deo; nam prostrati sunt in deserto. Hec autem in figura facta sunt nostri, ut non simus concupiscentes malorum, sicut et illi concupierunt. Sicut enim illi periremus. Neque idololatre efficiamini, sicut quidam ex ipsis, quemadmodum scriptum est in Exodo, XXXII: Sedit populus manducare et bibere, et surrexerunt ludere, coram idolo scilicet. Neque fornicemur, discedendo a cultu diuino, sicut quidam ex ipsis fornicati sunt, cum filiabus Moabitarum, et ceciderunt una die uiginti tria millia, et nos similiter. Neque tentemus Christum;  sicut quidam eorum tentauerunt, dicentes: Nunquid et panem poterit dare aut parare mensam populo suo? et a serpentibus perierunt. Neque murmuraueritis, sicut quidam eorum, propter aquam, murmurauerunt, et perierunt ab angelo exterminatore. Hec autem omnia ideo dixi quia in figura contingebant illis; scripta sunt autem, ergo, ad correptionem nostram, in quos fines seculorum  deuenerunt. Itaque qui se existimat stare,  uideat ne cadat. [9 1Kb] , [10 1Kb] Tentatio uos non apprehendat, ne, ut illi, pareatis, nisi humana, de cibo, potu, ceterisque talibus. [11 1Kb] Fidelis autem Deus est, qui non patietur uos tentari  supra id quod potestis sustinere; sed faciet etiam cum tentatione [12 1Kb] prouentum, subsidium, ut possitis sustinere. [13 1Kb] Propter quod, quia ceciderunt ex ipsis 23. millia, karissimi mihi, fugite ab idolorum cultura, ut prudentibus loquor sequentia, uos ipsi iudicate quod dico. [14 1Kb] Calix benedictionis, cui nos sacerdotes benedicimus, nonne communicatio Sanguinis Christi est, facit nos communicantes sanguini Christi? Et panis, quem frangimus, nonne participatio corporis 66 Domini est? [15 1Kb] Quoniam ut unus panis, est ex multis, unum corpus multi sumus, omnes qui de uno pane participamus. [16 1Kb] uidete Isrel secundum carnem,  Nonne qui edunt hostias, [17 1Kb] participes sunt altaris? Quid ergo? per hoc quod dico tales fieri participes demoniorum. Dico quod idolis immolatum sit aliquid? aut quod idolum sit aliquid? non. Sed dico que immolant gentes, demoniis immolant, et non Deo. Nolo autem uos socios, comedendo idolothyta, fieri demoniorum. . Non potestis calicem Domini bibere, et calicem demoniorum. Non potestis mense Domini participes esse, et mense demoniorum. [18 1Kb] An emulamur Dominum? Nunquid fortiores illo sumus? Omnia mihi licent, potestate liberi arbitrii, sed non omnia expediunt, prosunt. Omnia mihi licent, sed non omnia edificant, prosunt aliis. Nemo quod suum est querat, sed quod alterius. Debemus autem querere non solum nostra, sed etiam fratrum commoda. Omne,  quod in macello uenit, manducate, [19 1Kb] nichil interrogantes propter conscientiam,  Domini, inquit, omne quod in macello uenit, terra enim et omnis plenitudo eius, sua est, ut ait Psalmista: [20 1Kb] Domini est terra, et plenitudo eius. Si quis ad cenam uocat uos infidelium, non credentium, et uultis ire; omne quod uobis apponitur manducate, nichil interrogantes  propter conscientiam, prebentis cenam. Si quis autem dixerit; Hoc immolatum est idolis; nolite manducare, propter illum qui indicauit, et propter conscientiam; conscientiam autem dico, non tuam, sed alterius, hec aspicientis. [21 1Kb] , [22 1Kb] Ut quid enim  67 libertas mea iudicatur ab aliena conscientia? Si ego [23 1Kb] , [24 1Kb] cum gratia participo, quid blasphemor pro eo quod gratias ago? Siue ergo manducatis , siue bibitis, siue aliud quid facitis, [25 1Kb] omnia in gloriam, ad laudem Dei facite, facere debetis, [26 1Kb] sine offensione, id est placentes, estote debetis esse Iudeis, [27 1Kb] et gentibus [28 1Kb] et Ecclesiis Dei, sicut et ego per omnia omnibus placeo, non querens quod mihi tantum utile est, sed quod est utile multis, ut salui fiant.



[COMMENTARIUS.]


CAP. X.---1. LANFR. Nolo enim uos, etc. Obiectio: Nullus baptizatus reprobabitur; quod probat per  patres in mari Rubro baptizatos conformatione, qui, quia bene non operati sunt, in deserto perierunt.

2. Quoniam patres, etc. Exemplum hoc ponit, ne Christiani propter solam fidem, baptismum, et cetera sacramenta, nisi bene operentur, etsi a peccatis abstineant, saluos se esse confidant.

3. AUGUST. . Omnes sub nube. Columna, quia rectus et firmus, et fulciens infirmitatem nostram, per noctem lucens; per diem non lucens, ut qui non uident, uideant, et qui uident, ceci fiant. Rubet et mare Rubrum; baptismus utique sanguine Christi consecratus, hostes a tergo sequentes, moriuntur peccata preterita; ducitur populus per desertum. Baptizati nondum omnes perfruentes patria promissa, sed quod non  uident sperando, et per patientiam exspectando tanquam in deserto sint.

 4. LANFR. Omnes eamdem escam, id est, qualem rectores, talem et qui regebantur, uidelicet manna,

5. Escam spiritalem, id est, spiritualem intelligentiam habentem, scilicet corporis Christi.

6. AUGUST. Quest. super uetus Test., super Num., lib. Iu, quest. 35, tom. Iu. Bibebant autem. Significata est ergo de Christo profluens gratia spiritualis, quia interior sitis irrigaretur. Sed quod uirga [addc. petra] percutitur, crux Christi figuratur. Ligno enim accedente ad petram, gratia ista manauit. Et quod bis percutitur, euidentius significat crucem. Duo quippe ligna sunt crux.

7. LANFR. Consequente eos. Non reuera petra sequebatur exercitum; sed aqua fluens de petra. Spiritualem autem eam uocat, quia spiritualem intelligentiam  in se continebat Christum.

8. Sed non in pluribus. Quasi diceret: sacramenta erant eadem, sed uita diuersa; atque ideo alii placuere, et alii non.

9. AUGUST. . Tentatio uos. Homines enim sumus. Unde aliud sapere quam se res habet, humana tentatio est. Nimis autem amando sententiam suam, uel inuidendo melioribus, usque ad precipiende [al., precidende] communionis, uel condendi schismatis uel heresis sacrilegium peruenire, diabolica presumptio est.

10. LANFR. Tentatio uos. Humana tentatio est de cibo, de potu, de somno et ceteris quibus humana  infirmitas carere non potest.

11. Fidelis autem, id est, faciet quod promisit.  Promisit enim in multis Scripturarum suarum locis se fideles suos non deserturum.

12. Prouentum, id est, cum tentatio uenerit, faciet etiam prouenire.

13. Propter quod karissimi, id est, quia sola sacramenta illos saluare non poterant. Et qui stat, uidere debet ne cadat.

14. Calix benedictionis. Summa totius sententie hec est: quia corpus Domini comedens, et sanguinem eius bibens, idolis immolata contingere et comedere non debet; nam idolorum particeps fieret; quod probat: Qui enim bibit calicem Domini, et comedit panem, id est corpus eius, particeps est ipsius.

15. Quoniam unus panis. Exponit modum et causam,  quo et qua calix benedictionis et panis qui frangitur fiant accipienti caro et sanguis Christi. Per unitatem enim panis et unitatem corporis, caritatem oportet intelligi; que si desit, iudicium sibi sumunt qui sumunt. Typice, dum unus panis, et unum corpus, Ecclesia dicitur Christi, pro te uidelicet, quia sicut unus panis ex multis granis, et unum corpus membris componitur; sic Ecclesia Christi ex multis fidelibus, caritate connectente.

16. uidete Isrel secundum carnem. Similitudo est, ad intelligendum quod superius dictum est, carnem, id est, carnalis legis precepta seruantem.

17. Participes sunt altaris. Sic qui edunt carnem Christi, et sanguinem eius bibunt, participes eius sunt.

18. An emulamur Dominum? Ad iracundiam prouocamus, idolothyta comedentes; quod non decet,  quia ipse nos puniret. Est enim nobis fortior; et nos non sumus fortiores, nec equales.

19. Nihil interrogantes. Quasi aliquis diceret: si interrogaueritis, et uobis responsum fuerit, quod idolis sit immolatum, conscientia auditoris roborabitur ad credendum quod aliquid sit idolum.

20. Domini est terra. Causam reddit cur dixerit superius, omne quod in macellum uenit manduca.

21. AMBROS. Ut quid enim libertas? Hoc dicit, quia cum ab idoli deuotione conscientia sit libera, quid opus est ut putetur quia uenerationis causa edat idolis immolata?

22. LANFRANCUS. Ut quid enim libertas. Libertas Christianorum est omnibus cibis cum gratiarum actione posse uti. Sed hec libertas ab aliena conscientia  iudicatura, reprehensibilis et damnanda ostenditur, quando occasione ipsius libertatis, aliquid facimus, unde, uidentes nos, aliquid impium et sacrilegum de nobis suspicari coguntur.

23. Si ego cum gratia. Quasi diceret: Et si libertate Christiane religionis, cum gratiarum actione participare possum etiam idolis immolata, sciens idolum nichil esse et bonis creaturis Dei nichil mali ex illa immolatione accedere, et illis tantum esse peccatum, qui pro reuerentia ipsius idoli comedunt idolo immolatum. Stultum enim est pro ipsa gratiarum actione cadere in blasphemiam, et uituperationem imperitorum hominum putantium me idolum aliquid magnum existimare, quoniam me uident immolatitium cum gratiarum actione comedere.

24. AMBROS. Si ego cum gratia. Si ego gratie Dei communico, quia in ipsius nomine edo, quid opus  est hec arbitrari aliquem quia ego idolo deuotus sim, dum non horreo que oblata sunt idolo?

25. Omnia in gloria Dei. In gloria Dei aliquid fit, cum in actibus et conuersatione Christiani Deus laudatur.

26. Sine offensione. Offensio Iudeis fit, cum idola, que illi abominantur, Christianos, qui legem et prophetas accipiunt, uident non horrere.

27. Et gentibus. Grecis uero, id est gentilibus, hec est offensio, si in eo in quo sunt, non solum non arguantur, sed et promptiores fiant, dum non uitant uota idolorum.

28. Ecclesiis Dei. Ecclesie Dei fit offendiculum, quando quosdam ex numero suo uidet his que inimica sunt Deo adherere.



CAPUT XI.


Ergo quia quod uobis et multis utile est quero, imitatores mei estote, sicut et ego Christi. [1 1Kb] Laudo autem uos, fratres , quod per omnia mei memores estis, et sicut tradidi uobis, precepta mea tenetis. uolo autem uos scire quod omnis uiri [2 1Kb] caput Christus est; caput autem mulieris, uir; caput uero Christi, Deus. [3 1Kb] , [4 1Kb] Omnis uir orans aut futura prophetans uelato capite, [5 1Kb] deturpat caput suum. Omnis autem mulier orans aut prophetans non uelato capite, deturpat [caput] suum; unum enim est, 68 orare non uelato capite, ac si decaluetur . Nam si non uelatur mulier, tondeatur, aut, inquit, uelari debet aut tonderi; non autem hoc, illud igitur. Si uero turpe est mulieri tonderi aut decaluari, uelet caput. uir quidem non debet uelare caput suum, quoniam [6 1Kb] , [7 1Kb] imago et gloria Dei est, mulier autem gloria uiri est. Remouet. Non enim uir, id est, Adam, ex muliere, id est, Eua est, sed mulier ex uiro , alia ratio quomodo mulier gloria est uiri. Etenim non est creatus uir propter mulierem , sed [8 1Kb] mulier propter uirum. Ideo debet [9 1Kb] mulier potestatem habere supra caput suum. [10 1Kb] Propter angelos, predicatores, uel angelorum presentiam. [11 1Kb] uerumtamen neque uir sine muliere, neque mulier sine uiro, in Domino, id est, in Domini operatione. Nam sicut mulier de uiro, ita et hodie uir per mulierem; [12 1Kb] omnia autem, et uir, et mulier ex Deo. uos ipsi iudicate; decet mulierem non uelatam capite orare Deum? Nec ipsa natura, naturalis ratio, docet uos  eam orare non uetata, quod uir quidem si comam nutriat, ignominia est illi; mulier uero si comam nutriat gloria est illi;  quoniam capilli pro uelamine ei dati sunt? si quis autem uidetur contentiosus esse:  nos talem consuetudinem non habemus, neque Ecclesia Dei. [13 1Kb] Hoc autem precipio ; non laudans quod non in melius, id est, bonum, sed in deterius, id est, malum conuenitis, ad commemorationem Dominice cene. Primum enim dico quia quidem conuenientibus uobis in Ecclesiam, audio scissuras inter uos  esse et ex parte credo esse scissuras. Nam Scriptura dicit: Oportet et hereses esse, ut et qui probati sunt, manifesti fiant in uobis. 69 [14 1Kb] , [15 1Kb] Conuenientibus ergo uobis in unum, iam non est [16 1Kb] . Dominicam cenam manducare, non est enim communis, ut Dominica cena fuit. [17 1Kb] Unusquisque enim suam cenam presumit, anticipat, non exspectans alios, ad manducandum. Et alius quidem pauper esurit, alius autem diues ebrius est. Nunquid domos non habetis ad manducandum et bibendum? aut ecclesiam Dei contemnitis, [satius enim esset domi comedere quam in ecclesia ante horam cene] et confunditis eos, uerecundiam facitis eis qui non habent? Quid dicam uobis? [18 1Kb] Laudo uos? In hoc non laudo, quia non obseruatis ea que accepi a Domino de commendatione cene. Ego enim accepi a Domino quod et tradidi uobis, scilicet ut cena equaliter distribueretur inter uos, quoniam Dominus iehsu in qua nocte tradebatur, accepit panem, et gratias agens fregit, et dixit: Accipite et manducate; hoc est corpus meum, quod pro uobis tradetur; hoc facite, id est, hoc corpus consecratione facite in meam commemorationem. Similiter et calicem, postquam cenauit, dicens: [19 1Kb] Hic calix nouum testamentum est in meo sanguine; hoc facite, quotiescunque bibetis, in meam commemorationem. Exponit in quam Christi commemorationem. [20 1Kb] Quotiescunque enim manducabitis panem hunc, et calicem bibetis [21 1Kb] mortem Domini iam factam annuntiabitis, [22 1Kb] donec ueniat Dominus ad iudicium. [23 1Kb] Itaque quicunque manducauerit panem 70 hunc, uel biberit calicem Domini indigne, [24 1Kb] reus erit corporis et sanguinis Domini. Probet autem, probum faciat seipsum homo, et sic probatus de pane illo edat et de calice bibat. Qui enim manducat et bibit indigne, iudicium damnationem  sibi manducat et bibit, [25 1Kb] non diiudicans corpus Domini, non discernens corpus Domini a ceteris cibis ueneratione singulari. Ideo, quia indigne sumitur, inter uos multi infirmi, et imbecilles sunt, et dormiunt moriuntur multi. [26 1Kb] Quod si nosmetipsos diiudicaremus, intelligeremus et peniteremus, non utique diiudicaremur, damnaremur. Dum iudicamur autem, a Domino corripimur, punimur in hoc seculo, ut non cum hoc mundo damnemur. Itaque, fratres mei, quoniam malum est unumquemque presumere cenam, cum conuenitis ad manducandum, inuicem exspectate. [27 1Kb] Si quis esurit, domi manducet, ut non in iudicium conueniatis. Cetera autem, cum uenero, disponam.



COMMENTARIUS.]


CAP. XI.---1. AMBROS. Laudo uos. Non hoc confirmat, sed succenset eis; quia cum esset Apostolus eorum, immemores erant traditionum eius.

2. Caput uero Christi. Aliter caput uiri Christus est; et aliter uir mulieris; et aliter Deus Christi. Deus Christi, quia ab ipso genitus est. Mulieris uir, quia ex eius costa, Dei uirtute formata est. Christus uiri, quia per ipsum creatus est.

3. Omnis uir orans, Orare dicit deprecari, prophetare, aduentum Domini fore, uoce Symboli post orationem effari.

4. LANFR. Omnis uir orans, etc. Transit ad hoc remouendum quod apud Corinthios uiri uelato, et mulieres orabant in ecclesia capite non uelato, tanquam mulieres uiris non debeant subdi. Quia ille  subdi debent, et uiri non uelato, et mulieres debent orare uelato capite.

5. Deturpat caput suum. Mulier inquit, debet orare uelato capite; aliter enim deturpat [caput] suum, par enim facit ac si decaluetur.

6. AUGUST.  Imago et  gloria est Dei. Credo illud esse in natura humane mentis mulierem cum uiro suo, imaginem Dei esse, [ad., ut una] imago sit tota illa substantia. Cum autem ad adiutorium distribuitur, quod ad eam solam attinet, non est imago Dei. Quod autem ad uirum solum attinet, imago Dei est, tam plena atque integra ut [al., quam] in unum coniuncta muliere.

7. LANFR. Imago Dei, etc. uir principaliter ad ad imaginem Dei creatus est. Mulier e costa uiri postea formata est; atque uir discoopertum caput debet habere.

8. Mulier. Est et mulier gloria Dei, a quo et ad quem glorificandum creata est, sed et secundo loco; principaliter enim uir.

9. AMBROS. Mulier potestatem habere, etc. Mulier  in ecclesia, propter reuerentiam episcopalem, non habeat caput liberum, sed uelamine tectum; nec habeat potestatem loquendi, quia episcopus personam Christi habet. Quasi ergo ante iudicem, sic ergo ante episcopum, qui est uicarius Dei, propter reatus originem subiecta debet uideri.

10. LANFR. Propter angelos. Angelos uocat predicatores, qui in altiori loco consistebant, cum predicarent, propter hos dicit mulieres uelare caput suum; quia sparsis crinibus facilius aspicientes ad luxuriam irritarent.

11. uerumtamen. Quamuis primus homo non sit ex muliere, sed mulier ex ipso: in subsequenti tamen procreatione, non est hoc. Omnis enim uir postea procreatus est ex muliere, et mulier ex uiro.  In Domino autem procreati, id est in creatione Domini in qua alter sine altero non creatur.

12. AMBROS. Omnia autem ex Deo. Ut neque mulier subiectionis sue causa contristatur, neque uir exaltatus superbiret.

 13. AUGUST.  Hoc autem precipio. Hoc autem precipio, ut scilicet non disserentis solertia requiratur, sed percipientis auctoritas attendatur.

14. AMBROS. Conuenientibus uobis. Hos notat, qui sic in ecclesiam conueniebant, ut, munera sua offerentes, aduenientibus presbyteris, totum sibi, qui obtulerat, uindicaret. Dissentiones enim inter eos pseudoapostoli seminauerant, ita ut oblationes suas zelarentur, cum una eademque prece omnium oblationes benedicerentur, ut qui, ut assolet fieri, non obtulerant, aut unde offerrent non habebant, pudore correcti confunderentur, non sumentes partem.

15. LANFR. Conuenientibus. Consuetudinem antea habebant certis temporibus ad ecclesiam conuenire,  et, prout cuique facultas erat, cibum et potum illuc deferre, et simul omnes et pauperes et diuites participare; et hoc uocabant Dominicam cenam, quia in memoriam Dominice cene, hoc fiebat. uerum hec consuetudo deprauata erat; diuites enim suas cenas anticipantes, comedebant. Pauperes uero parum habentes in conspectu eorum comedere erubescebant. Hoc redarguit Apostolus, et dicit melius esse illis, si apud domos suas manducent et bibant, quam in contemptum ecclesie, et confusionem pauperum conueniant.

16. AUGUST.  Dominicam cenam. Ipsam acceptionem eucaristie Dominicam cenam uocat.

17.  Unusquisque. Neque enim quia  post cibos Dominus dedit, propterea pransi aut cenati  fratres ad illud sacramentum accipiendum conuenire debent; aut sicut faciebant quos Apostolus arguit, et commendat [al., emendat] mensis suis ista miscere.

18. LANFR. Laudo uos. Non laudo uos in hoc quod non communiter sumitis. Nam rei estis corporis et sanguis Domini; ea enim indigne sumitis. Si ipse panis, et calix quem sumitis, est sanguis et corpus Christi, tunc indigne sumitis corpus et sanguinem Christi; atqui illud est. Nam Dominus dixit quando tradebatur: Ego enim accepi a Domino, et acceptum tradidi uobis.

19. Hic calix nouum, etc. Ordo. Hic calix nouo sanguine est nouum testamentum, id est, per meum sanguinem confirmatur nouum testamentum, quia  testamentum in mortuis confirmatur. uel per hunc habetis nouam promissionem, id est, plenam remissionem peccatorum.

20. Quotiescunque. Exponit, inquam, Domini commemorationem, mortis uidelicet.

21. Mortem Domini annuntiabitis. In Sacramento corporis Christi, mors eius annuntiatur, quia in memoriam mortis eius quotidie a fidelibus celebratur.

22. Donec ueniat. Ad iudicium ueniat; ideo dicit quia sacrificium hoc non mutabitur usque in finem seculi, sicut sacramenta Iudeorum mutata sunt.

23. Itaque quicunque. Hoc ex superius dictis Redemptoris uerbis colligitur: Hoc est corpus meum. Et: In meo sanguine.

24. AMBROS. Reus erit corporis. Quid est reos esse,  nisi penas mortis dare Domini?

 25. LANFR. Non diiudicans corpus Domini, id est, non intelligentes corpus Domini in damnationem sumi ab indignis.

26. AMBROS. Quod si nosmetipsos. Hoc dicit, quia si nosmetipsi errores nostros corrigeremus, non a Domino iudicaremur; et, quia, corripimur, tamen pro nobis est, ut timore ipso emendemur.

27. LANFR. Si quis esurit. Si quis, inquit, statutum, cogente fame, comedendi terminum, non potest exspectare domi sue, potius manducet; per horam  cenandi anticipet.



CAPUT XII.


[1 1Kb] De spiritualibus autem, que superius dixi; uel potius que in sequenti dicam, nolo uos ignorare, fratres. Scitis quoniam, cum gentes essetis, gentiliter uiuentes essetis, ad simulacra muta prout ducebamini, ut placuit sacerdotibus, euntes eratis, uel ibatis. [2 1Kb] Ideo quia gentilitati obedistis, notum uobis facio,  quod nemo in Spiritu, per Spiritum, Dei loquens, dicit anathema Iesu, Christum separatum a Patre anathema Iesu dicere est, uel Deum non esse, uel ex Deo non esse ipsum, putare, [3 1Kb] , [4 1Kb] . Et nemo potest dicere,  Dominus iehsu, Dominum Iesum esse, nisi in Spiritu sancto, nisi per Spiritum sanctum. Diuisiones uero gratiarum sunt, idem autem Spiritus, diuersa quidem sunt Spiritus sancti dona, sed spiritus idem. Monstrat in partibus, quoniam diuersa quidem 71 sunt carismata, Spiritus idem. Et [5 1Kb] diuisiones diuersa opera, ministrationum sunt, idem autem Dominus. Et diuisiones operationum sunt, idem uero Deus, Pater, qui operatur omnia in omnibus. Unicuique autem datur, et tamen unicuique datur, manifestatio, manifesta gratia spiritus, ad utilitatem suam uel proximorum. Alii quidem per eumdem Spiritum datur [6 9Kb] sermo sapientie de diuinis; alii autem sermo scientie, de humilitate Christi secundum eumdem Spiritum; alteri fides, ut sine hesitatione confidat fieri quod precatur, in eodem Spiritu; alii gratia sanitatum, curatio infirmorum in uno Spiritu; alii operatio uirtutum, ressuscitatio mortuorum; ali prophetia, [7 1Kb] alii discretio spirituum, ut sciat discernere que cogitationes a Deo, que mittantur a diabolo; alii genera linguarum, [8 1Kb] alii interpretatio sermonum. [9 1Kb] Hec autem omnia operatur unus atque idem  spiritus, diuidens singulis prout uult, hoc huic, illud illi, alii plus, alii minus. [10 1Kb] Sicut enim corpus unum est, et membra habet multa; [11 1Kb] omnia autem membra corporis, cum sint multa, unum tamen corpus sunt, ita et Christus, id est, caput, et corpus, que est Ecclesia. Nos, inquit, membra Ecclesie unum sumus. Etenim in uno Spiritu omnes nos ut simus in unum corpus baptizati sumus, siue Iudei, siue gentiles, siue serui, siue liberi; et omnes in uno Spiritu potati sumus. Nam et corpus non est unum membrum, sed multa. Licet, inquit, simus unum corpus, non tamen omnes unum membrum; sicut et in corpore. [12 1Kb] Si dixerit pes: 72 quoniam non sum manus, non sum de corpore: num ideo non est de corpore? Etsi quidam in Ecclesia non sint predicatores, non ideo non sunt de Ecclesia; sicut pes, licet non sit manus, non ideo non est de corpore? Et si dixerit auris: quoniam non sum oculus, non sum de corpore: num ideo non est de corpore? Si [13 1Kb] , [14 1Kb] totum corpus oculus; ubi auditus? Si totum auditus; ubi odoratus? a simili. Nunc autem posuit Deus membra, unumquodque eorum in corpore, sicut uoluit. [15 1Kb] Quod si essent omnia unum membrum, ubi corpus? Ergo non sunt omnia corporis unum membrum, sed multa, ut suum sistat corpus; sin essent omnia unum membrum, non subsisteret corpus. Nunc autem multa quidem membra, unum autem corpus, humanum corpus dicit, quod nequit esse, nisi multis membris constet. Non potest autem  [16 1Kb] oculus dicere manui: opera tua non indigeo, aut iterum caput pedibus: non estis mihi necessarii. Sed multo magis que uidentur membra corporis infirmiora, uiliora esse, necessariora sunt: [17 1Kb] et que putamus ignobiliora membra esse corporis,  his honorem abundantiorem, honore uestium, circumdamus [18 1Kb] et que inhonesta sunt nostra, abundantiorem honestatem uestimentorum habent. [19 1Kb] Honesta autem nostra, ut oculi, nares, aures, nullius honoris uestimentorum egent: sed Deus temperauit corpus, ei, cui deerat abundantiorem tribuendo uestimentorum honorem, ut non sit schisma in corpore, sed idipsum pro inuicem sollicita sint membra. Et si quid patitur unum membrum, compatiuntur omnia membra: siue gloriatur unum membrum, congaudent omnia membra. [20 2Kb] uos autem estis corpus  Christi, et [21 1Kb] membra de membro. Et quosdam quidem posuit Deus in Ecclesia: primum apostolos, [22 1Kb] secundo prophetas, [23 1Kb] tertio doctores, episcopos, deinde uirtutes, eos qui miracula faciunt, exinde gratias curationum, eos qui infirmos curant, opitulationes, que in diuersis artibus, officiis, industriis considerantur, [24 1Kb] gubernationes, minorum personarum prelationes, genera linguarum, uariis linguis loquentes, interpretationes sermonum. Nunquid omnes apostoli? quosdam, inquit, posuit apostolos, nam cum aliquos, non omnes posuit apostolos, sic de reliquis. Nunquid omnes prophete? Nunquid omnes doctores? Nunquid omnes uirtutes? Nunquid omnes gratiam habent curationum? Nunquid omnes linguis loquuntur? Nunquid omnes interpretantur? [25 1Kb] Aemulamini autem carismata meliora. Et adhuc excellentiorem  uiam ad beatitudinem uobis demonstrabo.



[COMMENTARIUS.]


CAP. XII.---1. LANFR. De spiritualibus autem. Carnalia, inquit, uobis innotui, id est, idolothyta non comedere, mulieres intectis capitibus non orare. Spiritualia quoque uolo uobis intimare, quibus uos  modo Christiani facti obedietis; quia cum gentiliter uiueretis, ad sacerdotum nutus simulacris obedienter seruiebatis; quod scitis.

2. Ideo notum uobis. Qnasi diceret: Quia in gentilitate etiam ad malum audientes fuistis, credo quod in fide Christi ad bona magis audientes sitis.

3. AUGUST.  Nemo potest dicere. Apostolica uox est. Nemo dicit Dominus iehsu, nisi in Spiritu sancto. Et quis Dominum Iesum, nisi qui diligit [adde, eum], dicit? si eo modo dicit, quo intelligi Apostolus uoluit. Multi enim uoce dicunt, corde autem et factis negant.

4. AMBROS. Nomo potest dicere. Ne hominum fauorem existimarent in regula Christiana, et propter  hoc argui se minime paterentur, sicut in simulacris; ostendit nullum beneficium esse humanum in eo, cum dicitur Dominus iehsu, sed magis donum Dei, qui dignatus est mysterium suum hominibus declarare.

5. Diuisiones ministrationum. Non est diuisa gratia per personas Patris, et Filii, et Spiritus sancti, sed indiscreta unitatis natura, et trium unum opus intelligitur.

6. AUGUST.  Sermo sapientie. Inuenio scriptum esse in libro Iob, eodem sancto loquente: Ecce pietas est sapientia; abstinere autem a malis scientia est. In hac differentia intelligendum est ad contemplationem sapientiam; ad actionem scientiam, pertinere. Pietatem quippe  hoc loco, posuit cultum Dei; que Grece dicitur theosebia (). Nam hoc uerbum habet ista sententia in codicibus Grecis.

7. AUGUST.  Alii discretio. Discretio sane difficillima, cum malignus spiritus, quasi tranquillus agit; ac sine uexatione aliqua corporis, assumpto humano spiritu dicit quod potest. Qando etiam uera dicit, et utilia predicat, transfigurans se in angelum; sicut scriptum est, uelut angelum lucis.

8. LANFR. Alii interpretatio sermonum. Sermones uocat, allegoricas prolationes, seu in dictionibus, seu in orationibus, que in prophetis et Euangeliis ubi fere reperiuntur, quas qui interpretari sciunt, per gratiam sancti Spiritus, illam scientiam habent. Possumus per  sermones, mysticas etiam uisiones intelligere, quales apparuere Pharaoni et Nabuchodonosor. Unde et Ioseph dicit: Eo quod fiat sermo Dei. Et in Daniele legitur: Dic somnium, et interpretationem eius indicabimus. Et rex ait: Sermo recessit a me. Quas interpretari utrique diuino munere collatum est. Ait enim Ioseph: Absque me Deus respondebit prospera Pharaoni. Et Daniel: Ostendisti mihi que rogauimus te; quia sermonem regis aperuisti nobis.

9. AMBROS. Hec autem omnia. Quod superius trium personarum dicit, nunc per unum Spiritum sanctum dirigi [al., agi] profitetur. Ut, quia unius nature sunt, et quod unus operatur, operentur tres.

10. LANFR. Sicut enim corpus unum est. A simili  ostendit quidem unum esse spiritum, et eius dona esse multiplicia, sicut unum est corpus, membra habens multa. Ponit autem Christum, id est, caput, et non corpus que est Ecclesia, pro spiritu quo illa sibi sunt coherentia.

11. AUGUST. . Omnia autem membra. Loquens de membris Christi, hoc est fidelibus, non ait: Sic et membra Christi. Sed hoc totum quod dixit, Christum appellauit. Membra multa, unum corpus Christus; ergo simul omnes nos, cum capite nostro, Christus.

12. AMBROS. Si dixerit pes. Hoc est non posse eum qui infirmus uidetur inter fratres, negare [al., negari] esse de corpore, quia non sum potens.

13. Si totum corpus oculus, id est, si omnes essent  unius operis, quomodo impleretur reliqua necessitas corporis, cum constet multis officiis opus esse ad gubernacula corporis?

14. LANFR. Si totum corpus oculus. Nec debent, inquit, omnes in Ecclesia esse predicatores, quia  non decet totum corpus esse oculus; si enim hoc esset, iam non esset ipsum corpus, quia non esset auditus et cetere partes corporis.

15. AMBROS. Quod si essent omnia unum. Manifestum est quia, si omnes unius fuissent dignitatis, non dicerentur membra, neque corpus: ideo quia [al., ideoque] uariis membrorum officiis corpus gubernatur.

16. Oculus dicere manui, hoc est, non potest potior dicere inferiori: Non mihi opus es.

17. Et que putamus. Despectis uel humilibus exhortatio necessaria est, per quam addatur illis honor, ut fiant utiles.

18. Et que inhonesta sunt. Nam solent succincti uesticula tetrica, pede nudo incedere. Cum ergo  uideantur contemptibiles, magis honori sunt; quia solent uitam habere mundiorem.

19. Honesta autem nostra. Fratribus, in quibus studium peritie et conuersationis uiget, et honestatis nichil est quod a nobis addatur.

20. LANFR. uos autem estis. Coaptat similitudines, quas superius dicit de corpore, ad hoc quod dixit: Corpus unum est, et membra multa. Conuenit hoc quod dicit: uos autem estis corpus Christi, et membra de membro. Ad hoc quod dixit: Nunc autem posuit Deus membra, unumquodque, sicut uoluit. Conuenit quod dixit: Et quosdam quidem posuit in Ecclesia: primum apostolos, secundo prophetas, sicut Agabum, et duas filias Philippi, tertio doctores, etc. Ad hoc quod dixit: Si totum corpus esset oculus,  ubi auditus? Conuenit hoc quod dixit: Nunquid omnes apostoli? Nunquid omnes prophete? Quod sectari debet caritate, uti in fine Epistole si linguis, etc. concordet sic, sectamini igitur caritatem. Omne quod melius est et excellentius aliis sectari  debemus. Charitas autem excellentior est aliis donis Spiritus sancti, quod est excellentiorem uiam, etc. Ergo, etc. Deinde ea sola sufficit ad beatitudinem, alia non sine illa. Quia neque loqui linguis, neque prophetia, neque scientia, neque fides, neque eleemosyna, neque martyrium sufficiunt ad beatitudinem, sine caritate; caritas autem sola sufficit, et hoc est quod dicit: Charitas patiens est, etc. usque ad, nunquam excidit. Nam et scientia et prophetia euacuabuntur: omne enim imperfectum perfecto superueniente, euacuatur: atqui prophetia et scientia sunt imperfecta; ergo euacuabuntur. Quod autem dicit: cum essem paruulus, probat omne imperfectum perfecto superueniente euacuari.

 21. Membra de membro. Se uocat membrum a quo, id est, a cuius predicatione Corinthii, qui erant membra Christi, processerunt, uel Christum, qui Ecclesie caput est.

22. AMBROS. Secundo prophetas. Prophetas intelligimus futura dicentes, et Scripturas reuelantes.

23. Tertio doctores. Doctores dicit, qui litteris et lectionibus pueros imbuebant.

24. Gubernationes. Sunt et gubernatores, qui spiritualibus gubernaculis documento sunt.

25. LANFR. Aemulamini carismata. Corinthii summopere desiderabant gratiam linguarum; sed hortatur eos Apostolus ut meliora carismata desiderent, et maxime gratiam prophetandi.



CAPUT XIII.


Si linguis hominum loquar, et etiam angelorum  caritatem autem non habeam, factus sum uelut es sonans, non proficiens mihi, aut cymbalum tinniens. Et si habuero prophetiam, et nouerim mysteria omnia, et omnem scientiam; et si habuero omnem fidem ita ut montes transferam, de loco ad locum, caritatem autem non habuero, nichil sum. Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nichil mihi prodest. Charitas patiens est, benigna est; caritas non emulatur, non eam felicitas aliena contristat, non agit perperam, [1 1Kb] non inflatur, quia non eam extollit sua felicitas, non est ambitiosa, honoris, uel alienorum, non querit etiam que sua sunt, non irritatur, non cogitat malum, non gaudet super iniquitate; congaudet autem ueritati, equitati; omnia suffert, sufferenda, [2 1Kb] omnia 73-74 credit, credenda, [3 1Kb] omnia sperat, speranda, omnia sustinet, sustinenda. [4 1Kb] , [5 1Kb] Charitas nunquam excidit, id est, cadit, quia in hoc seculo est, et in futuro erit: fides, spes, etc. in hoc seculo tantum, siue [6 1Kb] , prophetie euacuabuntur, siue lingue cessabunt, siue scientia destruetur. [7 1Kb] Ex parte enim cognoscimus, et ex parte prophetamus. [8 1Kb] Cum autem uenerit quod perfectum est, euacuabitur  quod ex parte est . Cum essem paruulus, loquebar ut paruulus, sapiebam ut paruulus, cogitabam ut paruulus. Quando autem factus sum uir, euacuaui, abiieci a me, que erant paruuli. uidemus nunc  per speculum in enigmate: [9 1Kb] tunc autem facie, reuera, ad faciem. Nunc  cognosco ex parte; tunc autem cognoscam, sicut et cognitus sum, tunc perfecte cognoscam Deum, sicut cognitus sum a Deo. Nunc autem, in hac uita tantum manent fides, spes, caritas, tria hec. [10 1Kb] Maior autem horum, diuturnior, nam et in futuro, est caritas.



[COMMENTARIUS.]


CAP. XIII.---1. AUGUST.  Non inflatur, id est, non priuata excellentia letatur; merito ergo non inflatur.

2. (AUGUST.  Omnia credit. Ipsa caritas, que omnia credit, non omni spiritui credit. Ac per hoc, omnia quidem  credit, sed Deo, quia non dictum est; omnibus credit.

3. Omnia sperat. Nam ideo tolerat omnia in presenti uita, quia credit omnia de futura uita. Et suffert omnia que hic immittuntur, quia sperat omnia que ibi promittuntur. Merito ergo nunquam cadit.

4. AUGUST. (In Ioan. Iu, c. 16; expos. in I Ep. Ioan. tract. 9 t. IX. Charitas nunquam. Deus dilectio est; et qui manet, inquit, in dilectione, in Deo manet, et Deus in illo manet. Si tibi domus Dei, esto domus Dei. Mane in Deo, et maneat in te Deus. Manet in te Deus, ut te contineat; manes in Deo, ne cadas. Quia sic de ipsa caritate Apostolus dicit: Charitas nunquam cadit. Quomodo cadit quem continet Deus?

 5. LANFR. Charitas nunquam excidit, id est, cadit, quia et in hoc seculo est, et in futuro. Erit fides et spes in hoc seculo tantum.

6. Prophetie euacuabuntur. In die iudicii et prophetia euacuabitur, et uarietas linguarum cessabit, et scientia siue mundanarum rerum, siue ad quam dispositionem peruenitur, destruetur.

7. Ex parte enim. Quasi diceret: Ideo prophetia euacuabitur et scientia destruetur, quia ex parte sunt; omne autem quod ex parte est, imperfectum est; omne autem quod imperfectum est, euacuabitur.

8. AUGUST.  Cum uenerit quod perfectum. Cum uenerit quod perfectum est, quod ex parte est destruetur, id est, non iam ex parte, sed ex  toto erit, quia fidei et spei, iam res ipsa, non que credatur et speretur, sed que uideatur teneaturque, succedet. Charitas autem que his [al. in his] tribus maior est, non auferatur, sed augeatur, et impleatur [al., augebitur, et implebitur] contemplata  quod credebat, et quod sperabat, indepta.

9. LANFR. Tunc autem cognoscam. Tunc cognoscam perfecte Deum, sicut cognitus sum a Deo, id est, perfecte.

10. Maior autem horum est caritas. Item ostendit meliorem esse caritatem omnibus aliis donis; nam melior est fide, spe et ceteris, est enim diuturnior; unde et a precedentibus principalem concludit questionem, dicens: Ergo, quia melior est omnibus, sectamini caritatem.



CAPUT XIu.


Ergo sectamini, studete ut habeatis caritatem, emulamini spiritalia: desiderate spirituales gratias Spiritus sancti, magis autem, quam ut linguis loquamini, ut prophetetis. Qui enim loquitur lingua, scilicet auditoribus incognita, non hominibus loquitur  sed Deo; nemo enim audit, id est intelligit. [1 1Kb] Spiritu autem 75 [2 1Kb] loquitur mysteria; nam qui prophetat, sibi, et hominibus loquitur ad edificationem,  et exhortationem et consolationem. Qui loquitur lingua, aliis incognita, semetipsum edificat; si tamen intelligat: qui autem prophetat, Ecclesiam Dei edificat. uolo autem omnes uos loqui linguis ; [3 1Kb] magis autem prophetare. Nam maior est, maioris dignitatis, qui prophetat, quam qui loquitur linguis, nisi forte interpretetur, quid dixerit exponit, ut Ecclesia edificationem accipiat. Nunc autem, fratres, si uenero ad uos linguis uobis incognitis loquens, quid uobis prodero, nisi uobis loquar, interpretetur, aut [4 1Kb] in reuelatione, aut [5 1Kb] in scientia, aut [6 1Kb] in prophetia, aut in doctrina? tamen  que sine anima sunt uocem sonum dantia, siue tibia , siue cithara, nisi distinctionem sonituum dederint , quomodo scietur id quod canitur aut quod cytharizatur? nullatenus  Etenim si incertam uocem det tuba, quis parabit se ad bellum? non prodest, nemo enim ad bellum per eam preparatur. Ita  et uos per linguam, nisi interpretando manifestum sermonem dederitis; quomodo scietur id quod dicitur? Eritis enim in era, in uanum, loquentes. [7 1Kb] Tam multa ut puta genera linguarum sunt in hoc mundo, et nichil, nullum genus lingue, sine uoce, uocis proprietate, est. Si ergo  nesciero uirtutem, intelligentiam uocis, ero ei, cui loquor, barbarus, non prodero ei cui loquor, et qui loquitur, mihi barbarus. Sic et uos, quoniam, quandoquidem, emulatores estis spirituum, spiritualium donorum, ad edificationem Ecclesie querite ut donis spiritualibus adeptis abundetis. Et ideo, quia querenda sunt dona que prosunt, qui loquitur lingua, [8 1Kb] oret ut interpretetur. Nam si orem, loquar, lingua, spiritus meus, uox mea, orat, id est, ego nulli prosum, mens autem mea  sine fructu est, id est, sine compunctione, quia non intelligo que lingua loquor. [9 1Kb] Quid ergo est? Quandoquidem non prosum loquens lingua, non interpretans, 76 esse debet quod sequitur scilicet, orabo spiritu, id est, uoce, orabo et mente: ut interpretari sciam, psallam spiritu, id est, uoce, psallam et mente, ut interpreter. Ceterum si benedixeris, benedictionem feceris, spiritu, id est, sola uoce, non intellectu qui, quibus, supplet locum idiote dicendo amen in fine orationis? nemo. Quomodo dicet, amen, super, per, tuam benedictionem? Quoniam, cum, quid dicas, nescit; nam tu quidem bene lingua incognita gratias agis, agendo, sed alter non edificatur, alteri non prodes. Gratias ago Deo meo quod omnium uestrum lingua loquor, nec ideo, inquit, dico ut uobis inuideam, nam Deo gratias omnium linguis loquor. Sed tamen, in Ecclesia uolo, malo, quinque uerba sensu meo loqui, ut intelligam, interpretari ualeam ut et alios instruam, quam decem millia uerborum in lingua incognita. Fratres, [10 1Kb] nolite, pueri, effici sensibus, magis appetendo linguis, quod parum prodest, quam prophetare, quod multum, sed malitia paruuli estote; sensibus autem perfecti estote, non desiderantes genera linguarum. [11 1Kb] In Lege scriptum est: [12 1Kb] Quoniam in aliis linguis, et labiis aliis loquar populo huic, et nec sic exaudient me, dicit Dominus. [13 1Kb] Itaque lingue in signum sunt non fidelibus, sed infidelibus; prophetie autem non infidelibus, sed fidelibus, confert prophetare, et loqui linguis; et ex collatione utriusque prefert prophetiam linguis. Si ergo, autem, conueniat uniuersa Ecclesia in unum, et omnes linguis incognitis loquantur, intrent autem idiote aut infideles: [14 1Kb] nonne dicent quod uos linguis incognitis loquentes insanitis? Et dicent utique. Si autem omnes prophetent, intret autem quis infidelis uel idiota, si negare uult quod dicitur ab eis, conuincitur ab omnibus, diiudicatur, id est, cognoscitur uita eius per prophetiam ab omnibus; occulta enim cordis eius per prophetiam manifesta fiunt, et ita cadens, se humilians, in faciem adorabit Deum, pronuntians quod uere Deus in uobis sit. Quid ergo est, fratres? ergo, fratres, cum tante utilitatis sit prophetia, desideranda est. Monet eos ad fraternam edificationem. Cum in ecclesia conuenitis, si [15 1Kb] unusquisque uestrum  psalmum hic habet, ille doctrinam habet,  apocalypsin, reuelationem, habet, linguam habet; interpretationem habet; omnia ad edificationem 77 proximorum fiant. [16 1Kb] , [17 1Kb] Siue lingua incognita quis loquitur, secundum duos, aut ut multum tres, cum duobus loquatur, aut tribus, non omnibus, et per partes semoti, et unus quod alter lingua loquitur incognita, interpretetur. [18 1Kb] Si autem non fuerit interpres, taceat in ecclesia, coram aliis. [19 1Kb] Sibi autem loquatur, et Deo. Prophete autem duo aut tres dicant , et ceteri diiudicent, audiantur. [20 1Kb] Quod si alii reuelatum fuerit sedenti, prior taceat. Potestis enim hoc modo omnes per singulos prophetare, ut omnes prophetare discant, et omnes exhortentur, admoneantur, et [21 1Kb] spiritus prophetarum prophetis subiecti sunt uel subiectus est. [22 1Kb] Non enim est dissentionis Deus, sed pacis, sicut et in omnibus ecclesiis sanctorum doceo. uiri quidem prophetent, ut dictum. Mulieres autem in ecclesiis taceant; non enim permittitur eis loqui, sed subditas esse, uiris, quod non esset, si predicarent, sicut et [23 1Kb] lex dicit: Si quid autem uolunt discere, domi non in ecclesia uiros suos interrogent. Turpe est enim mulieri loqui in ecclesia. [24 1Kb] An a uobis uerbum Dei processit? ut propter hoc noua ineatis? Aut in uos solos peruenit? Si quis uidetur propheta esse, [25 1Kb] aut spiritualis, cognoscat que scribo uobis , quia Domini sunt mandata. [26 1Kb] [26 1Kb] Si quis autem hec et alia Dei mandata ignorat, uel negligit, [27 1Kb] ignorabitur. 78 Itaque, fratres, emulamini prophetare: quia duplex bonum est: et loqui linguis nolite prohibere. Omnia autem honeste, ut uiri loquantur, mulieres taceant, et secundum ordinem, alter prius, alter posterius, non omnes simul loquantur, fiant in uobis, uel a uobis.



[COMMENTARIUS.]


CAP. XIu.---1. Spiritus autem loquitur, id est, intelligit, sicut in Euangelio: Qui habet aures audiendi audiat, id est, intelligat. Et in Apocalypsi: Qui habet aurem, audiat.

2. Loquitur. In ipsa incognita lingua, Spiritus  sanctus, loquebatur mysteria, id est, allegorica uerba, que nemo intelligebat, nisi qui gratiam interpretandi habebat.

3. Magis autem prophetare. Magis debetis appetere prophetare, quam loqui linguis; nam loqui lingua incognita sibi et aliis, et loqui lingua cognita sibi tantum, tertiam speciem, loqui linguis ut alios docerent, non appetebant ipsi primo unam speciem loqui lingua incognita sibi et aliis. Duplex bonum magis est appetendum quam simplex; prophetare  autem duplex bonum est; loqui uero lingua incognita sibi et aliis, simplex; quod est, qui enim loquitur lingua, simplex bonum est, quia Deo loquitur, Deo tantum, non enim hominibus; non enim intelligitur. Qui uero prophetat, duplex bonum facit; Deo enim loquitur et hominibus. Et de alia specie, que est, qui loquitur lingua sibi tantum cognita, eadem sunt argumenta.

4. In reuelatione. Reuelatio est, qua per Spiritum sanctum, in quocunque tempore, aliquid subito indicatur.

5. In scientia. Scientia est cognitio studio et industria comparata.

6. In prophetia. Prophetia de futuris tantum, doctrina genus omnium.

 7. Tam multa, ut puta. Quasi diceret: Non est mirandum si per linguam datur sermo non manifestus; quia uidelicet multa sunt genera, et nichil illorum est quod non habeat propriam et distinctam a ceteris uocem.

8. Oret ut interpretetur, id est, intelligat ipsam linguam, et sic exponat. Plerumque enim Spiritus loquebatur per os hominis extranea lingua, et tamen homo non intelligebat ipsam linguam, aut in ipsa lingua mysteria prolata.

 9. Quid ergo. Esse debet, si bene. Si uox loquens incognita lingua benedicat Deum, uel cibum, uel aliquid huiusmodi; auditor idiota, id est, audiens et non intelligens, nescit quando debeat respondere amen; aut Deo gratias; nec est qui suppleat locum responsionis eius, id est, qui uice illius respondeat, cum omnes ignorent uerba loquentis.

10. Nolite, pueri, id est, nolite puerilia desideria habere; non considerantes quid utilitatis habeant ea que desideratis.

11. In Lege Legis nomine, prophetiam designat. Est autem hoc testimonium in Isaia, his uerbis: In loquela enim labii, et lingua altera loquitur ad populum. Cui dixit hoc: Requiescere facite lassum al. Cui dixit: Hec est requies mea, reficite lassum: et  hoc est meum refrigerium: et noluerunt audire.

12. Quoniam in aliis. Item probat prophetiam magis esse appetendam quam loqui linguis. Prophetia enim bonum est duplex; loqui uero lingua, simplex. Istud namque tantum est signum credendi infidelibus, sed et fidelibus signum est ut bene operentur; et hoc premissa legis auctoritate confirmat.

13. AMBROS. Itaque lingue, hoc est, in uelamine lingue incognite, obscurati sunt sermones Dei, ne uideantur a perfidis. Cum autem audiantur incognite lingue, signum sit quia propter perfidiam factum est ne audientes intelligant. Unde in Isaia:  uade, et dic populo huic: Aure audietis, et non intelligetis.

14. Nonne dicent quod. Manifestum est, si omnes diuersis linguis loquantur, tumultus fit quidam in cetu [al., inconditus] populi, quasi phrenesin patientibus [al., patientis.]

15. LANFR. Unusquisque uestrum. Sic legendum, et subaudiendum est. Unusquisque uestrum, alius psalmum habet, alius doctrinam; et sic cetera habet; per gratiam sancti Spiritus hec omnia illis dabantur.

16. AMBROS. Siue lingua, hoc est duo uel tres non plus linguis loquantur, sed singuli, non simul omnes, ne insanire uideantur. Ideo autem ut multum tres, ne occuparent diem linguis loquentes interpretes  eorum, non haberent prophete tempus disserendi.

17. LANFR. Siue lingua. Si lingua incognita aliquis loquitur uestrum, non loquatur in audientiam omnium, sed apud duos uel tres loquatur, et per partes, id est, intercise, ut facilius possit intelligi, cum exponitur.

18. Si autem non fueris interpres. Hic aperte ostendit quia sepe loquebatur aliquis incognita lingua, quam, uel in qua, prolata mysteria, nec ipse intelligebat.

19. Sibi autem loquatur, id est, in corde suo loquatur, Deum laudans uel deprecans.

 20. Quod si alii. Si dum duo uel tres prophete loquuntur, alicui eorum qui sedent, et auscultant, aliquid reuelatum fuerit; prior propheta qui loquebatur, taceat, et permittatur huic loqui.

21. Spiritus prophetarum. Pluraliter dicit Spiritus, propter multitudinem prophetarum, cum sit unus Spiritus qui replet eos, qui subiectus prophetis dicitur, quia eos extra uoluntatem eorum, nec loqui, nec tacere compellit. Et est responsio quasi aliquis diceret: An prior propheta potest tacere, cum uult, id est, an singuli possint prophetare, cum eis aliquid reuelatur.

22. Non enim dissensionis. Dissensionis spiritus essent, si omnes quos repleret, loqui simul compelleret.

 23. Lex dicit. In Genesi dicit Deus ad mulierem: Sub uiri potestate eris, et ipse dominabitur tibi.

24. An a uobis uerbum. Hic datur intelligi quedam que superius redarguit Corinthios fecisse, atque ideo reprehendit eos dicens non debere eos aliquid nouiter inire, sed potius exemplis aliarum Ecclesiarum uiuere, quia uerbum Dei ab illis non processit, quod si processisset, tolerabile esset si aliquid nouum fecissent.

25. AMBROS. Spiritualis cognoscat. Hic tangit apostolos falsos, qui non diuina, sed terrena docebant.

26. Si quis ignorat, ignorabitur. Recte, quia qui nescit Dei esse que loquitur Apostolus, a Domino ignorabitur.

 26. AUGUST. . Si quis autem ignorat. Nequaquam, ut scribis, qui ignorat, ignorabitur. De hac re dicit Apostolus, tanquam  ista pena ille plectendus sit, qui non ualet intelligentia sic discernere ineffabilem Trinitatis unitatem, sicut discernitur in animo nostro memoria, intellectus, uoluntas. Aliunde dicebat hoc Apostolus: Lege, et uidebis ea que loquebatur [al., quod ea loquebatur], que fidem uel mores multorum edificarent, non que uix ad paucorum, eamque exiguam, quantulacunque in hac uita, de re tanta esse potest, intelligentiam peruenirent, id est, ut linguis prophetia proponeretur.

27.  Ignorabitur. Multi in Christi cruce gloriantes, et ab eadem uia non recedentes, etiam qui ista que subtilissime disseruntur, ignorant, quia non perit unus de pusillis [al., ex illis] pro quibus mortuus est, ad eamdem perueniunt eternitatem,  ueritatem, caritatem, id est, ad stabilem, certam, plenamque felicitatem. Ubi manentibus uidentibus, amantibus, sunt cuncta perpetua



CAPUT Xu.


[1 1Kb] Notum autem uobis facio, fratres, Euangelium, quod predicaui uobis, quod et  accepistis, in quo et statis, per quod et saluamini, qua ratione predicauerim uobis, si tenetis, nisi frustra credidistis, nisi ad mortem predestinati estis. Tradidi enim uobis in primis, Euangelium quod notum feci, quod et accepi, quoniam Christus mortuus est pro peccatis nostris non suis secundum Scripturas, et quia sepultus est, et quia resurrexit tertia die, secundum Scripturas, et quia uisus est Cephe, et post hoc discipulis undecim; deinde uisus est plusquam quingentis fratribus simul , ex quibus multi manent usque adhuc, quidam autem dormierunt; [2 1Kb] deinde uisus est Iacobo, deinde apostolis omnibus, nouissime autem omnium [3 1Kb] tanquam abortiuo, uisus est et  mihi . [4 1Kb] Ego enim sum minimus apostolorum, qui non sum dignus uocari apostolus, quoniam persecutus sum Ecclesiam Dei. Gratia autem Dei sum id quod sum, et gratia eius in me uacua non fuit, ut non fructificarem, sed abundantius  illis omnibus laboraui; non ego autem, sed gratia Dei mecum; siue enim, autem, ego, siue illi, sic predicauimus, Christum mortuum resurrexisse, et sic credidistis. Si autem Christus uere predicatur quod resurrexit a mortuis, quomodo quidam dicunt in uobis, quoniam resurrectio  mortuorum non est? Si autem resurrectio mortuorum non est, neque 79 Christus resurrexerit. Si autem Christus non resurrexerit, [5 1Kb] inanis est ergo predicatio nostra, inanis est et fides uestra. Inuenimur autem et falsi testes Dei, quoniam testimonium diximus aduersus Deum, quod suscitauerit Christum, quem non suscitauit, si mortui non resurgunt. Responsio. Nam [6 1Kb] si mortui non resurgunt, neque Christus resurrexit. Quod si Christus non resurrexit, [7 1Kb] uana est fides uestra, adhuc enim estis in peccatis uestris. Ergo [a simili] et qui dormierunt in Christo, perierunt. Si in hac uita tantum in Christo sperantes sumus, [8 1Kb] miserabiliores sumus omnibus hominibus. . Nunc autem [9 2Kb] . Christus resurrexit a mortuis primitie dormientium, nam primus resurrexit, quoniam quidem per hominem mors, et per hominem resurrectio mortuorum. Et sicut  in Adam omnes moriuntur, ita et [10 1Kb] in Christo omnes uiuificabuntur. [11 1Kb] Unusquisque autem in suo ordine, primitie Christus, deinde ii qui sunt Christi,  [12 1Kb] qui in aduentu, facto, uel faciendo, eius crediderunt. 80 [13 1Kb] Deinde finis erit, [14 1Kb] , [15 1Kb] , [16 1Kb] cum tradiderit  regnum, id est, in quibus regnauit, Deo et Patri, [17 1Kb] , [18 1Kb] cum euacuauerit omnem principatum demonum, et potestatem et uirtutem. Oportet autem illum regnare [19 1Kb] donec ponat omnes inimicos sub pedibus eius. [20 1Kb] . Nouissima autem inimica destruetur a Christo mors ; omnia enim subiecit sub pedibus eius. Cum autem dicat; psalmus octauus: Omnia subiecta sunt ei, sine dubio, preter eum, Patrem, qui subiecit ei omnia. Cum autem subiecta fuerint illi omnia, [21 1Kb] tunc et ipse Filius subiectus erit ei, Patri secundum humanitatem, uel Christo, qui subiecit sibi omnia, [22 1Kb] ut sit Deus omnia in omnibus, ut sit Deus plenitudo omnis gaudii in singulis. [23 1Kb] . Alioquin  quid facient quid erit his, qui baptizantur [24 1Kb] , [25 1Kb] . 81 proi mortuis, si omnino mortui non resurgunt? [26 1Kb] , [27 1Kb] Ut quid et baptizantur pro illis? peccatis scilicet. Ut quid et nos periclitamur omni hora? exponit quomodo periclitetur. Quotidie morior per uestram gloriam, fratres,  quam habeo in Christo Iesu Domino nostro. [28 1Kb] , [29 1Kb] Si  ad bestias pugnaui Ephesi, quid mihi prodest, si mortui non resurgunt?  Manducemus, et bibamus , cras enim moriemur. [30 1Kb] Nolite seduci, corrumpunt mores bonos colloquia mala. Euigilate iusti, et nolite peccare; [31 1Kb] ignorantiam enim Dei quidam habent, [32 1Kb] ad reuerentiam, ad uerecundiam, uobis loquor. Sed dicet aliquis: Quomodo resurgunt mortui? Qualiue corpore uenient?  Insipiens, tu quod seminas non uiuificatur, nisi prius moriatur. Et quod seminas, non corpus quod futurum est, seminas, sed nudum granum, ut puta tritici, aut alicuius ceterorum. Deus autem dat illi corpus, sicut uult, [33 1Kb] et unicuique seminum proprium corpus.  [34 1Kb] , [35 1Kb] . Non omnis caro  eadem caro; sed alia quidem hominum , alia uero pecorum, alia uolucrum, alia autem piscium. Et corpora celestia, sol, luna, et corpora terrestria, scilicet sunt; sed alia quidem celestium gloria, alia autem terrestrium. Alia claritas solis, alia claritas lune, et alia claritas stellarum. Stella enim a stella differt in claritate; differens, inquit, claritas stellarum, quia per eam differt stella a stella. 82 Ab effectu; sic et resurrectio mortuorum, scilicet differt non solum in claritate meritorum, sed etiam corporum. [36 1Kb] Seminatur in corruptione, id est, moritur et sepelitur corruptibile, surget in incorruptione, incorruptibile. Seminatur in ignobilitate, ignobile; surget in gloria, gloriosum. Seminatur in infirmitate, infirmum; surget in uirtute, forte. [37 1Kb] , [38 1Kb] Seminatur corpus animale, surget corpus spiritale. [39 1Kb] , [40 1Kb] Si est corpus animale, est et spiritale, [41 1Kb] sicut scriptum est: [42 1Kb] Factus est primus homo Adam in animam uiuentem, uitalem, [43 1Kb] nouissimus Adam in spiritum uiuificantem. [44 1Kb] Sed non prius quod spiritale est, sed quod animale; deinde quod spiritale. Primus homo  de terra, terrenus; secundus homo de celo, celestis. [45 1Kb] Qualis terrenus, tales et terreni. Ade imitatores peccando; et qualis celestis, tales et celestes, Christi imitatores. [46 1Kb] Igitur, sicut portauimus imaginem terreni, portemus et imaginem celestis. Hoc autem, ut Christum imitemur, dico, fratres, quia [47 1Kb] , [48 1Kb] caro et sanguis, sui corporis appetitui uiuentes, regnum Dei possidere non possunt; neque corruptio, 83 incorruptelam possidebit. Ecce mysterium, id est, secretum, quod ante nesciebamus, uobis dico. Omnes quidem resurgemus, [49 1Kb] sed non omnes in melius immutabimur. Quomodo? In momento, in ictu oculi, [50 1Kb] in nouissima tuba resurgemus; canet enim tuba [51 1Kb] et mortui resurgent incorrupti, cum integritate membrorum; et nos iusti in melius immutabimur  Oportet enim corruptibile hoc meum corpus induere incorruptionem, et mortale hoc induere immortalitatem. Cum autem mortale hoc induerit immortalitatem, tunc fiet, adimplebitur, sermo, qui scriptus est, in Osee XIII: [52 1Kb] Absorpta est mors, concupiscentia peccati, in, cum, uictoria. [53 1Kb] Ubi est, mors, uictoria tua? quam solebas habere in his qui tibi obedierunt. Ubi est, mors, stimulus tuus? destructum est. [54 1Kb] , [55 1Kb] Stimulus autem mortis peccatum est; [56 1Kb] uirtus uero peccati , lex. Deo autem gratias, qui dedit nobis uictoriam per Dominum nostrum Iesum Christum. Itaque, fratres mei dilecti, quia incorruptibiles resurgemus, stabiles in fide estote et immobiles, abundantes in opere Domini semper, scientes quod labor uester non est inanis in Domino; in fide Domini, uel in predestinatione Domini.



[COMMENTARIUS.]


CAP. Xu.---1. LANFR. Notum autem uobis., etc. Dubitantibus Corinthiis de resurrectione mortuorum, probat Apostolus multis argumentis eam reuera esse futuram, recolens quod illis predicauerat, quibus euidenter apparet de resurrectione dubitandum non esse.

2. AUGUST. . Nouissime autem. Sed hic iam de celo, post non paruum tempus ascensionis sue.

3 AMBROS. Tanquam abortiuo. Apparuit illi primum de celo, post oranti in templo. Abortiuum se uocat, quia extra tempus natus in Christo, apostolatum  accepit; in celo Domino recepto in [al., cum] carne.

 4. Ego enim. Humiliat se, et tempore causam in se ascribit.

5. Inanis est ergo. Ad detrimentum eorum proficere asserit, si crediderint quod futurum non est, et pudoris est ut aliquis profiteatur hoc credidisse quod falsum est, et uerecundiam illis incutit, et labores illorum dicit infructuosos; quod nemo utique de se patitur audire, ut uidentes hoc esse contra se, reuertantur ad fidem pristinam.

6. AUGUST. . Si mortui. Sunt uere connexiones ratiocinationis, falsas habentes sententias, que consequuntur errorem illius cum quo agitur; que tamen ad hoc inferuntur a bono et docto homine, ut in his erubescens ille cuius errorem consequitur [al., consequuntur],  eumdem relinquat errorem; quia si in eodem manere uoluerit, necesse etiam ut illa que damnat tenere cogatur.

7. LANFR. uana est fides. Fidem dicit qua credebant peccata sibi esse dimissa, per fidem resurrectionis Christi. Quod non est, si Christus non resurrexit.

8. AMBROS. Miserabiliores sumus. Increduli enim uel hac uita fruuntur.

9. LANFR. Christus resurrexit. Probat Apostolus mortuos esse resurrecturos. Si, inquit, Christus resurrexit, et mortui resurgent. Sed Christus resurrexit, nam Scripture dicunt. Item quia resurrexit, nam uisus est, postquam resurrexit, Cephe et aliis. Idem iterum, resurrexit quia uos eum resurrexisse credidistis. Quasi dicerent: Credidimus, sed non te  predicante. Que cura, inquit, siue ego, siue illi predicassent, uos credidistis eum resurrexisse. Et hoc est quod dicit: Siue enim ego, siue illi sic predicamus, et sic credidistis. Item ipsum: Si Christus reuera predicatur quia resurrexit, tunc uere surrexit; et si resurrexit , resurrectio mortuorum est: quod si est, quomodo quidam dicunt, etc., et sic non debetis dicere resurrectionem mortuorum non fore.

 Contenderet quis: Non est, inquit, resurrectio mortuorum. Et Apostolus: Si non est resurrectio mortuorum, id est, si nullus mortuorum  surrexit, neque Christus, quem surrexisse credidistis. Et ex eodem sequitur uanam esse Apostoli predicationem, uanam esse eorum fidem. Et  falsi testes Dei sumus; quod a Scriptura sic probat: Quoniam, inquit, falsum testimonium diximus aduersum Deum; nam istud, quod suscitauerit Christum, quem non suscitauit, si mortui non resurgunt. Quare hoc dicis? Nam ita, inquit, in re est, quod si mortui non resurgunt, neque Christus; uana est fides nostra, id est, non sunt uobis remissa peccata; adhuc enim estis in peccatis uestris. Et si uos estis in peccatis, et qui ante uos  fuerunt, in peccatis mortui sunt; et si in peccatis mortui sunt, utique perierunt. Principalis assumptio. Nunc autem Christus resurrexit, ergo non est uana predicatio nostra, nec fides uestra. Et sic de omnibus concludendum.

10. AUGUST. . In Christo omnes. Omnes qui renati sunt per Christum.

11. LANFR. Unusquisque in suo ordine. In suo ordine dicit, uel quia Christus primus resurrexit; deinde resurrecturi sunt ceteri. uel quia martyr, ut martyr; pastores, ut pastores, et ceteri in hunc modum. Et sic intelligitur, in suo ordine, et in sua dignitate. Deinde hi resurrecturi, et alii, sed horum tantum mentionem facit, propter Christianam dignitatem.

 12. Qui in aduentu. Qui credunt eum aduenisse propter redimendos peccatores, et aduenturum propter infideles iudicandos et fideles remunerandos.

13. AUGUST.  Deinde finis. Ipse scilicet finis est, ut sit ipse Deus omnia in omnibus. Aliter enim dicitur finis, qui pertinet ad consummationem, aliter qui pertinet ad consumptionem. Et aliter enim tunica finitur texendo, et  aliter cibus comedendo. Deus autem omnia in omnibus dicitur, ut nemo eorum qui ei coherent amet aduersus eum suam propriam uoluntatem, manifestumque sit omnibus quod idem Apostolus al o loco dicit: Quid autem habes quod non accepisti?

14. AUGUST. . Cum tradiderit. Ita dictum est, cum tradiderit regnum Deo et Patri, ac si diceretur: Tradet regnum Patri, Dominus iehsu Christus, non se inde separato, nec Patre, nec Spiritu sancto, quoniam perducere credentes ad contemplationem Dei, qui digni habebuntur, perduci ad fidem, ad spem, id est, ad ipsam uisionem qua perducens ductus est, regnum tradere Deo et Patri.

15. AMBROS. Cum tradiderit. Nemo dubitet filium  regnaturum semper cum Patre, hoc est enim regnum tradere Deo et Patri, ostendere ipsum esse ex quo omnis paternitas in celo et in terra nominatur.

16. LANFR. Cum tradiderit. Tradet Christus regnum, id est, in quos ipse regnauit, Deo in fine seculi cum ostenderit Ecclesiam, sua et seruorum suorum predicatione ad Deum conuersam.

17. AUGUST. . Cum euacuauerit, id est, ut [al., non] sit non necessaria dispensatio similitudinum per angelicos principatus.

18. LANFR. Cum euacuauerit. uel euacuabit Christus in fine seculi omnem demonum principatum et potestatem, quia ultra non habebunt potestatem tentandi, et in tentationem inducendi seruos Dei.

 19. Donec ponat omnes. Ponet Christus omnes inimicos suos, ante diem iudicii sub pedibus suis, quia alios ad fidem conuertet, alios inferni claustris tradet, non ultra sibi, uel seruis contradicturos. Regnabit autem et postea, sed de hoc tempore ambiguum esse poterat.

20. Nouissime autem. In nouissimo die destruetur mors, quia nec homines ultra peccabunt, nec ulla corpora ultra morientur.

21. AUGUST. . Tunc ipse Filius. Manifestum est ergo hoc secundum susceptionem hominis dictum . Cum autem ei omnia subiecta fuerint, tunc et ipse Filius subiectus erit ei, qui sibi subiecit omnia, non quasi modo non ita sit, sed manifestum erit.

22. AUGUST.   Ut sit Deus omnia. Quid enim aliud per prophetam  dixit: Ero illorum Deus; et ipsi erunt mihi plebs, nisi ego ero unde satientur? Ego ero quecunque ab hominibus honeste desiderantur, et uita, et salus, et uictus, et copia, et gloria, et honor, et pax, et omnia bona.

23. AMBROS. Alioquin quid faciunt. Exemplo hoc, non factum illorum probat, sed fixam fidem in resurrectione ostendit.

24. LANFR. Pro mortuis. Pro mortuis dicit peccatis mortuos agentibus, sicut ad Hebreos, fundamentum penitentie ab operibus mortuis. Dicit ergo: Si non est resurrectio mortuorum, quid facient qui per remissionem peccatorum suorum baptizantur in memoriam mortis et resurrectionis Christi, putantes quia et ipsi resurrecturi sint? Abnegaturi enim  sunt baptismum, et mutaturi fidem, quod sacrilegum est. A quibusdam dicitur, et scriptum reperitur fuisse quosdam imperitos, qui baptizarentur pro his qui de hac uita sine baptismo commigrabant: putantes quia talis eorum baptismus prodesse posset his qui sine baptismo moriebantur, et ob hoc esse dictum: Quid facient qui baptizantur pro mortuis? Sed non est credendum ab auctoritate stultorum uoluisse Apostolum probare, quod tantopere apud plurimos habebatur incertum.

25. Pro mortuis. Pro mortuis, id est, quasi mortuus. Baptismus enim figura est mortis. Nihil ualet in baptismo figura mortis et resurrectionis, nisi futura esset post mortem uera corporum resurrectio. Sed non est inanis in Ecclesia constitutio  talis.

26. Ut quid et baptizantur. Item, probat idem. Si, inquit, mortui non resurgunt, quid facient qui baptizantur pro mortuis? id est, nichil prodest baptizari, ut sit idem quod dicitur postea, si omnino mortui non resurgunt, ut quid baptizantur pro illis. uel ita: si nulli mortui resurgunt, nec baptizati mortui; et si baptizati mortui non resurgunt, ut quid baptizantur? Item, si mortui non resurgunt, ut quid et nos periclitamur omni hora? id est, frustra patimur quotidie pericula in spe resurrectionis. Item, si mortui non resurgunt quid mihi prodest quod pugnaui contra bestias Ephesi quantum homo potest? nichil.

27. AMBROS. Ut quid et nos. Dicendo et nos, discreuit personas, ostendens non catholicos esse  qui pro mortuis baptizabantur.

 28. Si secundum hominem, id est, secundum humanum sensum, qui ut caro iam resoluta reformetur ad uitam minime credit.

29. LANFR. Si secundum hominem, id est, secundum quod homo ferre potest. Ad bestias, id est, contra bestiales homines, Ephesi hec . . . . . . . . . . . . . . disputationum et uerborum intelligenda est.

30. Nolite seduci. Nolite acquiescere malis colloquiis persuadentium uobis resurrectionem non esse futuram; ipsa enim mala colloquia mores bonos corrumpent, quod ibidem a genere probatur.

31. Ignorantiam enim. Quasi diceret: Moneo uos uigilare et non peccare, ne imitemini eos qui ignorant Deum.

32. Ad reuerentiam. Ad hoc, inquit, loquor uobis  ut uerecundiam habeatis, et uitam uestram in melius corrigatis.

33. AMBROS. Et unicuique seminum. Exemplum meliorate resurrectionis, non amisse substantie.

34. Non omnis caro. Quemadmodum ex una impensa diuersa animantium caro est, ita unius carnis homines diuersi erunt dignitate in resurrectione.

35. AUGUST. . Non omnis caro. In his omnibus iste sensus est: Si genera carnis, cum sint cuncta mortalia, differunt tamen inter se, pro diuersitatibus animantium; et si corpora cum sint omnia uisibilia, differunt tamen, pro diuersitatibus locorum. Unde alia est celestium gloria, alia terrestrium; et si in locis sublimibus, cum sint  contra celestia, differunt etiam ipse claritates [al., ipsa claritatibus] luminum; non mirum est quod in resurrectione mortuorum distabit gloria meritorum.

36. LANFR. Seminatur, etc. Nullum corruptibile incorruptelam possidebit; sed caro et sanguis, id est, carnaliter uiuentes sunt corruptibiles, et regnum  Dei incorruptela. Ergo isti non possidebunt illud.

37. AMBROS. Seminatur corpus animale. Animale corpus est, dum cibis sustentatur, ut uiuat; spirituale, cum nichil horum indiget conuersum in uitam.

38. LANFR. Seminatur corpus animale. Essentia illa qua humanum corpus uiuificatur, ex qua sui parte uiuificat et terrena appetit, anima dicitur. Ex qua autem sui parte, ratione utitur et Deum diligit, rationalis appellatur. Hinc dicitur: Seminatur in terra corpus animale, id est corruptibile quod terrena appetebat, surget corpus spirituale, id est, uoluntatem spiritus per omnia faciens, neque spiritui resistens.

 39. AUGUST. . Si est corpus. Intelligitur ergo corpus animale dici simile ceteris animalibus, propter mortis dissolutionem et corruptionem, que quotidie cibo reficitur, et postea separata, animantis compago [al., compage] dissoluitur.

40. LANFR. Si est corpus animale. Cum dicitur corpus, frustra adderetur animale, nisi esset aliud corpus spiritale, ad cuius discrepantiam uocaretur animale.

41. Sicut scriptum. Deest assumptio, si est corpus animale, et hanc probat.

42. Factus primus homo. Habuit primus homo animam uitalem et spiritualem, id est, rationalem, secundum quam Adam et qui ex eo orti sunt uicturi erant.

 43. Nouissimus Adam. Habuit nouissimus Adam, id est, Christus, animam uitalem et spiritualem, sed illius tantum partis mentionem facit, secundum quam ipse Christus et imitatores eius magis uicturi erant. Nec hoc in Genesi scriptum reperitur, sed ab Apostolo superiori sententie additur.

44. Sed non prius quod, id est; prius terrena  appetentium postea fuit corpus spiritaliter uiuentium.

45. AUGUST. . Qualis terrenus. Quid est, qualis terrenus, tales terreni, nisi mortales ex mortali? Et quid est qualis celestis, tales celestes, nisi immortales per immortalitatem? [al., immortalem.]

46. LANFR. Igitur sicut portauimus, id est, sicut exemplo Ade, terrena dileximus, ita exemplo Christi, celestia diligamus.

47. Caro et sanguis. Caro et sanguis est humanum et corruptibile corpus. Et est sensus, qui secundum appetitum sui corporis uixerit, regnum Dei possidere non poterit.

48. AUGUST. . Caro et sanguis. Et ne quispiam putaret secundum substantiam carnis hoc  Apostolum diffinisse, aperuit quid diceret subiungendo, neque corruptio incorruptelam [al., incorruptionem.] possidebit.

49.  Sed non omnes immutabimur. Hanc immutationem utrum in melius an in deterius intelligi uoluerit, inferiora demonstrant.

50. AMBROS. In nouissima tuba. Quia non semel cum illo pugnatum est, quia in Antichristo uictus est; et hoc loco nouissime aduersus illum pugnabitur, ut iam mittatur in gehennam.

51. AUGUST. . Et mortui resurgent. Quid sibi uult ergo distinctio: Et mortui resurgent incorrupti, et nos immutabimur, nisi quia omnes incorrupti resurgent? Sed ex his etiam iusti immutabuntur in illam incorruptelam; cui omnino nulla nocere possit  corruptio; ac per hoc, qui in eam [al., ea] non commutabuntur; incorrupti quidem resurgent integritate membrorum, sed tamen corrumpendi dolore penarum.

52. LANFR. Absorpta est mors. In fine seculi absorpta erit mors et anime et corporis in uictoria, quia uictis in carne seruorum Dei concupiscentiis omnibus, nec ipsi, nec aliquid ultra morietur. Est  autem hoc testimonium in usitata translatione Osee, sic scriptum: Ero mors tua, o mors! quod idem significat; ipse enim uincit, qui fidelibus suis uincendi tribuit facultatem.

53. AMBROS. Ubi est, mors, uictoria tua? Insultantis etenim uerba sunt.

54. AUGUST.  Stimulus mortis. Quo mors facta est, non quem mors fecit. Peccato enim morimur, non morte peccamus. Sic itaque dictum est: Aculeus mortis quomodo lignum uite? Non quod hominis uitam [al., uita] faceret, sed quo uita hominis fieret. Et quomodo lignum scientie, per quod scientia fieret hominis, non quod per suam scientiam fecerit homo.

 55. LANFR. Stimulus mortis. Probat mortis stimulum esse destructum. Stimulus, inquit, mortis peccatum est, hoc autem destructum est. Probat, nam per uictoriam est destructum, quam dedit nobis Deus per Dominum nostrum Iesum Christum , nonne per legem destructum est peccatum? non [f., nam] lex fuit augmentum peccati, non destructio.

56. AUGUST.  uirtus uero peccati lex. Quoniam lex prohibendo auget peccati cupiditatem, nisi diffundat Spiritus caritatem.



84 CAPUT XuI.


[1 1Kb] . De collectis autem que fiunt in sanctos, sicut ordinaui Ecclesiis Galatie, ita et uos facite. Per unam [2 1Kb] .  Sabbati ita scilicet unusquisque uestrum apud se reponat, recondens quod ei bene, quantum sibi, placuerit, ut non, cum uenero, tunc collecte fiant, scilicet facte sint. Cum autem presens fuero, quos probaueritis per epistolas, cum epistolis, hos mittam perferre gratiam uestram, gratis data a uobis, sanctis qui sunt in Hierusalem. Quod si dignum fuerit, tanta sit collectio, ut et ego eam, mecum ibunt. ueniant autem ad uos, cum Macedoniam pertransiero; nam Macedoniam pertransibo. Apud uos autem forsitan manebo, uel etiam hiemabo, ut uos me deducatis quocunque iero. Nolo enim uos modo in transitu, transeundo, uidere; spero enim me aliquantulum temporis manere apud uos, si Dominus permiserit. Permanebo autem Ephesi usque ad Pentecosten. [3 1Kb] Ostium enim mihi  apertum est magnum et euidens; et aduersarii multi qui nolentes credere conantur impedire. Si autem uenerit Timotheus, uidete ut sine timore a falsis fratribus sit apud uos; opus enim Domini operatur, predicator est, sicut et ego. Ne quis ergo illum spernat, quia predicator est. Deducite autem illum in pace, ut ueniat ad me; expecto enim illum cum fratribus. De Apollo autem fratre uobis notum facio quoniam multum rogaui eum ut ueniret ad uos cum fratribus, et utique non fuit uoluntas ut nunc ueniret; ueniet autem, cum ei uacuum fuerit. uigilate, state in fide, uiriliter agite, et confortamini; omnia uestra in caritate fiant. [4 1Kb] Obsecro autem uos, fratres, [5 1Kb] nostis domum Stephane, et Fortunati et Achaici, quoniam sunt primitie Achaie, prius crediderunt, et in ministerium sanctorum ordinauerunt seipsos, ut et uos subditi sitis eiusmodi, et omni cooperanti et laboranti. Gaudeo autem in presentia, id est, quia uobiscum sunt, Stephane, et Fortunati et Achaici, quoniam id quod uobis deerat, ipsi suppleuerunt; refecerunt enim et meum spiritum et uestrum, mihi ministrando prius, et nunc uos exhortando. Cognoscite, imitamini, ergo qui eiusmodi sunt. Salutant uos Ecclesie Asie. Salutant uos in Domino multum, Aquila, uir, et Priscilla, uxor, cum domestica sua Ecclesia, id est, familia: apud quos et hospitor. Salutant uos omnes fratres. Salutate inuicem in 85 osculo sancto. Salutatio, mea manu Pauli. Si quis non amat Dominum nostrum Iesum Christum, [6 1Kb] , [7 1Kb] sit anathema, alienetur ab Ecclesia in aduentu Domini. [8 1Kb] Maranatha. Gratia Domini nostri Iesu Christi uobiscum. Charitas mea, id est, ut ego uos, ita uos inuicem diligatis, cum omnibus uobis in Christo Iesu, non seculi caritate. Amen.



[COMMENTARIUS.]


 CAP. XuI.---1. AUGUST. . De collectis autem. Apostolus Paulus potest uideri de crastino cogitare,  cum dicit: De collectis autem in sanctos, sicut ordinaui Ecclesiis Galatie, ita et uos facite, secundum unam Sabbati. Unusquisque uestrum apud se ponat, thesaurizans quod ei placuerit, ut non, cum uenero, tunc collecte fiant. His et huiusmodi Scripturarum locis satis apparet Dominum nostrum non hoc improbare, si quis humano more ista procuret, sed si quis propter ista Deo militet.

 2. LANFR. Per unam Sabbati, id est, per unam diem septimane iubet colligi ea que Ierosolymam sanctis mittebantur.

3. Ostium enim mihi. Ratio cur tantopere Ephesi sit permansurus. Dicit enim ostium magnum esse apertum predicationis sue, per quod possit predicando ad corda audientium intrare et fidem Christianam persuadere.

4. Obsecro autem. Obsecro autem ut et uos fratres subditi sitis.

5. Nostis Stephane domum. Hi cum Apostolo fuerant, et quibusdam Corinthiis qui cum Apostolo erant, et ipsi Apostolo necessaria sepe ministrauerunt.

6. AMBROS. Sit anathema. Quod interpretatur. Si  quis Dominum Iesum Christum non amat, abscidatur.

 7. AUGUST. . Sit anathema, maranatha. Simul Greco et Syro utitur uerbo. Si quis, inquit, non amat Dominum, sit anathema, maranatha. Anathema Greco sermone dixit, condemnatus. Maranatha definiuit, donec ueniat Dominus, uel redeat.

8. HERON. Maranatha. Magis Syrum est, quam Hebreum, tam etsi ex confinio utrarumque linguarum aliquo et Hebreum sonet, et interpretatur, Dominus noster uenit. Ut sit sensus: Si quis non amat Dominum Iesum, anathema, et illo completo, deinceps inferatur: Dominus noster uenit. Quod superflue sit aduersum eum odiis pertinacibus contendere uelle quem iam uenisse constat.



EPISTOLA B. PAULI APOSTOLI AD CORINTHIOS SECUNDA. CUM INTERIECTIS B. LANFRANCI GLOSSULIS.


ARGUMENTUM.---Post actam a Corinthiis penitentiam, consolatoriam scribit eis Epistolam Apostolus a Troade, per Titum. Et collaudans eos, hortatur ad meliora, contristatos quidem eos, sed emendatos ostendens.



CAPUT PRIMUM.

Paulus Apostolus Iesu Christi per uoluntatem Dei, non hominis, uel non meritis, et Timotheus frater, Ecclesie Dei, que est Corinthi, cum omnibus sanctis qui sunt in uniuersa Achaia, Gratia uobis et pax a Deo Patre nostro, et Domino Iesu Christo. Benedictus Deus et Pater Domini nostri Iesu Christi, pater misericordiarum, non unius tantum, sed plurium secundum participantes, et [1 1Kb] . Deus totius consolationis,  [2 1Kb] qui consolatur nos in omni tribulatione nostra, ut possimus et ipsi consolari uerbis uel exemplo eos qui in omni pressura sunt, per exhortationem  qua exhortamur et ipsi a Deo, intus per spiritum. Responsio. Quoniam sicut abundant  passiones Christi in nobis, quas pro Christo patimur, ita et per Christum abundat consolatio nostra . Siue autem tribulamur pro uestra exhortatione, exemplo nostri, uel uerbo facta, et salute eterna tribulamur: siue consolamur pro uestra consolatione, siue exhortamur nos intus a Spiritu sancto, [3 1Kb] pro uestra exhortatione, ut uos exhortemur, et salute, uestra, [4 1Kb] que, scilicet salus, uel consolatio, uel exhortatio, operatur tolerantiam in uobis earumdem passionum quas et nos patimur, [5 1Kb] ut ita, uel unde, uel ad hoc spes nostra, quod speramus uos saluandos, firma sit pro uobis, scientes quod sicut socii passionum estis, sic eritis et consolationis eterne, uel premii eterni. [6 1Kb] , [7 1Kb] Non enim uolumus ignorare uos, fratres, de tribulatione nostra , [8 1Kb] que facta est in Asia, quoniam supra modum grauati sumus supra uirtutem, humanam, ita ut  tederet nos etiam uiuere, non speraremus uiuere, sed mori. Sed ipsi in nobismetipsis responsum mortis , habuimus, plagas mortis sperabam non euadere, ut non simus fidentes in nobis, sed in Deo , qui suscitat mortuos , qui de tantis periculis nos eripuit et eruit; in quem speramus, quoniam et adhuc eripiet, adiuuantibus et uobis  in oratione facta pro nobis, ut scilicet ex [9 1Kb] multorum  personis masculini sexus, et feminini, eius, que in nobis est, professionis uel liberationis mee, donationis, id est, Christianitatis, per multos gratie agantur pro nobis Deo. [10 1Kb] , [11 1Kb] uos pro nobis orare debetis; nam gloria nostra hec est, 87 testimonium conscientie nostre, quod  in simplicitate non duplicis cordis, et sinceritate Dei, a Deo habita, et non [12 1Kb] in sapientia carnali, ut pseudo. [13 1Kb] Sed in gratia Dei, conuersati sumus in hoc mundo, [14 1Kb] abundantius autem ad, apud, uos. [15 1Kb] Non enim alia scribimus uobis, quam que legistis, et cognouistis, in me fuisse.  [16 1Kb] Spero autem quod usque in finem uite mee cognoscetis, sicut et cognouistis nos non plene , sed ex parte, uel uite mee, uel non omnes. Ideo cognoscetis. [17 1Kb] Quia gloria uestra sumus, sicut et uos nostra, [18 1Kb] in die Domini nostri Iesu Christi. [19 1Kb] Et hac confidentia, quia uos gloria nostra, nos uestra, uolui prius, nuper, uenire ad uos, ut secundum gratiam haberetis: et per uos transire in Macedoniam, et iterum a Macedonia uenire ad uos, et a uobis deduci in Iudeam. Obiectio, quia uoluisti, nec uenisti, ergo leuitate usus es: et quod non uenisti, secundum carnem, id est, pro lucro aliquo fecisti. Hoc remouet. Responsio. Cum ergo hoc uoluissem, et non uenissem, nunquid leuitate usus sum? [20 1Kb] Aut que cogito, [21 1Kb] secundum carnem cogito, more carnaliter uiuentium, qui pro terreno commodo promittunt, uel negant, ut sit apud me est, et non? Fidelis autem Deus, scilicet scit, quia sermo noster, qui fuit apud uos, non est [22 1Kb] in illo est, et non: mutabilitas, mendacium, sed est in illo est. Dei enim Filius iehsu Christus: qui in uobis per nos predicatus est, per me, et Syluanum, et Timotheum, [23 1Kb] non fuit est, et non, sed est in illo, id est, ueritas, fuit. 88 [24 1Kb] , [25 1Kb] Quotquot enim promissiones Dei sunt, in illo est, uere complete sunt; [26 1Kb] ideo et [27 1Kb] per ipsum, dicimus, Amen Deo, [28 1Kb] ad gloriam nostram. [29 1Kb] Qui autem confirmat nos  uobiscum in Christo, [30 1Kb] et qui unxit nos, spiritali unctione, est Deus, qui et signauit nos, ne uiolemur ab hoste, et [31 1Kb] dedit pignus spiritus in cordibus nostris ; ego autem  testem Deum inuoco in, contra, animam meam, si mentior, quod  parcens uobis, ne uos aspere corrigerem, et contristarem, non ueni ultra, iterum, Corinthum: [32 1Kb] non quia [33 1Kb] dominamur fidei uestre, non ideo dico parcens, ut quasi Domini cogamus uos ad fidem, que per dilectionem operatur in nobis, sed [34 1Kb] adiutores sumus gaudii uestri, id est, correptionis uestre, qua gaudeatis uite eterne: nam fide statis.



[COMMENTARIUS.]


CAP. 1.---1. AMBROS. Deus totius consolationis.  consolatione incepit, unde refrigerium dat eis,  qui correptionis causa fuerant contristati, et Patrem misericordiarum ait, propter diuersa peccata, et ut cognosceretur per misericordiam reformare penitentes.

2. LANFR. Qui consolatur nos. Per hoc iam ostendit consolatoriam esse Epistolam; uult enim omnibus consolari, et illis contristatis, et illi abiecto qui uxorem patri abstulerat; et propter hoc dixit: Pater misericordiarum et Deus totius, etc.

3. Pro uestra exhortatione. Quamdam causam tribulationis sue supponit, ut uidelicet Corinthii exemplo eius prouocati exhortentur ad ferendum tribulationes, et sic salutem sempiternam consequantur.

4. Que operantur tolerantiam. Spes salutis eterne  operatur tolerantiam, id est, patientiam in seruis Dei, quia propter ipsam aduersa tolerantur.

5. Ut spes nostra. Cum principalis causa tolerantie illorum dicta sit salus eterna, aliam causam supponit, ut uidelicet spes sua, quam pro his habebat, firma appareat.

6. AMBROS. Non enim uolumus. Ideo passiones pressurarum indicat, ut ostendat que mala, causa salutis eorum patiebatur; ut non grauius ferrent, si ab illo corriperentur, qui tam aspera pro illis tolerabat.

7. LANFR. Non enim uolumus. Exponit quod superius dixit; Siue autem tribulamur. Et quod posterius: Sicut socii passionum, etc.

8. Que facta est in Asia. Non de ea Asia loquitur  hic, que est totius mundi tertia pars; sed de quadam prouincia, que ipsius maioris Asie pars est; eius tamen nomine nuncupatur.

9. Multarum personis. Causa cur adhuc eripiet, ut uidelicet, ex multarum facierum personis, ad Deum propter eorum predicationem conuersis, gratie agantur Deo per eorum predicationem, per multos habentes eam donationem fidei que in ipsis est. Personas autem multarum facierum uocat, infantes, pueros, et ceteras etates hominum utriusque sexus.

10. Nam gloria nostra. Ratio cur eos 87 adiuuare debeant, in orationibus uidelicet, quia conscientia eorum testis sit quod sincere conuersati sint inter eos.

11. AMBROS. Nam gloria. Ratio quamobrem de  Deo non diffidebat, quia in simplicitate conuersabatur. Et hec est gloria conscientie, simplicitas et sinceritas.

12. LANFR. In sapientia. Sapientia carnalis est uoluptates diligere, labores uitare.

13. Sed in gratia, id est, obseruantia bonorum operum, que per gratiam Dei datur.

14. AMBROS. Abundantius autem. Quia cum ab aliis acceperit, ab his noluit, ne arguendi eos auctoritatem amitteret.

15. LANFR. Non enim alias scribimus. uel dicitur: In simplicitate dicis: Tu in alia Epistola promisisti te uenturum ad nos, et non uenisti. Non sum, inquit, leuis, quia que scripsi, et legistis in Epistolis meis, uos ita esse cognoscitis.

 16. Spero autem. Quasi diceret: In bono cognouistis nos, in principio; et in bono cognoscetis usque in finem.

17. AMBROS. Quia gloria uestra. Proficere illis [al., illos] sperat, quia gloriabantur in eo, uelut in patre carissimo; unde et gloriam suam uideri testatur in filios obaudientes; et tunc uideri, quando prodest, id est, in die iudicii.

18. LANFR. In die Domini, etc. Sancti enim in presenti de sua bona conscientia gloriantur, ut in psalmo: Omnis gloria eius filie regis ab intus.

19. Et hac confidentia, id est, propter hanc confidentiam, qua speramus per alterutrum glorificari.

20. AMBROS. Aut que cogito. Qui secundum carnem cogitat, tunc implet [al., non implet] quod disponit,  quando aut personis amplioribus defert, aut certe litteris [al., lucis], aut apparatibus uincitur. Spiritualis autem tunc dispositum non implet, quando aliquid prouidentius pro salute anime meditatur.

21. LANFR. Secundum carnem, id est, more carnaliter uiuentium; qui pro terreno commodo, facile uoluntatem suam mutant.

22. In illo est, et non, id est, predicatio nostra, non docuit uos mentiri, et leuiter mutare sententiam

23. Non fuit, est, et non. Quasi diceret: Predicatio nostra non docuit homines mentiri, quia Magister noster, quem predicamus uobis, non docuit nos de eadem re dicere, est, et non; id est, proferre mendacium. Sed est, tantum de re que est; et non est, similiter de re que non est.

 24. Quotquot enim, id est, merito Christus ueritatem docuit, quia Deus Pater promissiones suas in illo etiam, id est, uere, compleuit.

25. AUGUST.  Quotquot enim. Omnes promissiones Dei illo etiam, id est, in illo firmate, quia in illo impletum est quidquid pro  salute nostra prophetatum est.

26. AMBROS. Ideo et per ipsum. Manifestum quia in Deo ueritas est, hoc est Amen, manifestata per Christum.

27. LANFR. Per ipsum amen Deo. Per Christum amen dicitur, quia Deus Pater, quidquid de eo promisit, in eo compleuit.

28. Ad gloriam nostram. Gloria apostolorum fuit ueracem predicare Magistrum, et in quo promissiones Dei complete sunt.

29. Qui autem confirmat. Quasi diceret: Quod in Christum creditis, non nostre predicationi imputare debetis, quia Deus est, cuius gratia in fide confirmamur, et ad seruiendum sibi mente delectamur, quia etiam nos signo baptismatis ab infidelibus  separauit; et Spiritum sanctum, eterne hereditatis pignus, in cordibus nostris dedit.

30. AMBROS. Qui unxit nos, id est, qui dedit regiam honorificentiam, ut dicit Petrus, quia sumus, inquit, genus regale per unctionem spiritalem.

31. Dedit pignus. Si enim adhuc mortalibus Spiritum suum dedit, dubium non est quin iam immortalibus gloriam addat.

32. Non quia dominamur fidei uestre. Fides non necessitatis, sed uoluntatis res est. Ideo dicit, non quia dominemur fidei uestre. Dominatus enim necessitatem habet.

33. LANFR. Dominamur, etc. Diceret quis: Parcens tunc uis nos cogere ad fidem. Non est, inquit, ita, non dominamur fidei uestre, non cogimus uos  ad fidem. uel parcens dixit de quibusdam, qui fide non stabant; et ne stantes fide putarent hoc dictum de se, dicit, non dominamur fidei uestre, id est, nolumus exercere dominium in illos qui stant in fide, sed adiuuare uos in emendatione corrigendorum.

34. AMBROS. Adiutores gaudii uestri. Sic in malo  opere tristitia est, ita in emendatione gaudium; huius autem gaudii adiutor erat, dum uolentibus emendare amdonitiones offerebat.



CAPUT II.


Statui autem hoc ipsum apud me non uenire, ne iterum in tristitia uenirem ad uos. [1 1Kb] Si enim ego contristo uos, et quis est qui me letificet? 89 nisi qui contristatur ex me suam per correptionem letificet? [2 1Kb] , [3 1Kb] Et hoc ipsum, quod ne uos contristarem non ueni, scripsi uobis, ideo ut non cum uenero, tristitiam impenitudinis uestre super tristitiam peccati habeam, de quibus, id est, de uobis, oportuerat me gaudere; tamen confidens in omnibus uobis, quia meum gaudium, omnium uestrum est, quia de uestra emendatione gaudebo. Nam ex multa tribulatione, tristitia, et angustia cordis scripsi uobis per multas lacrymas, non ideo dico per multas ut contristemini, sed ut sciatis quam caritatem habeam abundantius in uobis. [4 1Kb] Si quis autem ut adulter contristauit, non me prorsus, uel tantum contristauit, sed ex parte, id est, aliquantum, uel uos, ut  non peccato onerem omnes uos, uel ita, non ex toto me contristauit, sed ex parte, ut non onerem, id est, ne uos grauarem contristatione tanta. Sufficit illi  qui eiusmodi est, qui me, et uos contristauit, obiurgatio hec, que fit a pluribus, a me, et a uobis, sufficit. Ita ut e contrario [5 1Kb] magis donetis, peccatum donare debeatis, et consolemini, consolari magis quam contristari. [6 1Kb] Ne forte abundantiori tristitia absorbeatur, scilicet si abieceritis, ne cadat in desperationem, qui eiusmodi est. Propter quod, ne absorbeatur, obsecro uos ut recipiendo eum confirmetis in illum caritatem. Suscipientes confirmate caritatem uestram. Ideo enim et scripsi, ut cognoscam experimentum uestrum quod est, ut experiar uos, uel studium uestrum, [7 1Kb] an in omnibus ut in expellendo prius, ita in reo recipiendo nunc obedientes mihi sitis. Ideo obedire debetis. Cui autem, enim, aliquid donastis, condonastis et ego condonaui: sic et uos mihi faciatis; nam et ego  quod donaui, si quid donaui, propter uos, debetis hoc propter me, quia ego propter uos feci similiter, agens hoc non pro me, sed in persona Christi, [8 1Kb] , [9 1Kb] ut non circumueniamur a Satana, quia si donatis, et ego, non erit discordia inter uos; non enim ignoramus cogitationes eius. Satane. [10 1Kb] Cum uenissem autem Troadem propter Euangelium Christi, et ostium mihi apertum esset in Domino, introitus fidei, ut me in illos, id est, in eorum corda, uel illos in me predicando intromitterem, non habui requiem spiritui meo, quod non inuenerim [11 1Kb] . Titum 90 fratrem meum, qui me iuuaret interpretando quod predicarem, sed [12 1Kb] ualefaciens eis, profectus sum in Macedoniam. Deo autem gratias  qui semper triumphat nos in Christo Iesu, et [13 1Kb] odorem, predicationem, notitie sue manifestat per nos in omni loco, non solum Troade, sed in omni loco, Macedonie:   quia Christi [14 1Kb] , [15 1Kb] , [16 1Kb] bonus, suauis, odor sumus Deo, in nobis est odor Christi, id est, predicatio in iis qui salui fiunt, et in iis qui pereunt: [17 1Kb] aliis quidem odor mortis in mortem, non ut odor, id est, predicatio sit ex morte, sed illos qui non credunt morti deliberat [f., adiudicat]; aliis autem odor uite, iustitie, in uitam eternam. Et ad hec predicanda quis tam idoneus, sicut nos apostoli? nullus. Non enim sumus, sicut plurimi, pseudo, [18 1Kb] , [19 1Kb] adulterantes uerbum Dei, legitimum sensum auferentes, et adulterinum ponentes, uel pro lucro terreno predicantes. Sed ex sinceritate, sed sicut, scilicet accepimus [20 1Kb] ex Deo [21 1Kb] coram Deo in Christo quod placet Deo uel sacramentum est, loquimur.



[COMMENTARIUS.]


 CAP. II.---1. LANFR. Si enim ego contristo. Si doctor corripiendo contristat discipulum, letitia illius est, si discipulus ad penitentiam contristatur.

2. Et hoc ipsum. Quod est contristans uos, non letificet, nisi uos ipsi ad penitentiam contristemini.

3. AMBROS. Et hoc ipsum. Idcirco se dicit scripsisse, ut postea ueniens non esset, unde contristaretur, sublatis uitiis.

4. LANFR. Si quis autem. Si quis, inquit, predicans contristauit me, non me tantummodo contristauit, sed uos ex parte, id est, quosdam ex uobis, ut non  onerem uos omnes, et ideo dico uos ex parte contristatos, ut onus tristitie non imponam omnibus, non enim omnes iustitiam sincere diligitis. Potest et ita intelligi, non me contristauit ex toto, sed ex parte.

5. Magis donetis, etc. Satis comprobatur apostolum non contristari pro fornicatore, qui patris uxorem duxerat, ex hoc quod modo subiungit, ut recipiatur et consoletur.

6. AMBROS. Ne forte abundantiore, id est, ne desperans de se, daret animum ad mundum fruendum,  quasi locum apud Deum iam non haberet.

7. An in omnibus. Quantum datur intelligi, obedientes hos factos in ceteris probat.

8. Ut non circumueniamur. Dicit quia consolatio debet subsequi, ne diabolus suggerat ei, ut uel presentibus fruatur, qui de spe futuri premii deiectus est.

9. LANFR. Ut non circumueniamur, id est, ut non sit inter uos discordia.

10. Cum uenissem autem, etc. Excusato se quod non uenerit, narrat quod fecit, commendans se in eodem opere, ne uos contristarem non ueni, Cum autem uenissem Troadem, etc.

11. Titum fratrem. Titus iste interpres Apostoli erat, et horum lingua expressius loquebatur quam  Apostolus.

12. uale faciens eis, etc. Ad hoc quod dixit parcens uobis non ueni Corinthum, sed ueni Troadem, ubi me libenter audiebant, hoc est ostium mihi apertum est; et sic hortatur ut et isti libenter accipiant, postquam hoc de illis audierunt.

13. AMBROS. Odorem notitie. Predicationem Christi, ideo dicit odorem, quia sicut res quedam, cum non uideantur, per odorem cognoscuntur, ita inuisibilis Deus per predicationem Christi se uoluit intelligi.

 14. Bonus odor. In lege, qui hostias bono uoto offerebat, bonus odor Deo erat et acceptabilis, ita et predicationis pie uir [al., uirtus], doctrine odorem prestat fragrantem Deo.

15. AUGUST. . Christi bonus odor. Bonus Christi odor est, predicatio ueritatis; quem odorem in uitam capit qui Euangelio bonis moribus seruit et congruit. Mortem incurrit, cuius ab his que bene loquitur, uita dissentit, que conditio etiam auditores obstringit cum recta predicatio ab aliis per incredulitatem auditur in mortem, ab aliis per fidem suscipitur in salutem.

16. LANFR. Bonus odor. Predicatio quidem bona est in utrisque, sed qui inobedientes sunt, illis sit  predicatio odor mortis, id est, peccati, in mortem eternam.

17. AMBROS. Aliis odor mortis. Incredulis predicatio Christi odor mortis est. Audientes enim uerbum Dei, sic accipiunt quasi pestem, ex qua oritur mors.

18. Adulterantes, id est, pseudoapostolos tangit, qui uerba Dei per malam interpretationem adulterabant. Nam tollentes diuinum sensum, humanum ponebant.

19. LANFR. Adulterantes. Adulter non querit prolem, sed uoluntatem corporis explere. Tales sunt qui pro terreno commodo uerbum Dei predicant, non querentes filios spirituales generare.

 20. Ex Deo. Ex Deo, inquit, loquimur, quia ex Deo accipimus, quod predicamus.

AMBROS. Ex Deo, id est, quomodo Deus dedit

21. LANFR. Coram Deo. Quia illi placere contendimus.



CAPUT III.


[1 1Kb] Incipimus iterum nosmetipsos commendare? Aut nunquid egemus  commendatitiis Epistolis missis ab aliis ad uos, 91 aut ex uobis ad alios missis? [2 1Kb] Epistola nostra uos, fides uestra, estis, [3 1Kb] scripta in cordibus nostris, memoriam uestri habens, que scitur et legitur ab omnibus hominibus: [Responsio] manifestati uos quod epistola estis Christi, id est, quorum fide et uita glorificatur Christus, ministrata a nobis, sicut nostra, et scripta non atramento, sed Spiritu Dei uiui, illinita, id est, confirmata, non in tabulis lapideis, [4 1Kb] sed in tabulis [in mentibus] cordis carnalibus, sensibilibus, intelligibilibus. Fiduciam autem talem habemus per Christum ad Deum quod ministramus, uel quod uos estis epistola nostra, et Christi. Non quod sufficientes simus cogitare aliquid,  a nobis, per nos, quasi principaliter ex nobis, sed sufficientia nostra, quod possumus, ex Deo est, qui et idoneos nos fecit ministros Noui Testamenti non littera, sed spiritu, non carnaliter intellecti, sed spiritualiter. [5 1Kb] , [6 1Kb] Littera enim occidit, [7 1Kb] Spiritus autem uiuificat, glorificat. [8 1Kb] Quod si ministratio mortis, uetus Testamentum mortificans,  litteris deformata, scripta, in lapidibus, tabulis, fuit in gloria, Moysi, [9 1Kb] ita ut  non possent intendere filii Isrel in faciem Moysis, propter gloriam, pre nimia claritate, uultus eius, que gloria euacuatur, transit, quomodo non magis ministratio spiritus, spiritualis testamenti, erit in gloria? nobis apostolis.  Nam si ministratio damnationis, damnantis legis in gloria est Moysi, multo magis abundat ministerium iustitie in gloria apostolis. [10 1Kb] Nam nec glorificatum est quod 92 claruit in hac parte, id est, in Moyse nullius glorie est, quantum ad excellentem gloriam, que est in apostolorum predicatione, propter excellentem gloriam apostolorum. Si enim  [11 1Kb] quod euacuatur  per gloriam est, multo magis quod manet, in gloria est, ergo habebimus gloriam  et cum habeamus spem glorie, cum fiducia predicamus, et hoc est. Habentes igitur talem spem glorie ex Euangelio habende, multa fiducia utimur, in Euangelio; et non sicut Moyses ponebat uelamen super faciem suam, non ponimus uelamen super faciem nostram, id est, non habemus uelata uerba, sicut Moyses; quod significabatur in uelamine, ut non intenderent filii Isrel in faciem, uelamen, eius quod euacuatur, aufertur in Christianis. Sed tamen adhuc obtusi sunt sensus eorum, id est, Iudeorum, qui adhuc non possunt intelligere. Usque in hodiernum enim diem, idipsum uelamen in lectione ueteris Testamenti manet apud Iudeos non reuelatum incredulis, quia credulis tantum reuelatur , sed usque in hodiernum diem, cum legitur Moyses, uelamen positum est super cor eorum, Iudeorum. Cum autem conuersus fuerit ad Dominum, de cordibus eorum auferetur intelligentie uelamen. [12 1Kb] Dominus autem Spiritus est, [13 1Kb] ubi autem Spiritus Domini, [14 1Kb] ibi libertas, id est, libera intelligentia. [15 1Kb] , [16 1Kb] Nos uero omnes, (Moyses uelatus non poterat intelligi; sed nos:  reuelata facie, planis uerbis, interioris hominis oculo, [17 1Kb] gloriam Domini, eternam beatitudinem in Nouo Testamento promissam, speculantes, non temporalia ut pseudoiude,  in eamdem glorie illius  imaginem, que erit ibi, transformamur, non fuscati intus, [18 1Kb] a claritate fidei, uel creationis, in claritatem, uel de uirtute in uirtutem, [19 1Kb] tanquam a Domini Spiritu, uere docti, uel transformati per Spiritum sanctum.



[COMMENTARIUS.]


 CAP. III.---1. LANFR. Incipimus iterum, etc. Non nos, inquit, commendamus, nulla enim commendatione indigemus, quia nec illa que fit uobis, nec que fit litteris, quia per epistolam .  Nam nec per epistolam ad uos ab aliis missam. Per epistolam nolumus commendari, quia uos estis epistola nostra, que nos commendat, id est, fides uestra.

2. Epistola nostra. Epistola, inquit, nostra uos estis, id est, fides nostra per eam laudatur, eo quod predicatione nostra uos ad fidem conuertimus.

3. In cordibus nostris. uos et fidem uestram obliuioni non tradidimus, sed in memoria nostra semper estis.

4. AUGUST. . In tabulis cordis. Carnales autem tabulas cordis dixit, non carnalis prudentie; sed tanquam uiuentis, sensumque habentis, in comparatione lapidis, qui sine sensu est.

 5. . Littera enim occidit. Attende et uide ut cum quidquam propter circumcisionem, uel Sabbatum, uel quid aliud umbratilis sacramenti, ac non totum propter hoc dicat; quod littera prohibens, peccatum non uiuificat [al., iustificat] hominem, sed potius occidit, augendo concupiscentiam, et iniquitatem preuaricatione cumulando, nisi liberet gratia per legem fidei, que est in Christo Iesu.

6. LANFR. Littera occidit. Dupliciter potest hoc intelligi, uel quia sine misericordia peccantes occidi iubet, dicens: Si quis hoc uel illud fecerit, morte moriatur. uel carnaliter obseruata, animam obseruantis occidunt.

7. Spiritus autem uiuificat, id est, spiritualiter intellecta obseruantis animam uiuificat.

 8. Quod si ministratio. Commendatio et laus Noui Testamenti; dicitque, si ministratio ueteris legis formata litteris, in tabulis lapideis, fuit Moysi in tantam gloriam ut filii Isrel faciem eius uidere non possent, propter claritatem uultus eius, que tamen transitoria fuit; quomodo non magis ministratio noue legis erit apostolis in gloriam sempiternam. uetus autem lex ministratio mortis dicitur; uel  quia sine misericordia peccatores puniebat, uel quia post aduentum Christi, ad litteram obseruata, anime mortem ministrat. Nouum uero Testamentum ministratio spiritus dicitur, uel quia per ipsum Spiritus sanctus obseruanti datur, uel quia in eo uetus lex spiritualiter intelligitur et seruatur.

9. AUGUST. . Ita ut non possent filii Isrel. Quod non poterant filii Isrel intendere in faciem eius, propter gloriam uultus eius, signum erat quia in lege Christum intellecturi non erant; et ideo uelamen inter faciem Moysis et illos positum erat, ut non intenderent, sicut scriptum est: Filii Isrel usque in finem, etc.

10. LANFR. Nam nec glorificatum est. Ordo: quod  claruit, nec glorificatum est in hac parte, propter excellentem gloriam. Exponit gloriam predicatorum Noui Testamenti. Dicit enim quod facies Moysis, que in legis ueteris latione claruit, non potest dici glorificata, in consideratione istius partis, id est, si ad apostolorum gloriam referatur, propter excellentem gloriam quam habent et habituri sunt.

11. Quod euacuatur. uelamen ueteris legis aufertur nunc, quia modo exponitur quidquid legales obseruationes significauerunt.

12. Dominus autem spiritus est. Ordo: Spiritus sanctus est Dominus, et potest operari quod uult; ac per hoc quod quos uult illuminat, quos uult in tenebris ignorantie deserit.

13. Ubi autem Spiritus Domini. Exponit causam  cur Iudei libere non possunt intelligere uetus Testamentum, et cur predicatores Noui Testamenti ipsum libere intelligant: uidelicet quia illi Spiritum Dei non habent, hi autem habent.

14. Ibi libertas? Ab Isrele conuerso auferetur uelamen; libertas enim Dei erit in eo, quia Spiritus  ibi erit, qui eam dabit; et hoc probat: Spiritus est Dominus; sed ubicunque est Dominus, ibi libertas; ergo ubicunque est Spiritus, ibi libertas ; sed in Isrele conuerso erit, ergo in eo erit libertas.

15. Nos uero omnes reuelata. Nos, inquit, omnes apostoli reuelata facie non cooperta, sicut Moyses, celestem gloriam speculantes ad ipsam enim est intentio nostra quia nunc per speculum et enigma uidemus in eamdem gloriam, que adhuc, non qualis est, apparet; sed quasi quedam imago uidetur fide, et bonis operibus transformamur. In hoc enim contendimus ut conformes eius fieri possimus a claritate fidei peruentura in claritatem spei.

16. AMBROS. Nos uero omnes reuelate. Per fidem  speculantes, ad eamdem imaginem transformari speramus, id est, ut similes inueniamur, transacta hac uita, imaginis glorie Christi. Unde Ioannes Scimus, inquit, quia, cum apparuerit, similes ei erimus.

17. AUGUST.  Gloriam Domini speculantes. Hoc speculum si queramus, profecto illud occurrit, quod in speculo nisi imago [ad., non] 93 cernitur. Hoc ergo facere conati sumus, ut per hanc imaginem, quod nos sumus uideremus utcunque a quo facti sumus, tanquam per speculum. Speculantes ergo dixit per speculum uidentes, non de speculo [al., specula] prospicientes. Quod uero ait in eamdem imaginem transformamur, utique imaginem Dei uult intelligi, eamdem dicens  istam ipsam scilicet, id est, quam speculamur, quia eadem imago Dei est, et gloria Dei, sicuti alibi dicit: uir quidem non debet uelare caput suum, cum sit imago et gloria Dei. Transformamur ergo dixit, de forma in formam mutamur atque transimus.

 18.  A claritate in claritatem. Natura in rebus creatis excellentissima, cum a suo Creatore iustificatur ab impietate, a deformi forma transformatur in formosam formam; est quippe et in ipsa impietate, quanto magis damnabile uitium, tanto certius natura laudabilis, et ob hoc addidit, de gloria in gloriam, de gloria creationis in gloriam iustificationis. Quamuis possit hoc et aliis modis intelligi quod dictum est, de gloria in gloriam; de gloria fidei in gloriam spei; de gloria qua sumus filii Dei, in gloriam qua similes ei erimus, quia uidebimus eum sicuti est.

19.  Tanquam a Domini Spiritu. Quod uero addidit: tanquam a Domini Spiritu; ostendit gratiam [al., gratia] nobis conferri, tanquam [al., tam]  optabilis confirmationis [al., transformationis] bonum.



CAPUT Iu


Ideo , habentes hanc administrationem predicationis, iuxta quod misericordiam consecuti sumus, non per merita nostra, predicando, non deficimus, sed abdicamus occulta dedecoris, occulta peccata que dedecorant, non ambulantes ut pseudo, in astutia, neque adulterantes uerbum Dei, legitimum sensum adimentes, uel pro terreno lucro predicantes; sed in manifestatione ueritatis commendantes nosmetipsos ad omnem conscientiam hominum, ipsa manifestatio ueritatis commendat nos ipsis hominibus, coram Deo, non solum hominibus, sed etiam Deo. Responsio ad hoc quod dixit: reuelata facie. Quod si etiam opertum est non solum uetus lex, sed etiam Euangelium nostrum, in iis qui pereunt, est opertum; [1 1Kb] in quibus Deus huius seculi, auctor omnium, uel diabolus princeps huius seculi, excecauit mentes infidelium, ut non fulgeat illis illuminatio Euangelii glorie Christi, per quod glorificatur Christus, qui est imago Dei, consimilis Patri. Responsio. [2 1Kb] Non enim nosmetipsos predicamus, sed Iesum Christum Dominum nostrum, scilicet esse, nos autem, non solum eius, sed etiam seruos uestros per Iesum, quoniam Deus [3 1Kb] qui dixit de tenebris lucem, quoniam dixit: Fiat lux; uel qui de celo facit celum splendescere; [4 1Kb] ipse [5 1Kb] illuxit in 94 cordibus nostris que obscura erant, id est, qui nobis innotuit ad hoc ut illuminatam scientiam claritatis Dei  predicando daremus, [6 1Kb] ad, dando, illuminationem scientie claritatis Dei  in facie, in cognitione, Christi Iesu. Quamuis tribulemur. [7 1Kb] Habemus autem thesaurum istum, id est, hanc claritatem, in uasis fictilibus, ut sublimitas sit uirtutis Dei , si quid boni facimus, Deo ascribatur, et non gloriemur ex nobis. [8 1Kb] In omnibus igitur tribulationem patimur, sed non animo angustiamur; aporiamur, inopiam patimur, uel opprimimur ; sed a proposito non destituimur; fame persecutionem patimur, sed non a Deo derelinquimur; deiicimur corpore, sed non perimus animo; semper mortificationem pro Iesu in corpore nostro circumferentes, ut et uita eterna Iesu manifestetur in corporibus nostris, in futuro in carne nostra mortali facta immortali. Semper enim nos, qui uiuimus, in mortem tradimur propter Iesum, ut et uita Iesu manifestetur in carne nostra mortali, undique tribulatione compressi, parati ad mortem sumus pro nomine Christi, ut cum eo uiuere possimus; et hoc est; semper  enim, etc. Illatio ab auctoritate, uel a contrario. Ergo [9 1Kb] mors in nobis operatur, [10 1Kb] uita autem  in uobis operatur. [11 1Kb] Habentes autem (Responsio. Licet mors in nobis operetur, non tacebimus, sed habentes eumdem spiritum fidei, de Deo loquimur, [12 1Kb] eumdem spiritum fidei, sicut scriptum est: Credidi propter quod locutus sum; et nos credimus propter quod et de Deo loquimur; , scientes quoniam qui suscitauit Iesum, et nos cum Iesu suscitabit, et in celis constituet uobiscum , [13 1Kb] , [14 1Kb] , [15 1Kb] Omnia enim 95 propter uos, ut gratia abundans in fide, per multos credentes in gratiarum actione, abundet in gloriam Dei, non ad contumeliam promerendam. Propter quod  non deficimus; sed licet is qui fortis est, noster homo corrumpatur, affligatur, tamen is qui intus est renouatur de die in diem, et subdit cur non deficit, id enim, quod in presenti est momentaneum , et leue tribulationis nostre, transitoria et leuis tribulatio nostra, supra modum, supra humanam estimationem, in sublimitate eternum glorie pondus, quod erit in futuro, operatur in nobis, non contemplantibus, non curantibus, nobis que uidentur, sed que non uidentur. Reddit causam. Que enim uidentur temporalia sunt; que autem non uidentur eterna sunt.



[COMMENTARIUS.]


 CAP. Iu.---1. LANFR. In iis quibus Deus huius seculi. Quasi diceret: Qui non solum inuisibiles creaturas, sed etiam hoc inuisibile seculum regit, potest et ita construit, in quibus Deus excecauit mentes infidelium huius seculi; quia si de diabolo dictum est, Deus huius seculi, sic intelligitur in Euangelio; Princeps mundi huius.

2. Non enim nos. Ostendit quod non sint ambulantes  in astutia, neque adulterantes uerbum Dei, et cur dixerit: Glorie Christi, et non dixerit, Euangelii glorie nostre.

3. Qui dixit de tenebris. Ratio cur predicaret, uidelicet scientiam predicando dedit illis Deus.

4. AUGUST. Ipse illuxit. Ut nos illuminaret, et sic haberemus scientiam claritatis eius per Filium qui est splendor Patris quo illuminamur.

5. AMBROS. Illuxit in cordibus. Illuminantur enim, ut cognitionem habeant glorie Dei per Christum.

6. AUGUST. . Ad illuminationem. Hec est scientia Dei, quia scimus illum esse lumen quo tenebre nostre illuminantur, et ipsum attende, quemadmodum inculcet.

7. LANFR. Habemus thesaurum. Thesaurum claritatis  scientie Dei dicit apostolos habere in terrenis corporibus, ut quando aliquid subtiliter agunt, uirtuti Dei imputent, non sibi.

8. AMBROS. In omnibus tribulationem. Nunc ostendit quia idonei erant predicatores; qui passi tribulationem non angustiabantur, id est, non tantum opprimebantur, ut cederent. Aporiabantur, id est, inopiam patiebantur, et aderat pastor Deus. Deiiciebantur, id est, uerberibus prosternebantur, nec mortificabantur.

 9. Mors in nobis operatur. Dubium non est quia in martyribus Christus occiditur. Unde uita qua resurrexit a mortuis Christus, mortali carni eorum prestabitur.

10. uita autem. Hoc dicit, quia pro salute eorum morti subiiciebatur, habens eumdem spiritum, id est, communem cum illis, per quem fides firmatur, secundum quod scriptum est: Credidi, et quia credidit, audet predicare hoc.

11. AUGUST.  Habentes eumdem spiritum. Quid est, eumdem spiritum, nisi quem iusti quoque habuerunt, qui ista dixerunt?

12. LANFR. Eumdem spiritum fidei. Quasi quis dicat: Cur patimini? Quia, inquit, de Deo loquimur.  Cur ergo loquimini? Quia credimus in eum; omnes enim fideliter in eum credentes, loquuntur de eo; scriptum enim de Dauid, quia propter hoc locutus est, quia credidit. Quid inde? Nos, inquit, habemus spiritum fidei, quem habuit Dauid.

13. Omnia propter uos. Exponit quomodo constituentur in celis, omnia enim propter uos, ut uestro exemplo gratia, id est, fides uestra abundet cum gratiarum actione, et sic constituamini in celis.

14. AMBROS. Omnia enim propter uos. Apostolus persecutiones et pericula pati non timuit, ut plures crederent, et abundans Dei donum, non per paucorum gratiarum actionem minueretur ad contumeliam Dei; sed multis proficiens afflueret per multorum gratiarum actionem, ad gloriam Dei.

 15. LANFR. Omnia enim propter. Omnia enim propter uos instruendos patimur, ut gratia, id est gratiarum actio, abundans actione gratiarum facta per  multos, abundet in gloriam Dei. Quasi diceret: Ad hoc patimur ut exemplum patientie a nobis discatis, et Deo gratias referatis, et multi alii uobiscum.



CAPUT u.


Expositio superioris uersus, uel probatio hoc modo: Scimus enim, nam ingemiscimus, quoniam si terrestris domus nostra huius habitationis, id est corpus in quo habitamus, dissoluatur, quod [1 1Kb] , [2 1Kb] edificationem, immortale corpus, ex Deo habemus, domum non carnali manu factam, non temporalem, sed eternam in celis. Nam et in hoc ingemiscimus , habitationem nostram, que de celo est, superindui cupientes, eamdem enim carnem, que nunc est, in resurrectione habituri sumus; sed super eam immortalitate, incorruptione uestiemur. [3 1Kb] Si tamen uestiti, quod superinduemur, et non nudi bonis operibus inueniamur. [4 1Kb] Repetit, uel probatio a pari. Nam et qui sumus in hoc tabernaculo, corpore, ingemiscimus grauati 96: eo quod nolumus  exspoliari, sed superuestiri, simul cum Adam; ut absorbeatur, id est fiat immortale, quod mortale est a uita. Diceret: Quis hoc poterit dare? Respondet: Qui autem efficit nos in hoc ipsum, ut immortalitate superinduamur, in presenti sperando, Deus est, qui dedit nobis pignus spiritus, id est arrham, quia efficiet. Audentes igitur sumus, semper et scientes semper quoniam dum sumus in corpore, [5 1Kb] peregrinamur a Domino  audemus autem mori, et bonam uoluntatem , habemus magis [6 1Kb] peregrinari a corpore, et presentes esse ad Dominum. [7 1Kb] Et ideo, ut simus presentes, contendimus, siue absentes, a conspectu hominum, uel a Deo quantum in hoc mundo siue presentes conspectui hominum, uel ante Deum, placere illi. Responsio. Omnes enim nos manifestari oportet ante tribunal Christi, [8 1Kb] ut referat, rationem reddat, uel primum suscipiat, unusquisque propria corporis, prout gessit, siue bonum, siue malum. Scientes ergo, scilicet hoc, timorem Domini hominibus suademus; Deo autem, quia terreno lucro non fecimus, manifesti sumus. Spero autem et in conscientiis uestris, quia pro terreno lucro non predicamus, manifestos non esse.  Non iterum, ut possitis contra pseudoapostolos gloriari super magisterio nostro, ideo commendamus nos uobis, sed occasionem damus uobis gloriandi pro nobis, ut habeatis ad eos, quod eis respondeatis, qui in facie gloriantur, quorum gaudium est presentia tantum hominum, uel quorum gloria est in tantum extra, et non in corde bene agere. [9 1Kb] , [10 1Kb] Siue enim mente excedimus  Deo; ad laudem Dei. [11 1Kb] Siue [12 1Kb] sobrii sumus, uobis, 97 contemperantes condescendimus uobis mores uestros instruendo. Charitas enim Christi urget nos, [13 1Kb] estimantes hoc, quoniam si unus pro omnibus mortuus est, ergo omnes mortui sunt consequitur quod omnes debent mori pro illo; [14 1Kb] et pro omnibus mortuus est Christus, ut, et  qui uiuunt, iam non sibi uiuant, pro eo moriantur, sed ei, ad honorem eius, qui pro ipsis mortuus est et resurrexit. [15 1Kb] Itaque, ergo quia surrexit, nos [16 1Kb] ex hoc neminem, non nouimus  secundum carnem Christum mortalem, uel quia surrexit. [17 1Kb] Et si cognouimus  [18 1Kb] secundum carnem Christum, mortalem primo; sed nunc iam non nouimus mortalem, sed immortalem. [19 1Kb] Si qua ergo in Christo noua creatura, uetera, id est uitia, transierunt. si Christus nouus est immortalis, ergo uetera transierunt in nobis: : ecce facta sunt omnia noua, id est, quia facti sumus noui. [20 1Kb] Omnia autem ex Deo, qui nos reconciliauit sibi per Christum; et dedit, postea commendauit nobis ministerium reconciliationis, predicationem ad alios, poterat tunc reconciliare mundum per Christum. [21 1Kb] Quoniam quidem Deus erat in Christo, mundum reconcilians sibi, non reputans illis delicta ipsorum, non eis repensans secundum merita, et posuit in nobis uerbum reconciliationis, predicationem Euangelii. Pro Christo ergo, uice Christi, legatione fungimur, quia dedit nobis predicare tanquam, id est uere, Deo exhortante per nos. [22 1Kb] , [23 1Kb] Obsecramus, quia legati Christi sumus, pro Christo, uice Christi, reconciliamini Deo. [24 1Kb] Eum qui non nouerat peccatum, [25 1Kb] pro nobis [26 1Kb] peccatum fecit, uel hostiam pro peccato, ut nos efficeremur iustitia Dei in ipso.



[COMMENTARIUS.]


 CAP. u.---1. AUGUST.  Aedificationem ex Deo, id est, immortalitatem preparatam nobis, qua induendi sumus in fine, cum resurrexerimus a mortuis, Et ait: In quo nolumus exspoliari, sed superuestiri, ut absorbeatur mortale a uita, si fieri potest; sic uellemus fieri immortales ut iam ueniret ipsa immortalitas, et modo sicut sumus inuitaret [al., mutaret] nos ut mortale hoc nostrum absorberetur, non per mortem corpus puniretur, ut in fine iterum reciperetur. Quamuis ergo a malis ad bona transeamus, tamen ipse transitus aliquantum amarus est.

 2. AMBROS. Aedificationem. Corpus immortale significat, cuius forma iam in celis est, in Domini corpore declarata.

3. Si tamen uestiti, id est, si exeuntes de corpore Christum induti fuerimus. In Christo enim baptizati, Christum induimus, siue Spiritu sancto erimus digni super promissa celesti gratia [al., quem cum induti, siue Spiritu sancto dato nobis uidebimus, erimus digni superindui promissa celesti gloria.]

4. Nam qui sumus in tabernaculo. Dicit nos grauatos passionibus corporis, postulationes ad Deum dirigere, ne simus nudi Spiritu sancto. Tunc enim superindui gloria poterimus, si exuti corpore, non despoliati a Spiritu sancto fuerimus; ac sic absorbebitur mortale a uita, ne ultra possit mori, aut passionibus  implicari; non enim dicendum est absorberi a uita, quia ad hoc surgit ut penis arguatur [al., agatur].

 5. Peregrinamur a Deo. Deus ubique est, sed quia sedes Dei in celis est, et illic semper uidetur, ideo hic positi, ubi non uidetur, peregrinari ab eo dicimur.

6. LANFR. Peregrinari a corpore. Quia, inquit, non potest fieri ut ad Deum eamus corpore, eligimus magis separari a corpore, et presentes esse ad Deum.

7. AMBROS. Et ideo contendimus, id est, siue in hac uita positi, siue ante tribunal Christi presentes placeamus ei.

8. AUGUST.  Ut referat unusquisque. Omnes astabimus ante tribunal Christi; ut referat unusquisque secundum ea que per corpus gessit, non secundum ea que, si diutius uiueret, gesturus foret,  siue bonum, siue malum. Scimus etiam paruulos, secundum ea que per corpus gesserunt, recepturos uel bonum uel malum. Gesserunt autem non per seipsos, sed per eos qui pro illis respondentibus, et renuntiare diabolo dicuntur, et credere in Deum: Unde et in numero fidelium computantur, pertinentes ad sententiam Domini dicentis: Qui crediderit et baptizatus fuerit, saluus erit .

9. AUGUST. . Siue enim mente excedimus. Quid est mente excessimus? Ut illa uideamus que non licet homini loqui. Quid est temperantes sumus uobis? Non, inquit, iudicaui me scire aliquid inter uos, nisi Christum Iesum, et hunc crucifixum.

 10. LANFR. Mente excedimus. Mente excedere est in diuina contemplatione esse, et hoc dicit se propter Deum, non propter laudem hominum facere.

11. Siue sobrii sumus. Sobrii erant apostoli, cum  ab illa altitudine celestis contemplationis discedebant ad ordinandam uitam subiectorum. Et hoc dicit se propter utilitatem subiectorum facere, non propter humanam gloriam.

12. Sobrii sumus. Pro uobis, inquit, facimus, quia de uobis quasi commendando nos, loquimur. Omnia enim propter uos facimus, quia siue mente excedimus, id est, profunda diuinitatis predicamus, et hoc ad laudem Dei; siue sobrii sumus, id est, subditorum uitam, intermissa contemplatione diuina, humana contemperantes ordinamus.

13. Aestimantes hoc. Existimamus, inquit, quia si Christus pro omnibus mortuus est, et omnes homines mori debent pro honore illius.

14. Et pro omnibus mortuus est Christus. Ergo quia Christus mortuus est pro omnibus, neminem approbamus  secundum carnem uiuentem. Et si cognouit priusquam in Christum crederet Apostolus, secundum carnem nouit eum, quia hominem tantum estimabat.

15. Itaque uos, id est, quia Christus pro omnibus mortuus est, ut omnes pro honore illius moriantur. Ex hac consideratione neminem nouimus, id est, approbamus secundum carnem uiuentem, et sua querentem, et non que Iesu Christi.

16. AUGUST.  Ex hoc neminem. Itaque nos amodo neminem nouimus secundum carnem. Sed quia illorum secum uitam futuram, tanquam presentem meditabitur [al., meditabatur], qui resurgentes commutabuntur.  Amodo, inquit, neminem secundum carnem nouimus, id est, tam certam spem tenemus future nostre incorporationis et immortalitatis, ut amodo iam in ipsa notitia gaudeamus.

 17. LANFR. Et si nouimus. Priusquam in Christum crederet Apostolus, secundum carnem cognouerat eum, quia tantummodo hominem estimabat.

18. AUGUST. . Secundum carnem. Carnem namque hoc loco, non ipsam corporis nostri substantiam quam Dominus post resurrectionem suam, carnem appellat, dicens: Palpate et uidete, quia spiritus carnem et ossa non habet, sicut me uidetis habere; sed corruptionem mortalitatemque carnis uult intelligi, que tunc non erit in nobis, sicut iam in Christo non est.

19. . Si qua ergo. Omnis ergo noua creatura, id est, populus innouatur per fidem, ut habeat interim in spe, quod in re postea perficiatur. In Christo habet etiam [al., iam] quod in se sperat.  Itaque uetera transierunt secundum spem, quia modo iam non tempus ueteris Testamenti, quo temporale et carnale regnum exspectetur a Deo: et facta sunt omnia noua secundum eamdem spem, ut regnum celorum, ubi nulla erit mors atque corruptio, promissum teneamus.

20. AMBROS. Omnia autem ex Deo. Quamuis nos Christus redemerit, omnia tamen ex Deo.

21. AUGUST. . Quoniam quidem Deus, Deus, inquit, erat in Christo mundum reconcilians sibi, quia uerbum caro factum est, et habitauit in nobis: ut non solum Deus in illo esset, sed etiam ipse Deus esset.

22. AUGUST. . Obsecramus pro Christo. Obsecramus, 98  inquit, pro Christo, id est, tanquam uos Christus obsecret. Quid? reconciliamini Deo.

23. AMBROS. Obsecramus. Ideo obsecrat, ne aliqua negligentia medicine gratia effectu careat, quoniam  adest tempus, quo morbis mortalibus medicina possit infundi.

24. AUGUST. . Eum qui non nouerat. Nouerat enim per sapientiam, non nouerat per experientiam.

25. AUGUST. . Pro nobis peccatum fecit. Hoc est, sacrificium pro peccatis, per quod reconciliari ualeremus. Ipse est ergo peccatum, ut nos iustitia, nec nostra, sed Dei: nec in nobis, sed in Deo, sicut ipse fuit peccatum, non suum, sed nostrum, nec in se, sed in nobis constitutum. Similitudinem carnis peccati, in qua crucifixus est, demonstrauit. Hec est illa iustitia Dei, non qua ipse iustus est, sed qua nos ab eo facti.

26. LANFR. Peccatum fecit. Ordo: Deus Pater  Christum peccatum, id est, hostiam pro peccato, ut nos efficeremur iustificati in ipso, id est, in fide Iesu Christi.



CAPUT uI.


Adiuuantes autem  exhortamur, ne in uacuum gratiam Dei [1 1Kb] recipiatis, Christum passum, et saluare paratum, uel remissionem peccatorum, quam in uacuum recipit, qui se postea in bonis operibus non exercet. [2 1Kb] Ait enim: [3 1Kb] Tempore accepto exaudiui te, et in die salutis adiuui te. Ecce nunc tempus acceptabile; ecce nunc dies salutis. [4 1Kb] Nemini dantes ullam offensionem, id est, exemplum prauitatis, quod uidentes offendere possit, ut non uituperetur ministerium nostrum, Christiana religio, doctrina apostolorum; sed in omnibus exhibeamus nosmetipsos sicut Dei ministros , in multa patientia , in tribulationibus, in necessitatibus, penuria, in angustiis,  compedibus, uel aliis uinculis, in plagis, in carceribus, [5 1Kb] in seditionibus, [6 1Kb] in laboribus, uoluntariis, uel coactis, in uigiliis, similiter uel uoluntariis, uel coactis, in ieiuniis: exhibeamus nos, inquam, 99 Dei ministros in castitate, in scientia, legis et Euangelii, [7 1Kb] in longanimitate, in exspectatione promissorum Dei, cum alacritate mentis, in suauitate , in Spiritu sancto, in caritate non ficta, in uerbo ueritatis , [8 1Kb] in uirtute Dei, [9 1Kb] , [10 1Kb] , [11 1Kb] per arma iustitie [12 1Kb] a dextris et a sinistris, in prosperis et in aduersis, per gloriam  et [13 1Kb] ignobilitatem; per infamiam et bonam famam, [14 1Kb] , ut seductores et ueraces, sicut qui ignoti putamur non nosci a Deo, et cogniti Deo, quasi morientes, et ecce uiuimus, id est, libertati, ut castigati, a Deo, uel ab hominibus, et non mortificati, quasi tristes, semper autem gaudentes, sicut egentes, multos autem locupletantes, tanquam nichil habentes, et omnia ideo possidentes. [15 1Kb] , [16 1Kb] Os nostrum patet ad uos, id est, multa loquimur uobis, o Corinthii, cor nostrum dilatatum est, uel in predicando, uel in dando. [17 1Kb] [18 1Kb] Non angustiamini in nobis; exemplo nostri non estis auari; angustiamini autem in uisceribus uestris, id est, a uobis accepistis illud uitium: eamdem autem, scilicet quam et nos homines, habentes  remunerationem  [19 1Kb] tanquam filiis dico, dilatamini et uos, estote benigniores. Nolite iugum auaritie ducere cum infidelibus, id est, nolite similes esse infidelibus. Que enim participatio iustitie  cum 100 iniquitate? Aut que societas lucis ad tenebras? Que autem conuentio Christi ad Belial? Aut que pars fideli cum infideli? Qui autem consensus templo Dei cum idolis? [20 1Kb] uos enim estis templum Dei uiui, sicut dicit Deus: [21 1Kb] Quoniam inhabitabo in illis, et inambulabo inter eos, et ero illorum Deus, et ipsi erunt mihi populus. [22 1Kb] Propter quod, quia templum Dei estis, exite mente de medio eorum, et separamini, dicit Dominus: nolite  iugum ducere cum infideli: [23 1Kb] et immundum ne tetigeritis, id est, ne commisceamini malis; ecce fructus, et ego recipiam uos, et ero uobis in patrem, et uos eritis mihi in filios et filias, dicit Dominus omnipotens.



[COMMENTARIUS.]


 CAP. uI.---1. LANFR. Gratiam Dei. Gratiam Dei uocat remissionem peccatorum; quam in uacuum recipit, quisquis se in bonis operibus postea non exercet.

2. Ait enim. In Isaia sic loquitur: In tempore placito exaudiui te; et in die salutis auxiliatus sum tui.

3. Tempore accepto, etc. Diceret quis: Est tunc aliquid gratia Dei? Est, quia exaudire Domini tempore accepto, et adiuuare est. Et hoc probat ab effectu, quia exaudit et adiuuat. Item hoc ab auctoritate: ipse enim dixit, Tempore accepto, etc.

 4. AMBROS. Nemini dantes. uigilantia sua omnem amputat offensionem, ne ministerium eius uituperetur; uituperaretur enim, si que doceret, operibus non compleret.

 5. In seditionibus. In tantum Deo deuotus erat ut nec seditio fiduciam, quam in Deo habebat, minueret.

6. In laboribus. Manibus enim laborabat, ne cui grauis esset.

7. AMBROS. In longanimitate. Grandis animi erat in baiulandis infirmitatibus fratrum.

8. In uirtute Dei. uirtus in eo erat, que per signa et prodigia idoneum se ministrum probabat.

9. Per arma iustitie. Liberum se fuisse significat fidelibus et incredulis, dum his qui Euangelium gloriam, et eis qui ignobilitatem putabant, et his qui fidei bonam famam, et qui malam faciebant, integrum et constantem se prebuit.

10. AUGUST. . Per  arma. Malitia enim iniquorum sinistra sunt arma iustorum, sicut idem dicit: Per arma iustitie dextera et sinistra, id est, per gloriam et ignobilitatem; atque ita deinceps cuncta exsequitur. Dextera arma demonstrans gloriam, bonam famam, ueritatem, quod [al., qua] cognoscebantur, quod uidebant, quod non mortificabantur, quod gaudebant, quod multos ditabant, quod omnia possidebant. Sinistra uero, quod ignobiles et male fame habebantur, quod seductores putabantur, quod ignorabantur, occidebantur, cercebantur, contristabantur, egere ac nichil habere uidebantur.

11. LANFR. Per arma. Per arma iustitie si muniti in prosperis et aduersis, et siue gloriosi siue uiles, seu, infames siue bone fame habeamur.

 12. A dextris et a sinistris. Exhibeamus nos, scilicet Dei ministros habendos iustitiam, quasi libram, ut non pendeamus in hanc partem, uel in hanc, id est, non frangamur aduersis, nec eleuemur prosperis.

13. Ignobilitatem. Per gloriam exhibeamus nos sicut Dei ministros, ne extollamur; et per ignobilitatem,  id est uilitatem, si uiles habiti simus, ne frangamur.

14. Ut seductores. Quasi diceret: Non est mirandum si uituperamur et laudamur, quia alii putant nos seductores, alii ueraces, et alii cognoscunt, et alii nesciunt, et cetera que sequuntur.

15. Os nostrum patet ad uos. Redarguit auaritiam eorum, et dicit eos a se non accepisse tenacitatis exemplum, quia cor suum in dando amplum et dilatatum est.

16. AMBROS. Os nostrum patet ad uos. Hoc libertatis causa loquitur, et pure conscientie. Male [al., mali] enim sibi conscia mens loqui trepidat, sensum perdit, in uerbis errat.

17. Non angustiamini. Hoc, dicit, non erat magistris  ascribendum, si discipuli male uterentur, quia quod pertineret ad magistros non tacuerit.

18. LANFR. Non angustiamini. Id est, in nobis non uidetis angustie et tenacitatis exemplum, sed huius uitii fomes est in uisceribus uestris.

19. Tanquam filiis dico. Ordo: Tanquam filiis dico habentes eamdem remunerationem scilicet, quam nos habemus.

20. uos enim estis templum. Probat quia iugum ducere cum infidelibus, equipollenter. Nullum templum Dei debet habere consensum cum idolis; uos autem estis templum, quia ipse habitat in uobis. Ipse enim dixit: Inhabitabo in uobis. Propter quod exite de medio eorum, id est, ergo nolite iugum ducere cum infidelibus. Utitur autem uerbis prophete  pro suis.

21. Quoniam inhabitabo. Et Iel sic dicit: Ponam tabernaculum meum in eis, et ego ero eis Deus, et ipsi erunt mihi populus .

22. Propter quod exite. In Isaia sic legitur: Recedite, recedite, exite inde; pollutum nolite tangere .

 23. AUGUST. . Immundum ne tetigeritis. Quid est tangere immundum, nisi consentire peccatis? Quid est autem exire inde, nisi facere quod pertinet ad correptionem malorum?



CAPUT uII.


Has ergo habentes promissiones , karissimi, mundemus nos ab omni inquinamento carnis et spiritus, id est, carnalis uitii, et spiritualis nequitie, perficientes sanctificationem nostri in timore Dei, id est, perficientes ea, quibus sancti efficiamur. Capite nos in exemplum per nostram admonitionem. [1 1Kb] Neminem lesimus sicut pseudoapostoli subditorum bona deuorando, neminem prauo nostri exemplo corrupimus, neminem adulando circumuenimus. [2 1Kb] Non ad condemnationem uestram dico, non ideo dico ut aliquibus horum lesissetis, unde uos condemnem. [3 1Kb] Prediximus enim quod [4 1Kb] in cordibus nostris estis ad commoriendum, et ad conuiuendum, quia diligo uos in tantum, ut uiuere, et mori uelim uobiscum, si fieri posset. [5 1Kb] Multa mihi fiducia est, apud uos, multa mihi gloriatio apud alios pro uobis, repletus sum pro uobis consolatione, superabundo gaudio propter uos in omni tribulatione nostra. Nam  et cum uenissemus in Macedoniam, nullam requiem habuit caro nostra, sed omnem tribulationem 101 passi sumus, [6 1Kb] foris pugne ab infidelibus, uel in meo corpore, [7 1Kb] intus timores. Sed qui consolatur humiles, consolatus est nos Deus in aduentu Titi. Non solum autem in aduentu eius, sed etiam in consolatione, qua consolatus est in uobis, [8 1Kb] referens nobis uestrum desiderium, uidendi me, uestrum fletum, penitendo, uestram [9 1Kb] emulationem pro me, addiscentes caritatem, uel imitationem mei, ita ut ex missione Epistole, uel ex supra dictis, magis gauderem. Quoniam et si contristaui uos in [10 1Kb] Epistola priore, non me modo penitet; etsi prius peniteret, uidens quod Epistola illa prior  uos contristauit, nunc gaudeo, non, sed non propter hoc, quia contristati estis, sed quia contristati estis ad penitentiam. [11 1Kb] Contristati enim estis secundum Deum, ut in nullo, quod precepimus [12 1Kb] , [13 1Kb] detrimentum  patiamini, scilicet detrimentum anime in futuro, ex nobis, id est, ex nostris preceptis non adimpletis. [14 1Kb] Que enim  secundum Deum tristitia est, penitentiam in salutem stabilem, eternam, operatur; [15 1Kb] seculi autem  tristitia mortem operatur. [16 1Kb] Ecce enim  hoc ipsum, secundum Deum contristari uos, [17 1Kb] quantam maximam in uobis operatur sollicitudinem bene operandi, hoc est, salutem; nam operatur sollicitudinem, que causa est salutis; nec tantum hoc, sed defensionem, contra Deum: nec tantum hoc, sed indignationem, de peccatis;  nec tantum hoc, sed timorem Dei; nec hoc tantum, sed etiam desiderium, reformationis; nec hoc tantum, sed etiam emulationem boni, nec hoc tantum, sed etiam uindictam, afflictionem peccatorum. Ergo quia hoc et hoc fecistis, in omnibus aliis bonis exhibuistis uos, [18 1Kb] incontaminatos esse negotio, qui fornicatorem exclusistis. [19 1Kb] Igitur 102, et si scripsi uobis, non tantum propter eum, qui fecit iniuriam, id est, qui uxorem patris accepit, nec propter eum, qui passus est, id est, patrem, cuius uxor ablata est; sed, scilicet scripsi, ad manifestandam sollicitudinem nostram, quam habemus pro uobis de corruptione uestra coram Deo, ut placeat Deo: [20 1Kb] ideo, quia incontaminati fuistis, consolati sumus. In consolatione autem nostra, abundantius magis gauisi sumus super gaudio Titi, quia super uestra spirituali bona conuersione refectus est spiritus eius ab omnibus uobis; et si quid [21 1Kb] apud illum de uobis gloriatus sum, gloriando de uobis locutus sum, cum ipse uiderit, non sum confusus, id est, mentitus; sed sicut [22 1Kb] omnia uobis in ueritate locuti sumus, ita et gloriatio nostra, que fuit ad Titum, ueritas facta est, et uiscera eius abundantius in uobis sunt, reminiscentis omnium uestrum obedientiam, scilicet quomodo cum timore animi et tremore corporis excepistis illum. Gaudeo quod in omnibus confido in uobis.



[COMMENTARIUS.]


 CAP. uII.---1. AMBROS. Neminem lesimus. Pseudo enim apostoli nocebant illis, corrumpentes sensus illorum circumuentione astuta.

2. LANFR. Non ad condemnationem, id est, non propterea commemoro, ut callide dicam uos fecisse, quod me fecisse nego.

3. Prediximus enim. Superius dixit: Epistola nostra uos estis, scripta in cordibus uestris.

4. AMBROS. In cordibus nostris, id est, participes uult eos habere, et ad presentes passiones pro Christo  et ad futuram uitam.

5. Multa mihi fiducia. Fiducia hec de prime Epistole correptione est, quam quia non aspere susceperunt, fiduciam dederunt admonendi se.

6. Foris pugne. Pugne enim erant corpori, dum cedebantur; animo timores. Illic enim timor, ubi intellectus est. Sed hic timor propter credentes, ne passione eius scandalizarentur.

7. LANFR. Intus timores. A falsis fratribus; uel, ne passio mea perterreret fratres, id est, metuens ne conuersi nouiter, uidentes afflictionem nostram ad suum, id est, qui fuit Iudeus, ad iudaismum, gentilis ad gentilitatem conuerterent.

8. AMBROS. Referens nobis. Nuntiauit Titus desiderium  habere illos emendandi se, flere, quia peccauerunt, emulationem habere pro Apostolo, quoniam addiscentes caritatem eius erga se, ceperunt illum defendere contra aduersarios.

9. LANFR. Aemulationem, id est, qualiter alter emulatur desiderium alterius, ut me uideatis.

10. Epistola illa. Ordo: Illa uos contristauit, etsi ad horam.

11. Contristati enim. Demonstratio de qua penitentia dicat; est enim et mala penitentia.

12. Detrimentum. Detrimentum auditor ex predicatione doctoris patitur, quando preceptis eius inobediens existit, et priori peccato peccatum inobedientie addit.

13. AMBROS. Detrimentum, id est, ut omnia nostra  effectum habeant in uobis, etiam quod contristauimus uos.

14. LANFR. Que enim secundum. Alia ratio quod secundum Deum contristati sunt.

15. Seculi autem tristitia. Seculi autem tristitia est dolere, quod sua tribuat, aliena non rapiat, et cetera in hunc modum.

16. Ecce enim. Alia ratio eiusdem rei.

17. AMBROS. Quantam in uobis. Solliciti enim sunt, ne denuo peccent, et defendunt se ab infestatione demonum; indignantur in se, uel in alios peccantes timent, quia peccauerunt, desiderant se reformare, et incipiunt pati zelum bonorum operum perficiendorum; et quod deliquerunt, uindicant in seipsos.

 18. LANFR. Incontaminatos esse in negotio. In quo uindicandum precepit in eum qui uxorem patris accepit.

19. AMBROS. Igitur etsi scripsi uobis. Ostendit magis scripsisse propter Ecclesiam: quia in uno male agente, multi confunduntur; et in uno contumeliam patiente, multi indignantur. Emendando ergo iniustos, et pollutos sanctificando, et Ecclesias reconciliando, totius populi sollicitudinem in se habere demonstrat.

20. LANFR. Ideo consolati. Et propter aduentum Titi, et propter bonum studium uestrum.

21. Apud illum de uobis. Apud Titum gloriatus est Apostolus de Corinthiis, dicens eos benignos esse.

 22. Omnia de uobis, id est, sicut uera locuti sumus uobis de aliis, ita uera locuti sumus Tito de uobis.



CAPUT uIII.


Hortatur eos ad beneficentiam per exempla Macedonum. Notam autem facimus uobis, fratres, gratiam Dei, que est in Ecclesiis Macedonie , quod in multo experimento, usu, tribulationis abundantia gaudii ipsorum fuit, id est, dum maxime pro Christo tribularentur, in hoc ipsum gaudebant; et [1 1Kb] altissima, maxima, uel exaltans eos, [2 1Kb] paupertas eorum abundauit in diuitias simplicitatis eorum, id est, largitatis, seu abundauit in diuitem simplicitatem: hoc est, tam libenter dabat pauper ac si diues esset, quia, id est, testor illis, secundum uirtutem eorum, id est, rei ueritatem, [3 1Kb] testimonium illis reddo, et supra uirtutem, posse suum, uoluntarii fuerunt, cum multa exhortatione [4 1Kb] obsecrantes nos gratiam , et communicationem ministerii, administrationis, quod fit in sanctos. Et non tantum dederunt sicut sperauimus, sed semetipsos per fidem dederunt, primum Domino, deinde nobis, ad faciendum quidquid uellemus, per uoluntatem Dei; ita [5 1Kb] ut hortarentur nos ad hoc, ut rogaremus Titum, ut 103-105 quemadmodum cepit, itet predicatione perficiat in uobis, uos, quales sunt Macedones, etiam, sicut alias, gratiam istam dandi. Sed sicut in omnibus, nec illum tantum rogaui, sed et uos rogo, ut in hac gratia abundetis sicut in omnibus abundatis fide, et sermone et scientia Euangelii, et omni sollicitudine, insuper et caritate uestra in nos, ut et in hac gratia abundetis. Non quasi imperans dico, [6 1Kb] sed, scilicet dico, per aliorum, id est, Macedonum, uel aliorum sanctorum sollicitudinem, etiam uestre caritatis ingenium, studium, bonum comprobans, probum faciens, et hoc debetis facere, et reddit causam. [7 1Kb] Scitis enim gratiam Domini nostri Iesu Christi, quoniam propter uos egenus factus est, cum esset diues, ut illius inopia uos diuites essetis. Et consilium in hoc do, ut faciatis, hoc enim uobis utile est, qui non solum facere, quod boni potestis, sed et uelle, quod boni non potestis facere, cepistis ab anno priore; nunc uero et facto illud uelle perficite, ut quemadmodum promptus  est animus uoluntatis, ita sit promptus animus et perficiendi ex eo, secundum id, quod habetis. Ecce cur acceptum est Deo, si sit uoluntarie. [8 1Kb] Si enim uoluntas prompta est facere, secundum id quod habet, accepta est Deo, non tantum [9 1Kb] secundum id quod non habet. Non enim, scilicet impero, ut aliis sit remissio, refectio ex nostris, ut uos deficiatis, uobis autem tribulatio, [10 1Kb] sed dico ut ex equalitate. In presenti tempore, [11 1Kb] uestra abundantia illorum inopiam suppleat, ut et illorum meritorum abundantia uestre inopie sit, in futuro supplementum, [12 1Kb] ut nunc et tunc fiat equalitas, sufficientia uobis et ipsis, sicut scriptum est, in Exodo XuI: [13 1Kb] , [14 1Kb] Qui multum, non abundauit, scilicet collegit de manna, non plus habuit; et qui modicum, non minorauit, scilicet collegit, non minus habuit. Ita qui multum pecunie collegit in presenti ut Corinthii, non solus habeat, 106 imo aliis impertiat. Ad hoc quod dixit rogauimus Titum. Gratiam autem ago Deo, qui dedit eamdem quam habeo sollicitudinem pro uobis in corde Titi, quoniam meam exhortationem quidem prius audiens libenter suscepit, et non tantum audiuit, sed cum sollicitior esset, sua uoluntate profectus est ad uos. Misimus etiam cum illo fratrem nostrum, Barnabam, cuius laus est in Euangelio per omnes Ecclesias: non solum autem, laus est ei in Euangelio, id est, non solum electus in predicatione, sed et ordinatus est ab Ecclesiis, a fidelibus Ecclesie, id est, apostolis, comes peregrinationis nostre, ut mecum ferat, in hanc gratiam collectionis, que ministratur [15 1Kb] a nobis ad Domini gloriam, gratiam dico, et destinatam ad uoluntatem nostram, [16 1Kb] , 17 1Kb] deuitantes hoc, ne quis nos uituperet in hac plenitudine, que ministratur, portatur sanctis, a nobis, ut uacent Deo, in Domini gloriam. Ideo mittimus illos. [18 1Kb] , [19 1Kb] Prouidemus enim bona non solum coram Deo, quod est si solus Apostolus pecuniam ferret, non his forsitan crederetur, cum ipse nichil fraudaret, sed etiam coram hominibus. Misimus autem cum illis et fratrem nostrum Timotheum, quem probauimus in multis sepe sollicitum esse, nunc autem multo sollicitiorem, confidentia multa habita in uos, siue [20 1Kb] pro Tito, qui est socius meus, et in uos adiutor, siue fratres  nostri, apostoli Ecclesiarum , gloria Christi, quibus Ecclesiis glorificatur Christus. Quia tales sunt. [21 1Kb] Ostensionem ergo, que est caritatis uestre, et nostre glorie pro uobis, quia caritas eorum gloria est Apostoli, in illos, quos mittimus, ostendite, caritatiue recipite illos, in faciem Ecclesiarum, ut sitis exemplar.



[COMMENTARIUS.]


 CAP. uIII.---1. AMBROS. Altissima paupertas. Cum tenues essent facultatum substantia, animus diues inuentus est, ita ut cum lacrymis offerrent, et sic cogerent accipi a se, quod accipiendum non uidebatur:  quia plus erat, quam poterat eorum substantia.

2. LANFR. Paupertas eorum. Pauperes erant rerum terrenarum, sed diuites simplicitatis et benignitatis.

3. Testimonium. Ordo: Testimonium aliis reddo, quia secundum uirtutem.

4. Obsecrantes nos. Id est, precati sunt me, ut permitterem eos gratiam et communicationem facere de substantia sua, in hanc eleemosynam, que fit in sanctos qui sunt Hierosolymis.

5. Ut rogaremus Titum. In tantum, inquit, largitate eorum prouocati sumus, ut rogaremus Titum, ut sicut cepit predicatione et admonitione sua, perficiat in uobis gratiam, id est, largitatem istam.

6. AMBROS. Sed per aliorum. Exhortatur ut penuriam  patientibus mittant sumptus, et per eorum sollicitudinem, quam reuelent, bonum animum suum ostendant.

7. LANFR. Scitis enim gratiam. Quasi diceret: Propter amorem Christi libenter debetis largiri, quia ipso diues propter uos pauper factus est.

 8. AMBROS. Si enim uoluntas. Quoniam Corinthii ad hoc opus prouocantur, hoc eis indicitur, ut non plus tribuant quam possunt, ne plus forte offerentes coacti, non uoluntarii, uiderentur sine mercede futuri: quia qui coactus aliquid facit, mercedem non habet.

9. LANFR. Secundum id quod, etc. uel ille dat secundum quod non habet, qui de quinque solidis, dat quatuor; quod faciendum est illi, qui habet decem libras, uel huiusmodi. Diceret aliquis: Non ualet si darent secundum quod habeant; illi enim Macedones, plusquam posset eorum pati facultas, dederunt. Ad hoc respondet: Si enim, etc. Quod est: Qui uult dare secundum id quod habet, acceptus est Deo, non tantum ille qui uult facere ultra quam  habet. uel ita: uoluntas prompta facere ultra quam possit, secundum id quod uult, est accepta, non secundum quod potest.

10. AMBROS. Sed ex equalitate. Non enim plus exigitur, quam sibi debent retinere, quia diliges, inquit, proximum tuum sicut teipsum.

11. uestra abundantia. Id est, hi qui facultates habent, ministrent sanctorum inopiis, ut iterum illic sancti ubi sunt diuites, et isti inopes, communicent his, quasi uicem rependentes ministerio illorum.

12. Ut fiat equalitas. Hec est equalitas, ut, quia isti in hoc tempore ministrant sanctis, reddant [al., reddantur] illis uices in futuro.

13. Qui multum non. Plus habent sancti in spe futuri  seculi quam hi qui hoc tempore uidentur diuites, et tamen equabuntur illic utrique, ut sicut beneficio horum, sanctorum inopia sustentatur, ita beneficio sanctorum diuites fiant hi in futuro seculo, in quo  uidentur pauperes.

14. LANFR. Qui multum. Qui multum sepe collegerat, id est, amplius quam gomorum non abundauit, id est, non plus habuit quam gomorum, et qui modicum scilicet collegerat, id est, minus habuit quam gomorum. In Exodo autem ita habetur: Nec qui plus collegerat, habuit amplius; nec qui minus parauerat, reperit minus.

15. A nobis ad Domini gloriam. Ordo: A nobis destinatam, ad Domini gloriam, et ad uoluntatem.

16. Deuitantes hoc. Quasi diceret: Ideo misimus fratrem boni testimonii cum Tito, ne quis uituperet nos in hac Epistola  , eleemosyna, dicens nos ex ea aliquid ad nostrum opus retinere.

17. AMBROS. Deuitantes hoc. Ideo hoc subiecit, ne  negligens circa curam sanctorum iudicaretur, si segnius hoc ageret.

18. Prouidemus enim bona. Prouidet bona coram Deo, dum quod iubet Deus circa ministeria sanctorum, fieri docet coram hominibus, quia tales mittit ad hoc opus exhortandum, qui probitate sua non faciant eis scandalum.

19. LANFR. Prouidemus enim. Ideo, inquit, misimus eos, ne ministerium nostrum uituperetur, existimando nos esse fures, postquam uiderint tot bonos quibus accommodatur, uel propter hoc mittimus tot, ne dicamur negligere illud mittendo unum, et existimari esse fur, uel negligere illud; bonum est nos euitare, ne simus causa male existimationis eorum; et hoc est quod dicit: Prouidemus enim  bona, etc.

20. Pro Tito. Dicit fratrem, quem mittebat, multam fiduciam habere in eis, quia Titum et alios apostolos bene tractauerunt.

 21. Ostensionem. In illis, inquit, quos uobis mittimus, ostendite quam caritatem habeatis, et que bona sit gloriatio uestra pro nobis.



107 CAPUT IX.


Responsio. De receptione illorum scripsi uobis, et non de collectione: nam de ministerio, quod fit in sanctos, ex abundanti, superfluum est mihi scribere uobis. Ecce cur. Scio enim promptum animum uestrum, pro quo de uobis glorior apud Macedones . [1 1Kb] Quoniam et Achaia parata est ab anno preterito, et sic uestra emulatio prouocauit plurimos. Misi autem prefatos fratres, ut ne quod gloriamur de uobis, id est, gloriati sumus de uobis apud uos, euacuetur  in hac parte, in referenda communione, ut  parati sitis, ne cum ad uos uenerint Macedones mecum, et inuenerint uos imparatos, [2 1Kb] erubescamus nos de hoc quod gloriati sumus de uobis, ut non dicamus uos in hac substantia, collatione . Et ne erubescamus uobiscum, necessarium ergo existimaui rogare fratres, ut preueniant ad uos, [3 1Kb] et preparent, parari faciant a uobis, repromissam benedictionem hanc  paratam esse sic  quasi benedictionem, non tanquam auaritiam, non inuite datam. Hoc autem dico, quia auare non debetis dare, ideo quia: Qui parce seminat, auare dat, parce, nichil, et metet; et [4 1Kb] qui seminat, hilariter dat, in benedictionibus, largitate, de benedictionibus et metet. Et propter hoc, Unusquisque prout destinauit, siue multum, siue parum, in corde suo, det non ex tristitia, aut ex necessitate, id est, coactione, sed hilaritate; hilarem enim datorem diligit Deus. Et ne timeatis deficere. Potens est autem, enim, Deus omnem gratiam, spiritualem et corporalem, abundare facere in uobis, , ut in omnibus semper omnem sufficientiam corporis, et anime habentes, abundetis in omne opus bonum, sicut scriptum est in psalmo III: Dispersit, dedit pauperibus; [5 1Kb] iustitia eius manet in seculum seculi. Descriptio pro descripto. [6 1Kb] Qui autem administrat semen quod det seminanti, danti; et panem, copiam rerum, ad manducandum, dato illo, uobis prestabit, [7 1Kb] et, ut aliis 108 subministrare possitis, multiplicabit semen uestrum, et augebit  incrementa frugum iustitie uestre; bona opera, quibus iustificemini, ut in omnibus  locupletati abundetis in omnem simplicitatem, que operatur per nos gratiarum actionem Deo, id est, ministerium nostrum, operante simplicitate uestra, operatur gratiarum actionem Deo. Quoniam  ministerium, id est, administratio dationis, huius officii, simplicitatis uestre, [8 1Kb] non solum supplet ea que desunt sanctis, est supplementum inopie sanctorum, sed etiam abundat per multas gratiarum actiones in Domino, id est, propter hoc quod inopiam sanctorum suppletis, gratias agunt Deo multi, per probationem, propter laudationem, ministerii huius, id est, nostre operationis, et uestre largitatis  per multos dico Deum [9 1Kb] in obedientia, propter obedientiam quam habetis in Euangelio per predicationem nostram, confessionis  uestre, ad confitendum, uel ad Dei laudem, uel ad confitenda peccata uestra, in Euangelium Christi, scilicet abundat, et simplicitate, largitate, communicationis uestre in illos, et in omnes abundat, et in ipsorum obsecratione facta pro uobis, ipsorum dico, desiderantium, diligentium, uos propter eminentem gratiam Dei in uobis. Unde Gratias ago, referimus, Deo super inenarrabili, id est, quod debet enarrari, uel enarrabili dono eius.



[COMMENTARIUS.]


 CAP. IX.---1. AMBROS. Quoniam Achaia parata. Post Macedonas, Achaiam dicit paratam. Deinde ut Corinthii fiant parati.

2. LANFR. Erubescamus uos. Si imparati, inquit, fueritis, nos uerecundiam habebimus in hac substantia, id est, eleemosyna, uos forsitan non habebitis.

3. Et preparent. Ordo: Ut preparent benedictionem hanc repromissam paratam esse, sic quasi benedictionem, non quasi auaritiam. Promiserant enim Apostolo quod ita prepararent eleemosynam, benedictio non auaritia [forte benedictione non  auaritia].

4. AMBROS. Qui seminat in benedictionibus. Hic in benedictionibus seminat, qui bona uoluntate spe future retributionis hoc agit.

5. Iustitia eius manet. Iustus est qui sibi soli non  detinet quod sit omnibus datum.

6. LANFR. Qui autem administrat. Id est, qui dat uobis unde eleemosynam faciatis, dabit unde post datam eleemosynam uos sustentare possitis. Nec propter hoc tamen remanebit, quando quidem semen multiplicet et fruges crescere faciat.

7. AMBROS. Et multiplicabit. Danti addit, ut eo amplius habeat unde largiri.

8. LANFR. Non solum supplet ea. Quatuor dicit fieri per administrationem huius officii, id est, beneficii. Sanctis enim qui sunt Hierosolymis necessaria exinde ministrantur, et per multos alios, probantes hoc ministerium, gratie Deo referantur; et multi, exemplo Corinthiorum prouocati, et illis sanctis qui sunt Hierosolymis et multis aliis plurima largiuntur,  ut et ipsos Corinthios uideant, propter eminentem gratiam, quam habent, sedulo eos deprecantur.

9. In obedientiam, id est, quia dum Euangelium Christi uobis predicaret, statim obedientes fuistis ad confitendum Christum.



CAPUT X.


Ipse autem ego Paulus obsecro uos per mansuetudinem et modestiam Christi , qui in facie quidem, in presentia uestra, humilis sum  inter uos; absens autem confido in uobis, confidenter criminor. Rogo autem uos, scilicet ut ita uiuatis, ne presens [1 1Kb] audeam [2 1Kb] per eam confidentiam, id est, fiduciam, scilicet ueritatis, qua a uobis existimor absens audere in quosdam; qui arbitrantur nos tanquam secundum carnem ambulemus, id est, carnalia nos diligamus. In carne enim ambulantes sumus, id est, in carne existimus  non secundum carnem militamus, id est, carnalia non diligimus. [3 1Kb] , [4 1Kb] Nam arma  109 militie nostre non carnalia sunt, sed potentia Deo, per Deum  contra munitiones, id est, sententias philosophorum iniquorum. [5 1Kb] . Ad destructionem munitionum , [6 1Kb] consilia contra Deum destruentes, et omnem altitudinem, superbiam, extollentem se aduersus scientiam Dei, et [7 1Kb] in captiuitatem redigentes, id est, subtrahimus diabolo omnem predestinatorum intellectum, intelligentem, [8 1Kb] in obsequium Christi, ad obsequium Christi redigentes, et in promptu, statim, habentes, id est, parati sumus, ulcisci, punire, omnem inobedientiam, inobedientem, cum impleta fuerit uestra obedientia, id est, cum pars nostri obediens fuerit, uel perlata collatione uestra ad sanctos Hierusalem. Obedientia uestra, id est, mihi magis quam pseudo debetis obedire, et ab aliis cauere. [9 1Kb] Que secundum faciem sunt, uidete, eos qui in facie gloriantur, id est, pseudo, uitate. Si quis pseudo confidit sibi Christi Apostolum, se esse, , hoc cogitet iterum apud se: quia sicut ipse Christi est, ita et nos, et non ideo maiores. [10 1Kb] Nam et si amplius quam Christi me esse aliquid gloriatus fuero, scilicet, de potestate nostra,  quam dedit nobis Dominus in edificationem, et non in destructionem uestram, [11 1Kb] non  erubescam, id est, uerum dicam. Ut autem [12 1Kb] , [13 1Kb] non existimer tanquam terrere uos per Epistolas, non existimer ego a uobis, quod uelim tantum terrere uos, comminando uos per Epistolas;  quoniam quidem Epistole nostre, inquiunt, graues sunt, ad intelligendum, et fortes, ad exsequendum, presentia autem corporis mei infirma, et sermo meus contemptibilis; hoc cogitet, qui eiusmodi est, qui hoc dicit, quia quales sumus uerbo per  Epistolas absentes, comminantes, tales erimus et presentes in facto, id est, sicut in Epistolis nos facturos comminamur, si 110 uenientes ad uos nisi correpti, actu ipso exsequemur. [14 1Kb] Non enim audemus  inserere, aut comparare nos quibusdam, pseudo, qui seipsos commendant, non metientes se, sed ultra quam sint iactantes; [15 1Kb] sed ipsi in nobis nosmetipsos metientes sumus, et comparantes nosmetipsos nobis. [16 1Kb] Nos autem non in immensum, id est, non ultra uires, gloriabimur, id est, inde tantum gloriamur, quod predicatione nostra uos conuertimus, sed [17 1Kb] secundum  mensuram regule  qua mensus est nobis Deus, scilicet gloriamur, secundum mensuram dico [18 1Kb] pertingendi predicando usque ad uos. Non enim [19 1Kb] quasi non pertingentes ad uos, ultra uos, superextendimus nos: usque ad uos enim peruenimus in Euangelio, predicatione, Christi. Non in immensum gloriantes  in alienis laboribus, in aliorum predicatione: spem autem habentes, habemus crescentis fidei uestre, ut crescat fides uestra, [20 1Kb] in uobis magnificari, id est, quod in uobis magnificabor, [21 1Kb] secundum regulam nostram [22 1Kb] in abundantiam, in spe habens abundantiam; id est, spem habemus, quia etiam aliis preter uos predicabimus, [23 1Kb] etiam in illa loca, que ultra uos sunt, euangelizare, [24 1Kb] , [25 1Kb] non  in aliena regula, in aliorum predicatione, in iis que preparata sunt, predicata ab aliis, gloriari, et hoc ideo, quia gloriatur, etc. uel et ita gloriari, ut qui gloriatur, etc. Qui autem gloriatur, in Domino glorietur, non in se, uel in alio. [26 1Kb] . Non enim qui seipsum commendat, [27 1Kb] ille probatus est; sed quem Deus commendat, illos gloriantes.



[COMMENTARIUS.]


CAP. X.---1. LANFR. Audeam. Ordo: Audeam in quosdam; id est, aliquid molestie inferam quibusdam uestrum.

2. AMBROS. Per eam confidentiam. Confidentia itaque fiduciam seueritatis significauit, quam in Epistola tantum habere putabatur; et ideo commonet ne eadem seueritate presens utatur, sicut non sperabant.

3. Nam arma militie. Arma ideo dicit quia repugnant uitiis.

4. LANFR. Arma militie. Arma militie Christiane sunt uirtutes, que potentes sunt auxilio Dei, ut destruant munita diuersis calliditatibus consilia aduersariorum, siue hominum, seu demonum.

5. AMBROS. Ad destructionem. Arma spiritualia  fides est incorrupte predicationis, per quam uincit munitiones, id est, principes et potestates nequitie, que se extollunt et armant in fidelium animos ad contradicendum Christo.

6. LANFR. Consilia destruentes. Superiori sententie coniungitur, non secundum carnem militamus.

7. AMBROS. In captiuitatem. Captiuat intellectum, dum contradicentem rationem uincit, et ad fidem Christi humilem et mansuetum inducit.

 8. LANFRANCUS. In obsequium. In pro contra intelligi potest, ut sit sensus: Captiuantem intellectum ad obsequium Christi uel intellectum, qui est contra obsequium Christi; id est, diligenter considerate opera eorum qui in conspectu uestro tantum bona agunt, ne forte uos seducant.

9. AMBROS. Que secundum faciem. Nunc uult eos que palam sunt considerare, id est, ea que dicturus est, quia aperta sunt, diiudicare.

10. LANFR. Nam etsi amplius. Quasi diceret: Possem dicere: Apostoli sumus, et plus nobis obedire debetis.

11. Non erubescam. Merito erubesceret, si se Apostolum diceret, et non esset.

12. AMBROS. Non existimer. Ipse potest uideri  terrere per Epistolam, quia [al., qui] neque auctoritatis alicuius est, neque presens fiduciam habeat arguendi.

13. LANFR. Non existimer. Hoc dicit occasione illius sententie, quam superius dixit, parati ulcisci omnem inobedientiam, ut, inquit, non existimer a uobis tanquam terrere quod minor implere, sciatis quod minor dictis implebo factis.

 14. Non enim audemus. Inserit et comparem se facit aliquibus, qui opera eorum imitantur. Non, inquit, uolumus imitari eos, qui seipsos commendantes adulantur uobis; sed bona uestra laudamus; mala punimus. Quales uerbo, tales et facto.

15. Sed ipsi in nobis. Metientes sumus nosmetipsos, id est, conscientiis nostris comparantes nosmetipsos nobis, id est, nostris operibus, uiribus, ne plus, uel aliud dicamus, uel conemur que facere possimus, uel debeamus.

16. Nos autem non in immensum. In tantum, inquit, gloriabimur, ut uestros esse apostolos nos dicamus; hec est enim mensura glorie nostre quam mensus est nobis Deus.

17. Secundum mensuram regule. Exponit quomodo  intelligendum sit quod superius dixit: in immensum gloriabimur.

18. Pertingendi usque ad uos. Mensura nostre predicationis pertingit usque ad uos, id est per mensuram predicamus, quia inuasionem non facimus. Et hoc est quod dicit: non enim, etc.

19. Quasi non pertingentes. Si alii ante hunc Apostolum in predicatione Corinthiorum laborassent, et iste se eorum Apostolum uocasset immensum, id est, ultra modum gloriari uidetur.

20. AMBROS. In uobis magnificari. Magnificari se credit apud Deum, si augeantur in fide auditores illius.

21. LANFR. Secundum regulam. Regulam hic uocat regimen, secundum hoc, inquit, quod uos regimus, a uobis, id est, per uos a Deo magnificamur.

 22. In abundantiam. In abundantia autem dicit, uel quia hec predicatio super predicationem apostolorum abundauit, uel quia in ea erat abundantia donorum Dei.

23. Etiam in illa que ultra. Spem hanc, inquit, habemus euangelizandi fidem Christi in illa loca que ultra nos sunt.

 24. Non in aliena regula. Non, inquit, spem habemus gloriari in aliena regula, in his uidelicet locis que preparata, id est, euangelizata ab ipsis apostolis.

25. AMBROS. Non in aliena regula. Non audet in hos qui aliis predicantibus crediderunt, nec in alienis laboribus uidetur gloriari; sed per hoc nititur ut eis predicaret quibus non erat [sup. annuntiatum Euangel.], ut gloriam suo labore acquirat; gloriam autem Domino dandam significat dicens: Qui gloriatur in Domino glorietur.

26. Non enim qui seipsum commendat. uerum est quia illum Dominus commendat; et ille probatus est, quem dignum habet ac mittit ut predicet donum eius. Quem autem non mittit, non illum commendat.  Ipse autem se commendat, quia [al., qui] non missus predicat.

111 27. LANFR. Ille probatus est. Non in alienis sed in Domino uolumus gloriari, quia omnis qui gloriatur in Domino, debet gloriari; quia non in se nec in alio: in se uel alio non, quia qui sic agit non probatur a Deo.



CAPUT XI.


[1 1Kb] [2 1Kb] Utinam sustineretis modicum quid insipientie, iactantie, mee! sed et supportate me, dixi utinam! optatiue, sed nunc precipiens dico: supportate, quod debetis facere: [3 1Kb] , [4 1Kb] emulor enim uos Dei emulatione,  quia diligo uos, uel si conturbo uos, bono animo facio, ut uos exhibeatis castos, id est, incorruptos Christo, cui uos despondi. [5 1Kb] , [6 1Kb] . Despondi enim uos uni uiro uirginem  castam, non colentem idola, exhibere Christo. Sed tamen [7 1Kb] . Timeo autem ne, sicut serpens Euam seduxit astutia sua, ita corrumpantur pseudo sensus uestri et excidant a simplicitate, benignitate, que est in Christo, uel in iis que sunt Christi. Quod pati non debetis. [8 1Kb] , [9 1Kb] . Nam si is qui uenit, alium moiorem Christum predicat quem non pedicauimus, aut alium maiorem Spiritum accipitis quem non accepistis aut aliud dignius Euangelium quod non recepistis, recte pateremini. Existimo enim nichil me minus fecisse [10 1Kb] a magnis apostolis, Petro, 112 Barnaba, et ceteris; [11 1Kb] nam et si imperitus sermone, sed non scientia. Id est, scienter egi. [12 1Kb] . In omnibus autem manifestati sumus uobis. Aut [13 1Kb] nunquid peccatum feci, me ipsum humilians, ut uos in fide exaltemini? Quoniam gratis Euangelium Dei euangelizaui uobis? Alias Ecclesias exspoliaui accipiens stipendium ad ministerium uestrum, id est predicationem uestram. Et cum essem apud uos et egerem, nulli, aliquid rogando, onerosus fui; [14 1Kb] nam quod mihi deerat, suppleuerunt fratres, qui uenerunt a Macedonia; et in omnibus sine onere me uobis seruaui, et seruabo ne putarent quod amodo aliquid uellet sumere. Iusiurandum. Est ueritas Christi in me, quoniam hec non accipiendi [15 1Kb] gloriatio non infringetur in regionibus Achaie. Dicebatur enim timore non ualendi conuertere, non dilectione abstinere. Quare non infringetur? Quia non diligo uos? Deus scit quia uos diligo. Quod autem facio, id est, non accipio, et faciam, scilicet ideo facio, ut amputem occasionem gloriandi eorum, pseudo, qui uolunt occasionem , ut [16 1Kb] , [17 1Kb] in quo gloriantur, inueniantur sicut et nos. Responsio. [18 1Kb] Nam eiusmodi pseudoapostoli sunt operarii subdoli, transfigurantes se in apostolos Christi. Et non mirum, si ministri hoc faciunt; ipse enim Satanas transfigurat se in angelum lucis. Non est ergo  magnum, si ministri eius transfigurentur, uelut ministri iustitie, quorum finis erit secundum opera  ipsorum, id est, malus. [19 1Kb] , [20 1Kb] , [21 1Kb] Iterum dico, (ne quis me putet insipientem esse; [22 1Kb] alioquin, si glorier, uelut insipientem accipite me,  : [24 1Kb] quod loquor, me gloriando, non loquor secundum Deum, sed quasi [25 1Kb] in insipientia [26 1Kb] in hac substantia glorie. Causa cur glorietur. Quoniam multi pseudo gloriantur secundum carnem, et ego non secundum carnem gloriabor, quod ferre debetis. [27 1Kb] Libenter enim suffertis insipientes, cum sitis ipsi sapientes. uel uere, uel ironice. Sustinetis enim  si quis uos in seruitutem redigit docens uos iudaizare, uel supponens uos suo seruitio, [28 1Kb] si quis deuorat, uestra accipit, [29 1Kb] , [30 1Kb] si quis accipit, decipit adulando , si quis extollitur, iactando, [31 1Kb] , [32 1Kb] , [33 1Kb] si quis in faciem uos cedit  uel corporaliter. [34 1Kb] Secundum ignobilitatem dico,  quasi nos infirmi, non habentes quibus gloriemur, fuerimus  in hac parte gloriandi. Ostendit se habere quibus glorietur. In eo quo quis pseudo audet gloriari  audeo et ego; Hebrei sunt, et ego; Isrelite sunt, et ego; semen Abrahe sunt, et ego; ministri Christi sunt,   plus ego;  in laboribus plurimis, in carceribus abundantius, in plagis supra modum, in mortibus frequenter. A Iudeis [35 1Kb] quinquies, quadragenas percussiones una minus, accepi. Ter uirgis cesus sum, semel lapidatus sum, insecutus lapidibus, ter naufragium  feci, pertuli, [36 1Kb] nocte et die  in profundo maris fui, appellato Cesare, 114 in itineribus sepe, multa pertuli, periculis fluminum subiacui, periculis latronum, periculis ex genere, Iudeis, periculis ex gentibus, paganis, periculis subiacui in ciuitate, periculis in solitudine, periculis in mari, periculis in falsis fratribus, me prodere uolentibus; in labore, corporis fui, et erumna famis, in uigiliis multis, in fame et siti, in ieiuniis multis, in frigore et nuditate, preter illa, que extrinsecus sunt, preter cetera que passus sum in carne, instantia mea  quotidiana  fuit, sollicitudo omnium Ecclesiarum. Per parenthesim. [37 1Kb] Quis infirmatur, et ego non infirmor? condolendo. Quis scandalizatur, et ego, non uror? Si gloriari oportet: Si cogas me gloriari amplius, que infirmitatis mee sunt uera dicam, que infirmitas mea passa est, nichil confingens, gloriabor. Iusiurandum per parenthesim. Deus et Pater Domini nostri Iesu Christi, qui est benedictus in secula, scit quod non mentior, in his que sequuntur. Damasci prepositus gentis Arete regis, custodiebat ciuitatem Damascenorum, ut me comprehenderet; et per fenestram in sporta dimissus sum per murum, et sic effugi manus eius.



[COMMENTARIUS.]


CAP. XI.---1. LANFR. Utinam sustineretis! Utinam; inquit, sustinere uelletis, id est, audire quomodo me commendo, quod uidetur insipientia! Et si ego refero uos debetis audire; et subditur: Aemulor enim uos, etc.

2. AMBROS. Utinam sustineretis! Incipiens se laudare insipientem se dicit, quia scriptum est: Non laudent te labia tua, sed proximi tui .

 3. Aemulor enim uos. Que locutus est, amore eorum se dicturum ostendit, ut non magis ad laudem eius proficiat; sed ad horum profectum, ut discant quemadmodum parenti suo in Euangelio faueant.

4. LANFR. Aemulor enim uos. Aemulatio est motus mentis propter alienum statum. Rogat ergo ut patienter ferant reprehensionem suam, quia ipse circa  opera eorum mouetur eo motu qui secundum Deum est. Est enim in aliis motus, qui inuidia dicitur.

5. AUGUST. . Despondi enim uos. Nunc desponsata Ecclesia est, et uirgo est, ad nuptias perducenda, id est, cum se continet a corruptione seculari. Illo autem tempore nubet, quo uniuersa mortalitate pretereunte [al., in eo pereunte], immortali coniunctione fruetur.

6. LANFR. Despondi enim uos. Causa cur eos emuletur, quia uidelicet annulo fidei desponsauit eos uni uiro, scilicet, Christo, ut exhibeant seipsos castam uirginem sibi.

7. AMBROS. Timeo autem. Ostendit qua causa cogitur uera de se protestari, non ut se laudet, sed ut eos deformet, qui sub nomine Christi contra Christum  predicant. Hoc enim agit, ne audiantur seductores, quos diabolo comparat propter astutiam.

8. Nam si is qui uenit. Loquitur hoc loco de ueris predicatoribus, quia plebs Corinthiorum uariis erroribus fluctuabat. Nam alii pseudoapostolis, alii apostolis fauebant qui cum Domino fuerant, de quibus Apostolus ait: Si potior Christus ab his uobis predicatus fuisset, aut potior Spiritus datus, recte nobis eos preponeretis.

9. LANFR. Nam si is qui uenit. Si is, inquit, predicator qui uenit et a Deo non mittitur, aliam fidem predicaret uobis, et per eam fidem alium Spiritum acciperetis, utcunque tolerabile esset, si eius damnationem pateremini; possetis enim dicere: Predicatio  eius melior est quam Pauli. Nunc uero, cum eamdem fidem predicant, et ex sua parte plura respuenda addant, pati non debetis; et hic incipit exponere illud: Modicum insipientie, de quo superius dixit.

10. A magnis apostolis. A magnis, quanto magis ab his qui nichil sunt? Imperitus, uel humilitatis  causa hoc dicit, uel ut quidam dicunt, impedite fuerit lingue; scientiam enim causam fuisse dicit quod tanta operatus sit.

11. AMBROS. Nam et si imperitus. Hoc non ad apostolos pertinet, sed hos tangit quos preferebant Corinthii, causa accurati sermonis, cum in religione uis sermonis necessaria sit, non sonus dulcis.

12. LANFR. In omnibus, etc. Omnibus uobis manifestus sum quod in omnibus, licet imperitus sermone, scienter me habui, quia non peccaui in hoc quod me humiliaui, uel quod gratis predicaui, id est, non capiens a uobis sumptus, dum predicarem. Et hoc probat; nam ab aliis, inquit, Ecclesiis tantum capiebam stipendium, dum uobis predicarem.

13. AMBROS. Nunquid peccatum. Seipsum humiliat,  cum id quod sibi debebatur non exegit.

14. LANFR. Nam quod mihi deerat. Quasi aliquis diceret: Unde ergo uiuebas?

15. AMBROS. Hec glorificatio non infringetur. Gloria est a licitis abstinere, maxime ad aliorum salutem.

16. In quo gloriantur. Gloria pseudoapostolorum in pecuniis erat accipiendis. Ideo Apostolus hoc refutauit, ne illis similis uideretur, quia nisi hoc ab Apostolo fuisset uitatum, maior occasio illis fuisset data accipiendi.

17. LANFR. In quo gloriantur. Ideo, inquit, non accipio, ut in quo gloriantur, id est, in accipiendo, inueniantur nobis similes cum nos quoque nichil capiamus. uel ideo non accipio, quia quidam predicatorum sine stipendio predicabant mendacium, ut  religiosi uiderentur, et se nobis preferre possint.

18. Nam eiusmodi pseudoapostoli. Reddit causam, cur quidam illorum sine stipendiis predicarent. Per hoc, inquit, transfigurant se in apostolos lucis, seu Christi.

 19. AMBROS. Iterum dico. Semper proponit quod postea multis prosequatur.

20. LANFR. Iterum dico. Superius dixit: Utinam sustineretis modicum quid insipientie mee! scilicet commendationem sui que indiscrete facta insipientia dicitur. Iterum dicit, ne quis putet eum insipientem, cum hoc non pro se, sed ad illorum edificationem faciat; alioquin si uolunt, putent, dum ipse glorietur, tamen ad edificationem.

21. Iterum dico. Item, inquit, et sepe narro uitia illorum, ne quis audiens me redarguere illos, putet insipientem.

22. Alioquin uelut. Concessio aduerse partis, que tunc competenter fit, quando concedenti non est nocitura.

 23. AMBROS. Ut ego modicum. Modicum dicit, quia in uerbis non in sensu est.

24. Quod loquor. Secundum Deum non loquitur, quia ad carnis tumorem hec pertinent; nec de inflatione apud Deum surgit gloria, quia apud Deum humilitas gloriosa est.

25. LANFR. In insipientia. Insipientia esset, si sponte gloriaretur; sed quia coactus, quasi in insipientia dicit.

26. In hac substantia, id est, in hoc genere glorie que fit secundum insipientiam.

27. Libenter enim. Causa cur contra fallacium predicatorum gloriam uelit gloriari, quia uidelicet Corinthii libenter ferebant insipientiam illorum, cum quidam ipsorum in uerbo Dei sapientes essent.

 28. AMBROS. Si quis deuorat. Contenti erant deuorari res suas a falsis doctoribus.

 29. LANFR. Si quis uos in seruitutem, id est, carnales obseruantias legis, que seruili timore implori faciebat dicens: Si quis hoc, uel illud fecerit, morte moriatur.

30. AMBROS. Si quis uos in seruitutem. Redigebantur in seruitutem per stultitiam, ut famularentur pseudo-apostolis.

31. Si quis in faciem. In faciem ceditur in cuius os iniuria irrogatur. Nunc hos significat qui, eo quod essent ex genere Abrahe, obtrectabant eis quod essent incircumcisi. Unde sequitur: Secundum ignobilitatem dico.

32. AUGUST. . Si quis in faciem. Quid sit in faciem cedi? hoc est contemni et despici. Quod quidem non  ideo dicit Apostolus ut illos non sustinerent, sed ut se magis qui eos sic diligeret ut seipsum pro eis uellet impendi.

33. LANFR. Si quis in faciem. In faciem cedere est preterita mala ad memoriam reuocare.

34. Secundum ignobilitatem. uiriliter, inquit, dico quasi impotentes  fuerimus, id est, facere; magnificentius enim possem dicere: quasi nos potentiores non fuerimus que faciunt facere.

35. A Iudeis quinquies. Quinquies uerberatus fuit, et in unaquaque percussione corrigia nodata quadraginta percussiones sustinuit, una minus, quaque uice. uel quadragena uocatur ipsum flagellum quadraginta corrigiis confectum, cum quo quinquies se dicit percussum, corrigia omni uice retenta; sic  enim lex misericorditer fieri precipiebat.

36. AMBROS. Nocte et die. Hoc factum est, cum missus esset Romam, quia appellasset Cesarem, sic  scriptum est in alio loco: Ita ut desperaremus (al., tederet] nos etiam uiuere .

37. LANFR. Quis infirmatur. Hoc et alterum quod sequitur, interea computanda sunt, quia [f., que] extrinsecus ponuntur.



CAPUT XII.


Si amplius gloriari oportet coactione uestra : ueniam autem [1 1Kb] ad uisiones, et reuelationes Domini. De se quidem agit coactione. Scio hominem in Christo, Christianum, ante annos quatuordecim, iam preteritos,  [2 1Kb] raptum huiusmodi Christianum usque ad tertium celum. Et scio  huiusmodi fidelem hominem,  quoniam raptus est in paradisum, et audiuit arcana uerba, que non licet homini, uel sibi, uel uisionibus, uel alicui auditori, loqui. [3 1Kb] Pro huiusmodi gloriabor; pro me autem, id est, pro mea uirtute, que nichil est, nichil 115 gloriabor, [4 1Kb] nisi in infirmitatibus meis. Potes tu gloriari in infirmitatibus? Responsio. [5 1Kb] Nam, et si uoluero gloriari, non ero prorsus insipiens; ecce cur: ueritatem enim dicam, possem quidem gloriari secundum uisiones, sed parco autem, [6 1Kb] ne quis me existimet dicere supra id quod uidet in me, id est, tam uilem personam, uel tam incomposite loquentem, in celum nunquam esse raptam, aut aliquid audit ex me. Hec mihi a Domino collata sunt. [7 1Kb] Et ne magnitudo reuelationum, magne reuelationes, extollat, extollant, me, superbire faciant, datus est mihi a Domino stimulus carnis mee, uel infirmitas capitis, uel stimulus uentris, uel tribulationes, [8 1Kb] angelus Satane, qui me colaphizet. Propter quod  ter Dominum rogaui, ut stimulus ille discederet a me; et dixit mihi Dominus: [9 1Kb] [9 1Kb] Sufficit tibi gratia mea; [10 1Kb] nam uirtus in infirmitate perficitur. Libenter igitur, ut uirtus perficiatur, gloriabor in infirmitatibus meis, ut inhabitet in me uirtus Christi. Propter quod, ut perficiatur uirtus, uel habitet, placeo mihi in infirmitatibus meis, id est, placent mihi he infirmitates, in contumeliis, in necessitatibus rei familiaris, in persecutionibus, in angustiis carcerum, pro Christo illatis mihi: [11 1Kb] cum enim infirmor, tunc potens sum, infirmitas est mihi potentia, et perfectio.  Factus sum insipiens gloriando, , uos commendare me cegistis. Ego enim a uobis debui commendari; [12 1Kb] nichil enim  minus fui ab iis , qui sunt supra modum apostoli, quantum ad opinionem quorumdam; [13 1Kb] tametsi nichil sum, illi quidem multum, ego nichil, ut quibusdam uidetur. Signa tamen apostolatus mei, indicia que ad apostolum pertinent, facta sunt super uos, quibus debueram commendari, in omni patientia, in signis, in presenti, et prodigiis, in futuro, et uirtutibus, 116, miraculis. [14 1Kb] , [15 1Kb] Quid est enim quod minus habuistis pre ceteris Ecclesiis, nisi quod ego ipse non grauaui uos, uestra accipiendo? [16 1Kb] Donate  mihi hanc iniuriam, quia uestra non accepi. [17 1Kb] Ecce, tertio hoc paratus sum uenire ad uos, et [18 1Kb] non ero grauis uobis, uestra accipiendo. Non enim  quero que uestra sunt, sed uos tantum. [19 1Kb] Nec enim debent filii parentibus thesaurizare, quia pater uester sum; patres autem bona filiorum querere non debent, nisi ut eos edificent, sed parentes filiis. [20 1Kb] Ego autem non queram uestra, sed libentissime impendam mea uobis, et superimpendar ego ipse pro animabus uestris saluandis, licet plus uos diligens, minus diligar, quanto magis uos diligo, tanto minus a uobis quam ab aliis Ecclesiis. Responsio. Sed esto, ego uos non grauaui, scilicet per me; sed cum essem astutus, dolo uos cepi, per meos. [21 1Kb] Nunquid per aliquem eorum, [22 1Kb] quos misi ad uos, circumueni uos? non, et hoc a partibus. Rogaui Titum, et misi cum illo fratrem Barnabam. Nunquid Titus uos circumuenit? Non. Nonne eodem spiritu, eadem uoluntate, quod non faciunt deceptores, ambulauimus? nonne iisdem uestigiis? operibus. Olim putatis quod excusemus nos apud uos? de hoc quod iam deceperimus uos, capiendo uestra, uel de aliquo crimine. Coram, teste Deo, in Christo, id est, in ueritate, loquimur; omnia autem, karissimi, que facimus, id est, quod uestra non accepimus, et alia, propter edificationem uestram. [23 1Kb] Timeo enim ne forte, cum uenero, non quales, correptos, uolo, inueniam uos; et ego inueniar a uobis, qualem non uultis, asperum, non parcentem; timeo ne forte contentiones, emulationes, animositates, dissensiones, detractiones, palam, susurrationes, clam, inflationes, seditiones, sint inter uos; 117 [24 1Kb] ne iterum cum uenero, ut prius audito crimine eorum, humiliet, contristet me Deus, apud uos;  [25 1Kb] et lugeam multos ex iis, qui ante peccauerunt, [26 1Kb] et non egerunt penitentiam super immunditia, et fornicatione, et impudicitia quam gesserunt.



[COMMENTARIUS.]


CAP. XII.---1. LANFR. Ad uisiones et reuelationes. Si hec non sufficiunt ad gloriationem maiora subiungam, quod non est, id est, quod stultum est; ideoque tacet sui nomen, dicitque simpliciter se scire hominem cui hec facta sunt, et sic remouet sponte gloriari; et si gloriatur pro huiusmodi, id est, secundum quod homo ipse habet has uisiones a Deo, et non a se, pro se autem licet glorietur, secundum ea que patitur, gloriatur.

2. AMBROS. Raptum huiusmodi. Significat supra  firmamentum, in tertium numero celum de spiritualibus celis raptum semetipsum.

3. Pro huiusmodi. Pro huiusmodi homine, id est, tam dignus est Deo ut hoc experiretur, gloriari se dicit, et non uult aperte dicere quia de se loquitur, ne laudare se uideatur.

4. AMBROS. Nisi in infirmitatibus. In infirmitatibus, inquit, gloriabor. Exponere enim pressuras passionum et infirmitates angustiarum, non uidetur gloriosum, sed flebile. Idcirco se in his glorari dicit.

5. LANFR. Nam si uoluero gloriari. Non gloriabor nisi pro his que Deus concessit posse, et nisi factis; et hoc est quod dicit: Nam et si uoluero gloriari, non ero insipiens. Insipiens aliquis de suis gloriatur, alius de fictis. Sed de fictis non gloriabor; ueritatem enim dicam.

 6. AMBROS. Ne quis me existimet. Ne quis me existimet, inquit, ultra gloriam meam tendere quam limes meritorum admittit.

7. Et ne magnitudo. Hoc remedium datum est Apostolo, ut iniuriis pressus animo non posset extolli magnitudine reuelationum, ne otiosum pectus rei esse haberet in his que uiderat, extolli.

8. AUGUST. . Angelus Satane. Ne extolleretur tanquam iuuenis, colaphizatur tanquam puer; et a quo? Ab angelo Satane. Quid est hoc? Dolore quodam corporis trahitur, exagitatur uehementer. Dolores autem corporum plerumque immittuntur ab angelis Satane; sed hoc non possunt nisi permissi. Nam et sanctus Iob sic probatus est.

 9. AMBROS. Sufficit tibi. Responsum sibi dicit ut sufficeret sibi gratia Dei, quia uires tolerandi addebantur. Unde gloriandum subiungit, quando iniuriis humiliatur, a Christo autem uirtus tolerandi adhibetur.

9. LANFR. Sufficit tibi gratia mea, id est, sufficere tibi debet gratia mea, id est, hec infirmitas que ideo tibi do ut uirtus tua probetur, et ita coroneris; omnis enim uirtus per infirmitatem probatur.

10. Nam uirtus in infirmitate. Perfectam uirtutem dicit esse, que habet infirmitatem contrariam, cum qua legitime certet, ut postea coronetur.

11. AMBROS. Cum enim infirmor. uerum dicit,  quia tunc uincit Christianus, cum perdere putatur, et tunc perdit perfidia, cum se uicisse gratulatur.

12. Nihil enim minus. Supra modum dicit, sicut quibusdam uidebatur. Nam et hoc erant, quod et apostolus Paulus.

13. LANFR. Tametsi nichil sum. Quamuis secundum quorumdam stultorum opinionem, nichil sum, ea tamen feci super uos que solent apostolum designare. Omnem patientiam inter uos habui, signa et prodigia et ceteras uirtutes, cum opus fuit, feci. Distat autem inter signum, et prodigium et uirtutem. Signum genus est prodigii. uirtus genus est utriusque. uirtus potest uocari omne miraculum; signum illud tantum quod in quocunque tempore  aliquid significat; prodigium quod in futuro tantum.

14. Quid est enim. Superiorem sententiam probat. Nihil minus feci, etc. Quasi dicere [f. diceret]: Per hoc liquet me nichil minus fecisse aliis apostolis, quia uos nichil minus habetis quam alie Ecclesie que instructe sunt ab illis; quales enim sint magistri, probant discipuli, sicut omnia que sine se esse non possunt.

15. AMBROS. Quid est enim. Ostendit non minus illos, sed amplius, quod gratis illis Euangelium predicauerit quod nonnullis Ecclesiis concessum est, dicente Domino: Dignus est operarius mercede sua.

16. Donate mihi hanc. Omnis stultus boni est  accusator. Ut hos ergo imperitos ostendat, ueniam ab eis postulat eius facti de quo laude dignus est.

 17. LANFR. Ecce tertio paratus sum. Semel uenerat ad eos, et alia uice paratus fuit, sed non uenit, et hoc est tertio, quo ad eos paratum se dicit uenire.

18. Non ero grauis uobis. Ne diceretur ideo nunc uenire, ut quidquid olim eis peperceral modo subriperet, dicit: Non ero grauis uobis, quia non quero uestra, et hoc est, non grauabo uos.

19. AMBROS. Nec enim debent filii. Patrem se eorum significat. Carnales tamen patres sunt qui filiis thesaurizant. Nam spirituales dignum est ut a filiis accipiant sumptus. Hic autem in tantum se probat nolle accipere ut transferat causam carnalis patris ad spiritualem.

20. Ego autem libentissime. Dicit non solum  sua pro salute eorum impendere, sed se etiam mori paratum.

21. LANFR. Nunquid per aliquem. Ne quis dicat: Tu quidem per te non grauasti nos, sed callide per tuos, hoc remouet.

22. Quos misi ad uos. Per nullum, inquit, quos ad uos miserim decepi uos; quia neque per Titum, neque per Barnabam, neque per quemlibet alium decepi uos, nam semper idem fui, et hoc est quod dicit, Nonne eodem spiritu? etc.

23. Timeo enim ne forte. Facilius enim ad fidem ueniebant, quod ab eis nichil accipiebat, et si acciperet tutius peccarent, et ideo dicit: Timeo enim, etc.

24. AMBROS. Ne iterum cum uenero. Illis peccantibus  se humiliari dicit, quia ut pius pater eorum peccato deflet

 25. Et lugeam multos. Cum dicit ut lugeam multos, eis probat quosdam ex his egisse penitentiam, quosdam non egisse. Quod Nouatiano aduersum est, qui dicit fornicatores non posse peragere penitentiam.

26. LANFR. Et non egerunt penitentiam. Hinc comprobatur falsum esse quod peruerse intelligentes inconsiderate attestantur Apostolum in Epistola sua ad Hebreos scripsisse lapsos renouari ad penitentiam non posse.



CAPUT XIII.


[1 1Kb] Ecce tertio apparatu hoc uenio ad uos: In ore duorum uel trium testium stabit omne uerbum, in quo non credam cuique excusanti, nisi duobus, uel tribus testibus excusetur. Predixi, et predico, [2 1Kb] ut presens uobis, et nunc absens iis, qui ante peccauerunt, et ceteris omnibus, quoniam si uenero iterum, non parcam, si sitis incorrepti. Scitis hoc quia uobis non parcam. [3 1Kb] , [4 1Kb] An experimentum queritis eius, qui in me loquitur Christus,  qui in uobis non infirmatur, [5 1Kb] sed potens est uindicare, uel miracula facere in uobis? [6 1Kb] Nam etsi crucifixus est ex infirmitate carnis; [7 1Kb] sed uiuit ex uirtute Dei, ex uerbo Patris, ex quo assumptus est. Nam  et nos [8 1Kb] infirmi sumus in illo predicando, id est, ea parte, qua ipse; sed uiuemus cum eo ex uirtute Dei in uobis, quia nos efficaces sumus in miraculis faciendis, uel puniendis uobis, sicut ille. In uobis, id est, in conscientiis uestris. uosmetipsos tentate, alter alterum, uel quisque seipsum, si estis in fide; ipsi uos probate, ad hoc scilicet Christus habitat in uobis. An non cognoscitis uosmetipsos, in hoc, quia Christus iehsu in uobis est? nisi forte reprobi estis. Similiter ne diceretur ab illis reprobus, 118 dicit. Spero autem quod cognoscetis, quia nos non sumus reprobi. Nolumus uos esse reprobos, sed Oramus autem Deum ut nichil mali faciatis, non ideo ut nos probati appareamus, id est, habeamus quid in uobis corrigamus, sed ut [9 1Kb] uos quod bonum est faciatis, quid in uobis corrigamus non habentes, [10 1Kb] nos autem ut reprobi simus quasi uiles, magisterium amittentes. [11 1Kb] , [12 1Kb] Non enim possumus aliquid [13 1Kb] aduersus ueritatem edocendam, sed pro ueritate. [14 1Kb] , [15 1Kb] Gaudemus, enim, quoniam nos infirmi sumus, non reperientes quid in uobis puniamus; uos autem potentes estis, bene  agendo. Hoc et etiam oramus, uestram consummationem, perfectionem. Ideo hec absens scribo, ut non presens durius agam, secundum potestatem apostolatus, quam Dominus dedit mihi in edificationem, et non in destructionem. De cetero, fratres, gaudete, perfecti estote, exhortamini, idem sapite, pacem habete, et Deus pacis et dilectionis erit uobiscum. Salutate inuicem in osculo sancto. Salutant uos omnes sancti. [16 1Kb] Gratia, redemptio, Domini nostri Iesu Christi, et caritas Dei, dilectio Dei Patris, qui misit nobis Saluatorem, et communicatio sancti Spiritus sit cum omnibus uobis.



[COMMENTARIUS.]


CAP. XIII.---1. LANFR. Ecce tertio hoc. Non dicit quod bis uenerit, et tertia uice uenturus sit, sed quod bis se preparauit, et uenire non potuit, sed hoc tertio apparatu uenturus sit.

2. Ut presens uobis. In primo aduentu suo in presentia  omnium bis predixit quod subsequitur.

3. AMBROS. An experimentum? Probationem querunt Christi loquentis in Apostolo, dum preceptis non obediunt, uolentes probare si audet uindicare.

4. LANFR. An experimentum queritis, id est, uultis experiri seuitiam meam uindicando in uos? Christus loquitur, dicit ad exaggerationem.

5. AMBROS. Sed potens est. Potens est in his Christus, quia uiderunt in nomine eius mortuos suscitatos, demones fugatos; hec omnia uirtutis sunt, non infirmitatis.

6. LANFR. Nam etsi crucifixus est. Quasi aliquis diceret: Quomodo eum non infirmari dicitis, sed potentem esse, quem constat esse crucifixum?

7. Sed uiuit ex uirtute Dei. uiuit, id est, uigore et  fortitudine plenus est. Sicut ad Hebreos: uiuens est enim sermo Dei et efficax ex uirtute Dei, ex uerbo Patris, ex quo assumptus est.

8. Infirmi sumus. Non est, inquit, mirum si Christus ex uirtute diuinitatis potens est; cum nos infirmi ex eadem uirtute fortes simus. In illo, id est,  in illa re in qua ipse infirmus sit, id est, in carne; potest intelligi in illo, id est, in predicatione.

9. AMBROS. uos quod bonum est. Orat ut his bene agentibus, dum non auderent corripere, ut humiliati, uel reprobi appareant; probati autem a Deo uidentur, dum iudicant peccatores auctoritate concessa. Si ergo quos iudicent non sint, cessante in his auctoritate, quasi reprobi uidentur.

10. LANFR. Nos autem ut reprobi. Quasi diceret: Nos patienter portamus, si in conscientiis uestris reprobi sumus tantum, ut uos id quod bonum est faciatis.

11. AMBROS. Non enim possumus. Hoc dicit, quia potestas non est data contra ueritatem, ut arguant bene uiuentes; sed pro ueritate, ut uindicent in eum,  qui inimicus est legis.

12. LANFR. Non enim possumus aliquid. Reprobi uolumus esse uobis benefacientibus; non enim uolumus esse probi, potentes aduersus ueritatem, id est, contra benefacientes. uel ita: Non enim possumus aliquid aduersus ueritatem, id est, non reprehendimus, nec damnamus in his qui ueri sunt, id est, qui bene faciunt, et reprehensibiles sunt.

13. Aduersus ueritatem. Contra iustitiam, id est, ueritatem, mando [f., quando] posset si illis bona facientibus, orationibus proficeret, ut in conscientiis eorum probus appareret. Non iustum est, nec placet Deo, ut homo sanctus apparere querat, nisi propter id tantum, ut uidentes bonum exemplum accipiant.

 14. Gaudemus enim. Alia ratio cur nolit apparere probatus.

15. AMBROS. Gaudemus enim. Hoc est infirmari, non exercere potestatem. Hos autem optat fortes esse, ut bene uiuentes, uitia uincant; et prohibeant a se uindictam aut correptionem.

 16. Gratia Domini nostri. Dilectio Dei misit nobis Saluatorem Iesum, cuius gratia saluati sumus, et ut possideamus hanc gratiam facit communicatio S.  Spiritus. Hec [al., Hic] enim dilectos a Deo, et saluatos a gratia Christi tuetur, ut trium perfectio, consummatio sit hominis in salutem.



EPISTOLA B. PAULI APOSTOLI AD GALATAS CUM INTERIECTIS B. LANFRANCI GLOSSULIS.


119 ARGUMENTUM. Galate, sunt Greci. Hi uerbum ueritatis primum ab Apostolo acceperunt, sed post discessum eius, tentati sunt a falsis apostolis  ut in Legem et circumcisionem uerterentur. Hos Apostolus reuocat ad fidem ueritatis, scribens eis ab Epheso.



CAPUT PRIMUM.


[1 1Kb] . Paulus Apostolus [2 1Kb] , [3 1Kb] , [4 1Kb] non ab hominibus, ab aliis apostolis electus, neque per hominem, per hos missus uel Ananiam, uel Christum hominem tantum, sed per Iesum Christum, et Deum Patrem, qui suscitauit eum a mortuis; et qui mecum sunt omnes fratres, Ecclesiis Galatie. [5 1Kb] Gratia uobis et pax a Deo Patre, et Domino nostro Iesu Christo, qui dedit semetipsum  pro peccatis nostris, [6 1Kb] ut eriperet nos [7 1Kb] de presenti seculo nequam, seculi nequitia, secundum uoluntatem Dei, et Patris nostri, cui est gloria in secula seculorum, Amen. [8 1Kb] Miror 120 quod sic tam cito [9 1Kb] , [10 1Kb] transferimini [11 1Kb] ab  eo, qui uos uocauit in gratiam Christi, in [12 1Kb] , [13 1Kb] , [14 1Kb] aliud Euangelium; quod non est aliud, nisi sunt aliqui, dicentes aliud esse Euangelium, [15 1Kb] qui uos conturbant, uel de carnalibus obseruantiis, que non sunt aliud spiritualiter intellecte, et uolunt conuertere Euangelium Christi. [16 1Kb] . Sed licet nos, [17 1Kb] aut angelus  de celo euangelizet uobis preterquam quod euangelizauimus uobis, anathema sit. Sicut prediximus, et nunc iterum dico: Si quis uobis euangelizauerit preter id quod accepistis, anathema sit. Premittit anathematizationem, ut facilius credatur. [18 1Kb] , [19 1Kb] , [20 1Kb] Modo enim [21 1Kb] hominibus suadeo, an Deo? An quero hominibus placere? ut pseudo, aut persequens, ut prius; sed non, et subdit cur. Si adhuc hominibus placerem, Christi seruus non essem. [22 1Kb] . Notum enim [ad hoc quod dixit, non ab hominibus] uobis facio, fratres, Euangelium, quod euangelizatum est a me, quia non est secundum hominem, humanam doctrinam: [23 1Kb] neque enim ego ab homine quasi scriptum accepi illud, neque didici, sed per reuelationem Iesu Christi. [24 1Kb] , [25 1Kb] . Audistis enim conuersationem 121 meam aliquando in iudaismo, quoniam supra modum persequebar Ecclesiam Dei, et expugnabam illam, et proficiebam in iudaismo [26 1Kb] supra multos cetaneos meos, eadem etate, in genere meo, Iudeorum, abundantius [27 1Kb] emulator existens paternarum mearum traditionum. [28 1Kb] , [29 1Kb] Cum autem placuit ei qui me segregauit ex utero matris mee, ab infidelitate synagoge, uel carnali parentela, et uocauit per gratiam suam, ut reuelaret Filium suum in me, ut euangelizarem illum in gentibus, continuo [30 1Kb] non acquieui carni et sanguini, uel parentibus meis, neque ueni Hierosolymam ad antecessores meos apostolos, sed abii in Arabiam, et iterum reuersus sum Damascum. Deinde post annos tres ueni Hierosolymam uidere Petrum,  non causa discendi, sed tantum uidendi, et mansi apud eum diebus quindecim tantum, quibus non uideor posse didicisse; alium autem apostolorum uidi tunc neminem, nisi Iacobum fratrem Domini. Que autem scribo uobis, [31 1Kb] ecce coram Deo, teste Deo, quia non mentior. Deinde ueni in partes Syrie et Cilicie. [32 1Kb] Eram autem ignotus facie Ecclesiis Iudee, que erant in Christo; tantum autem auditum habebant, quoniam  qui persequebatur nos aliquando, nunc euangelizat fidem Christi, quam aliquando expugnabat; et in me clarificabant Deum.



[COMMENTARIUS.]


CAP. I.---1. LANFR. Paulus non ab hominibus, etc. In aliis Epistolis data salute, statim incipit a gratiarum actione; hic autem non, neque enim tales erant, unde redderet.

2. AUGUST. . Non ab hominibus. Qui ab hominibus mittitur, mendax est; qui per hominem [add. mittitur] uerax esse potest: quia Deus uerax potest per hominem mittere. Priores ergo apostoli a Deo per hominem missi sunt, per Iesum scilicet adhuc mortalem. Nouissimus Apostolus per Christum, iam totum Deum, id est, omni ex parte immortalem. Sit ergo eius equalis auctoritas in cuius honorem implet clarificatio Domini; si quid habeat ordo temporis, minus ideo, cum dixisset et Deum, addidit: qui  suscitauit illum.

3. AMBROS. Non ab hominibus. Idipsum dicens diuidit, ut ostendat ipsa multitudine narrationis, nullo modo illos uerum dicere.

4. LANFR. Non ab hominibus. Quidam putabant illum non esse Apostolum missum a Christo, sed ab aliis apostolis, aut ab Anania; hoc abnegat, ut maioris auctoritatis sit apud eos, quibus uerbum Dei predicabat.

5. AUGUST. . Gratia uobis et pax. Gratia Dei est, qua nobis donantur peccata, ut reconciliemur  Deo. Pax autem qua reconciliamur Deo.

6. AMBROS. Ut eriperet. Liberauit nos Christus a presentis seculi uita, in qua multa de illis que non conueniebant, fiebant. Constituitque in spe future uite, quod nullo modo prestare nobis lex ualuit.

7. AUGUST. . De presenti seculo. Seculum presens malignum propter malignos homines, qui in eo sunt, uocat. Sicut malignam domum propter malignos inhabitantes dicimus.

8. AMBROS. Miror quod sic. Conueniens principium nouitati factorum. Sic enim posuit, miror, quasi quia et res accidit, que nunquam fieri credebatur.

9. LANFR. Transferimini. Galate isti, pars ex Iudeis, pars ex gentibus ad fidem Christi ab Apostolo  fuerant conuersi; sed post discessum eius uenerunt pseudopredicatores, qui eos qui ex Iudeis conuersi fuerant, cogebant iudaizare: eos uero qui ex gentibus ad fidem uenerant, elementa mundi adorare, dies et annos obseruare.

10. AMBROS. Transferimini. Non dicit, transducimini, sed transferimini, quasi exanimes aliquos, et qui animi motum non habeant.

11. Ab eo qui uos. Ut non uiderentur a Christo tantum discedere, adiecit a Deo.

 12. LANFR. In aliud Euangelium. Euangelium est bona annuntiatio; predicatio ergo illorum non erat Euangelium, quia bona annuntiatio non erat. Potest etiam intelligi aliud Euangelium, obseruatio iudaice legis, que ab Euangelio Christi non discordat, si spiritualiter intelligatur; hoc est enim quod ait: Non sint aliqui, id est, non desunt illi qui carnaliter et peruerse eam intelligunt.

13. Aliud Euangelium. Euangelium non est diuersum nisi his qui spiritualiter intelligere nolunt. uel illud non est Euangelium, nisi illis qui uos decipiunt, et illi tales anathematizarentur. Et hoc non dicit, sed ut exaggeret, apponit.

14. AUGUST. . In aliud Euangelium. Euangelium si est aliud preter id quod siue per se, siue  per alios Dominus dedit, iam nec recte Euangelium dici potest.

15. AUGUST. . Qui uos conturbant. Cum dixisset conturbant uos, non dixit: et conuertunt; sed, uolunt conuertere Euangelium: sed manet firmissimum, et non conuersum.

16. AMBROS. Sed licet nos. Ostendit quod non se illis preponat; sed ut ueritatem uindicat.

17. Aut angelus. Hoc adiecit, quod neque loci dignitas, neque persone ueritati exequaretur.

18. Modo enim. Hoc dicit, ut ostenderet se, qui pro ueritate huiusmodi uerba deprompsit, nullius momenti eos qui sibi derogauerant existimans.

19. AUGUST. . Modo enim hominibus. Sensus iste est: Hominibus suadeo, et non Deo. Deo enim  manifestati sumus, et quia hominibus suadeo, quero hominibus placere? si hominibus placerem, id est, placere quererem, Christi seruus non essem.

20. LANFR. Modo enim hominibus. Quasi diceret: Non adulando loquor, ut placeam uobis, sed increpando leuitatem uestram, ut placeam Deo.

21. Hominibus suadeo an Deo? Diceret quis: Cur ita anathematizas? Ideo, inquit, ut suadeam me non  esse participem, uel persuasorem circumcisionis, ut pseudoapostoli. uel ideo anathematizo, quia non suadeo, ut hominibus uelim placere: et hoc sub interrogatione ita: An quero hominibus placere?

22. Notum enim uobis. Ad hoc respondet, quod superius dixit: Non ab hominibus, neque per hominem.

23. Neque enim ego. Quasi diceret: Homo me non docuit, quia ego non didici ab homine.

24. Audistis enim. Exponit qualiter Euangelium acceperit per reuelationem Iesu Christi.

25. AMBROS. Audistis enim. Dicendo de lege qualiter desudauerat, ostendit quoniam legem non spreuit, sed quod melius est cognouit et elegit.

26. Supra multos. Bene cetaneos. Hoc enim  maius si iuuenibus uehementior uidebatur.

27. AUGUST. . Aemulator existens, id est, imitator traditionum, que erant contrarie Ecclesie. Lex enim spiritualis est; multa autem tradiderant dissoluentes mandata Dei propter traditiones suas.

28. LANFR. Cum autem placuit. Probat quia non accepit Euangelium ab homine; nam neque post conuersionem, nec ante conuersionem. Ante conuersionem non accepi ab homine, quia impugnabam illud quod audistis. Post conuersionem non accepi, quia neque statim, quod est: non acquieui, nec post tres annos, nec post quatuordecim; post aliud tempus constat. Remouet illas partes de quibus suspicabatur.

29. AUGUST. . Cum autem placuit. Segregatus  de utero matris quodammodo quisquis a carnalium parentum consuetudine ceca separatur. Acquiescit autem carni et sanguini quisquis carnalibus propinquis carnaliter suadentibus assentitur.

30. AMBROS. Non acquieui. Non dicit Apostolus: sed neque hominibus, sed: carni et sanguini; et dixit: statim non exposui; exposuit enim postea illis.

 31. AUGUST.  Ecce coram Deo. Iurat itaque. Iuratio que a malo est, non iurantis sed incredulitatis eius que iurare cogit. Nam ita intelligitur Dominum prohibuisse a iurando, ut, quantum in ipso est, quisque non iuret. Quod faciunt multi habentes in ore iurationem tanquam magnum aut suaue aliquid.

32. LANFR. Eram autem ignotus. Ab eis non accepi, quia cum constet me iam predicasse, eram illis ignotus facie, quia eram tantum notus auditu.



CAPUT II.


Deinde post annos quatuordecim iterum [1 1Kb] ascendi Hierosolymam cum Barnaba,  assumpto et Tito. Ascendi 122 autem secundum reuelationem, et ut scirem, si ab eis in Euangelio discreparem, contuli cum illis Euangelium, quod predico in gentibus, [2 1Kb] seorsum autem contuli Euangelium cum iis, qui [3 1Kb] uidebantur aliquid esse: [4 1Kb] , [5 1Kb] ne forte in uacuum currerem, aut cucurrissem, quod esset, si aliud quam illi predicassem. [6 1Kb] Sed neque [7 1Kb] Titus, qui mecum erat, cum esset gentilis ab apostolis, compulsus est circumcidi, non hoc ex arrogantia, sed propter subintroductos falsos fratres, qui subintroierunt explorare libertatem nostram, liberam predicationem nostram, quam habemus in Christo Iesu, [8 1Kb] ut nos in seruitutem redigerent. Quibus neque ad horam cessimus subiectione, non arroganter, sed ut [9 1Kb] [10 1Kb] ueritas Euangelii permaneat apud uos. [11 1Kb] , [12 1Kb] . Ab, uel de, iis autem, [13 1Kb] qui  uidebantur esse aliquid,  mihi enim, [15 1Kb] qui uidebantur esse aliquid, nichil contulerunt, profuerunt. [16 1Kb] Sed econtra cum uidissent quod creditum est mihi Euangelium preputii, gentium, sicut Petro circumcisionis,  et cum cognouissent gratiam, que data est mihi, Iacobus, et Cephas, et Ioannes, qui uidebantur columne esse [17 1Kb] dextras dederunt mihi, et Barnabe [18 1Kb] societatis, signum societatis, uel concordie euangelice: ut nos in gentes iremus, ipsi autem in circumcisionem, Iudeam; tantum hoc addiderunt ut pauperum euntium Hierusalem memores essemus, quod etiam sollicitus fui, cum prius fuissem sollicitus, hoc ipsum facere. Alia commendatio. [19 1Kb] , [20 1Kb] Cum autem uenisset Cephas Antiochiam, [21 1Kb] in faciem, palam, ei restiti, quia reprehensibilis erat. Ostendit non esse sibi magistrum, cum restitit. Prius enim  quam uenirent quidam ex Iudeis conuersis a Iacobo, cum gentibus conuersis edebat Petrus. Cum autem conuersi a Iacobo uenissent Antiochiam, subtrahebat, et segregabat se Petrus a gentibus, timens eos, qui ex circumcisione erant.  Et simulationi eius  consenserunt ceteri Iudei, ita ut et Barnabas duceretur, consentiret, ab eis in illam simulationem, ut nollent communicare cum gentibus. Sed cum uidissem quod non recte ambularent ad ueritatem Euangelii, dixi Cephe 124 coram omnibus. [22 1Kb] Si tu, cum Iudeus sis, gentiliter uiuis, et non Iudaice, quomodo gentes [23 1Kb] cogis iudaizare? assumptio. Nos natura Iudei, tu, et ego, [24 1Kb] et non ex gentibus  [25 1Kb] peccatores, qui peccatores  uocabantur. Scientes autem quod non iustificatur homo [26 1Kb] ex operibus legis, nisi per fidem tantum Iesu Christi; et nos in Christo Iesu credimus, ut iustificemur ex fide Christi, et non ex operibus legis; propter quod  ex operibus legis non iustificabitur omnis caro. Huc usque interpositio, et uerba Apostoli ad Petrum. [27 1Kb] , [28 1Kb] Quod si querentes iustificari in Christo tantum, inuenti sumus et ipsi peccatores, [29 1Kb] nunquid Christus peccati minister est? Est utique, si sit illud. Absit ut Christus minister sit peccati! [30 1Kb] , [31 1Kb] Si enim que destruxi, in lege esse iustificationem, iterum hec reedifico; preuaricatorem me constituo, non credens quod dico, id est, per legem iustificari. Unde hoc? Respondet: cur! quia que destruxi, constituo. [32 1Kb] , [33 1Kb] , [34 1Kb] Ego enim per legem spiritualem, legi mortuus sum, ut Deo uiuam; [35 1Kb] Christo, sequendo eius uestigia, confixus sum cruci. [36 1Kb] uiuo autem, iam non ego ut prius, uel qui fui: [37 1Kb] , [38 1Kb] uiuit uero in me Christus, quoniam uitam illius immortalem sperat. Exponit. Quod autem nunc uiuo in carne, in fide uiuo Filii Dei, qui dilexit me,  et tradidit semetipsum pro me. Ideo. [39 1Kb] , [40 1Kb] Non abiicio gratiam Dei. [41 1Kb] , [42 1Kb] Si enim per legem iustitia, non per mortem Christi, ergo [43 1Kb] gratis Christus mortuus est.



[COMMENTARIUS.]


CAP. II.---1. LANFR. Ascendi Hierosolymam. Ascendit quidem, non ut disceret; imo quia putabatur Euangelium suum ab apostolis diuisum, propter hoc quia non fuit cum ceteris electus, nec audierat a Christo. Ideo dicit se diuina reuelatione uenisse, ut  conferret cum eis Euangelium suum, nec amplius iuste posset reprobari.

2. AUGUST. . Seorsum autem. Hoc non ideo factum est quod aliqua falsa dixerit, ut seorsim paucioribus uera diceret; sed aliqua tacuerat, que paruuli portare non poterant. Perfectionem ergo illius opus erat ut scirent ceteri apostoli.

3.  uidebantur. Carnalibus hominibus uidentur esse aliquid; nam non sunt ipsi aliquid: etsi enim boni ministri Dei, Christus in illis est aliquid.

4. . Ne forte in uacuum. Ne forte in uacuum curro, aut cucurri? Quasi per interrogationem dictum intelligendum, ut ex eo appareret non eum  in uacuum currere, aut cucurrisse, quia iam, attestatione ceterorum, nichil ab Euangelii ueritate dissentire approbatur.

5. AMBROS. Ne forte in uacuum, id est, nequando existimarer proprium, quod iter exsequi, et ceteris apostolis inconueniens.

6. LANFR. Sed neque Titus. uoluerunt alii apostoli ut Titus circumcideretur propter uitandum scandalum quorumdam fidelium qui ex circumcisione crediderant; sed non permisit Apostolus eum circumcidi propter quosdam falsos Christianos qui  clam conuersabantur inter fideles, ut explorarent libertatem eorum, qua circumcisionem et alias carnales obseruantias non curabant. Ad hoc explorabant, ut eam libertatem cum aliqua calliditate destruerent et legales obseruantias persuaderent.

7. Titus qui mecum erat. Sed neque tunc accepit. Et hoc est quod dicit: Non fui subditus illis, quia nec etiam Titus.  Sed tamen non fuit hoc ex arrogantia, sed propter falsos fratres. Libertatem uero dicit, quia libere predicabat, negligens carnales obseruantias. Quidam autem falsi uenerunt, ut uiderent an ipse Hierosolymis consentiret legis obseruantiis.

8. AUGUST. . Ut nos in seruitutem, id est, ut iam circumcisionem ipsius, etiam Pauli attestatione,  tanquam saluti necessariam predicarent.

9. AMBROS. ueritas Euangelii, id est, ut sit euidens probatio Euangelium nostrum predicatum esse, cum aduersarios [neque quando apud illos eramus] non pertimuimus.

10. LANFR. ueritas Euangelii. ueritas Euangelii est, sine circumcisione et aliis legalibus obseruantiis, moralia Dei precepta cum fide obseruare.

11. Ab his autem. Hoc dicit, ne uane uideatur contra maiores se extollere, et est interiacens, ab eo loco ubi dicitur: Sed neque Titus, usque ad locum: Mihi autem uidebantur esse aliquid.

12. Ab his autem. Ordo: Qui autem uidebantur ab his esse aliquid, Petrum et Ioannem et Iacobum significat, quia maioris inter ceteros apostolos dignitatis  erant, quos paulo post columnas uocat. Dicit ergo nichil ad se pertinere, ostendere quales et loco et scientia ante uocationem fuerint. Non aliis apostolis derogat, sed quia Galate alios apostolos ultra modum magnificabant huic eos preferentes, atque ideo auctoritatem huius uiliorem habentes, ostendit se equalem esse eis, et doctrinam Euangelii ab eis non accepisse.

13. Qui uidebantur esse aliquid. Ne quis diceret eum debere eis consentire, quia meliores eo fuerunt, quia non persecuti sunt Ecclesiam, sicut ille.  Ad hoc respondet, non ex inuidia, sed ut se commendet, id est, suam predicationem, dicitque: ab his autem qui uidebantur esse aliquid, id est, hi qui uidebantur esse aliquid, licet possem dicere quales, scilicet uiles, et, ut ego, peccatores essent, nichil tamen mihi contulerunt.

14. Deus personam hominis non accipit. Hoc ideo dicit, quia reprehendebatur quod prius persecutus fuerat Ecclesiam, quasi hi qui modo sunt iusti, et sancti et magni apud omnes, non fuerint, sicut ego, peccatores. Et hoc inde, quia Deus non est acceptor personarum. Similiter ego, quamuis persecutor fuerim, non debeo a uobis uilipendi.

15. AUGUST.  Qui uidebantur. Petrus et Iacobus et Ioannes honoratiores ceteris erant,  quia ipsis se in monte Dominus ostendit, in significatione regni sui cum ante sex dies dixisset: Sunt quidam de his stantibus qui non gustabunt mortem donec uideant Filium hominis in regno Patris sui .

16.  Sed econtra cum uidissent, id est, econtrario pro reprehensoribus approbatores perfectionis fuerunt. Potest et sic esse ordo, sed econtra ut nos quidem in gentes iremus, que sunt contrarie circumcisioni.

17.  Dextras dederunt mihi. Dicit uenisse se Hierosolymam, et Euangelium cum apostolis contulisse, dextras sibi datas fuisse, id est, concordie signum consonantie, quod ab eis que sibi didicerant, in nichilo discrepabat.

 18. LANFR. Barnabe societatis. Per hoc ostendit se discipulorum Christi non fuisse discipulum; alioquin non se socium uocaret.

19. AUGUST. . Cum uenisset Cephas. Neque enim negamus in hac sententia fuisse iam Petrum, in qua et Paulus fuit; non itaque tunc eum quid in ea re uerum esset, docebat, sed eius dissimulationem, qua gentes iudaizare cogebantur,  arguebat. Non ob aliud nisi quia illa omnia sic simulatoria gerebantur, tanquam uerum esset quod dicebant illi qui sine circumcisione preputii, atque aliis obseruationibus umbre futurorum, putabant credentes saluos esse non posse.

20. LANFR. Cum autem uenisset, etc. Item probat quia nec Antiochie a Petro Euangelium accepit, quia restitit ei; erat enim reprehensibilis.

21. In faciem ei restiti. Utile non esset quod palam nocebat corrigi in occulto; presumendum namque erat de caritatis infirmitate [f., firmitate] tanti apostoli. uel ideo quod quidam subinducti insidiabantur, qui referrent Paulum non esse ausum arguere Petrum; et circumciderentur.

22. Si tu cum Iudeus. Gentiliter uiuebat; quia  indiscrete cum omnibus edebat, et neminem immundum putabat. Probat autem quia cum sit Iudeus, et tamen gentiliter uiuat, non debet gentes ad iudaismum cogere. Est autem in libro totus syllogismus preter conclusionem.

23. Cogis iudaizare. Exemplo suo gentes iudaizare cogebat Petrus, et ritum Iudeorum sequi, quando ipse in presentiam corum qui ex Iudeis ore iderant, a consortio gentilium more Iudaico se subtrahebat.

24. AUGUST.  Et non ex gentibus. Peccatorum nomen gentibus imposuerunt Iudei, iam uetusta quadam superbia, tanquam ipsi iusti essent, uidentes stipulam in oculo alieno, et non trabem in suo; sicut interest inter  irridentes et irrisores, inter murmurantes, et murmuratores, inter scribentes et scriptores, et cetera similia; ita Scriptura peccatores appellare consueuit ualde iniquos, et peccatorum sarcinis oneratos.

25. LANFR. Peccatores. Generali uocabulo peccatores uocat idololatras.

 26. Ex operibus legis. Ex operibus legis, non; nam si hoc esset, non in Christo tantum esset iustificatio, sed in Christo tantum est. Si in Christo tantum non est iustificatio, peccamus qui, deserentes legem, querimus tantum in Christo iustificari; sed hoc non est; nam si hoc esset, quod peccaremus querentes tantum iustificari per Christum, Christus minister esset peccati; sed hoc absit ut Christus sit minister peccati! ergo non peccamus querentes in Christo tantum iustificari. Quod si uerum est, ergo ex operibus legis non iustificabitur omnis caro; nam si hoc dixero, preuaricatorem me constituo, qui legem deseruerim, quam iustificantem concedo.

27. AMBROS. Quod si querentes. Est obscuritate inuolutus intellectus. uult autem dicere, quod secundum  legem non iustificemur; accessimus ad Christum quasi per eum iustificandi. Si autem hac spe in eum credentes inuenimur peccatores, quia legem non custodimus, uidetur aduentu suo peccati exstitisse prouisor.

28. AUGUST.  Quod si querentes. An forte quia in Christo uoluerunt iustificari, peccauerunt? Quia si iusti erant, utique aliud querendo peccauerunt. Sed si ita est, ergo Christus minister est peccati.

29. LANFR. Nunquid Christus. Ex persona infirmorum hoc sibi dicit. Dixit Iudeos superius non esse peccatores; et postea subintulit quod etiam ipsi iustificantur ex fide Iesu Christi; sed omnis qui iustificatur, in peccato fuit. uidebatur ergo male  intelligenti [f., intelligi], ut Christus peccata prius ministraret, ut per fidem et gratiam suam postea uiuificaret.

30. Si enim que destruxi. Quasi diceret: Hanc questionem sepe mihi oppositam destruxi; quam si iterum edifico, mendacem et preuaricatorem me constituo.

31. AUGUST.  Si enim que destruxi. Destruxit autem superbiam gloriantem de operibus legis que destrui et deberet et posset, ne gratia fidei uideretur non necessaria; et ideo preuaricator est, si rursus illa edificat, dicens quod opera etiam legis sine gratia iustificant, ut Christus peccati minister inueniatur.

32. AMBROS. Ego enim per legem. In ipsa enim  lege predicatum inueni Christum, cui credens, mortuus sum legi.

33. AUGUST.  Ego enim per legem. Quia 125 Iudeus fuerat, et tanquam pedagogum legem acceperat. Hoc autem agitur per pedagogum, ut non sit opus pedagogo: sicut per ubera nutritur infans, ut iam uberibus non indigeat.

34. LANFR. Ego enim per legem. Ad superiora probanda redit. Dixit superius quod ex operibus non iustificatur omnis caro; et hoc probat dicens se mortuum legi sue per legem Christi, ut Deo uiuat; frustra enim moreretur legi sue ut Deo uiueret, si per eam iustificari posset, cum nichil sit aliud Deo uiuere quam in conspectu Dei iustum esse.

35. Christo confixus, id est, cum Christo crucifixus  sum sicut ille carne, ita ego uitiis et concupiscentiis.

36. AMBROS. uiuo autem, quia in baptismate mortis et resurrectionis forma impletur. Ea que ipsa re futura sunt, facta iam dicit, quia eorum habet spem.

37. uiuit uero in me Christus, quoniam illius uitam mortalem spe uiuit.

38. AUGUST.  uiuit uero in me Christus. uiuit uero in me Christus, quid ergo? Nega te, noli tu ipse uiuere in te. Quid est noli tu uiuere in te, nisi facere uoluntatem tuam, sed illius qui habitat in te?

39.  Non abiicio. Si ergo me Christus dilexit, et tradidit semetipsum pro me, non irritam  facio gratiam Dei, ut dicam per legem esse iustitiam.

40. LANFR. Non abiicio. Quamuis, inquit, Iudeus sim, et obseruantia legis uidear esse iustus, non tamen abiicio gratiam Dei, id est, remissionem peccatorum per fidem Christi.

41. Si enim per legem. Ad superiora item probanda redit, quia ex operibus legis non iustificatur omnis caro, etc. Contrariam partem ad inconueniens ducit.

42. Si enim per legem iustitia, etc. Adhuc probat per legem non esse iustitiam; nam si hoc esset, non esset per Christum; etsi non esset per Christum, mors Christi gratis fuit, id est, cassa, cum nullum fructum attulerit. Inter diffinitionem et diffinitum.

43. Christus gratis mortuus est. Ad hoc Christus  mortuus est ut credentes in se iustos faceret. Gratis ergo mortuus est, si legalis obseruantia iustos facere posset.



CAPUT III.


[1 1Kb] O insensati Galate, quis uos facinauit  non obedire ueritati, [2 1Kb] , [3 1Kb] , [4 1Kb] , ante quorum oculos [5 1Kb] iehsu Christus prescriptus est, damnatus est, dum uos hereditas sua subtrahimini sibi, in uobis crucifixus? et ipse exhereditatur crucifixus pro uobis, uel habentes in memoria ipsum esse passum pro uobis. [6 1Kb] Hoc solum a uobis uolo discere. [7 1Kb] Ex operibus [8 1Kb] legis spiritum accepistis, an ex auditu fidei? Ex hoc utique. Sic stulti estis [9 1Kb] ut cum spiritu ceperitis, nunc carne consummemini? Spiritualiter uiuere incepistis, ad carnales obseruantias redeatis. Ergo quia fidem non habetis, Tanta passi estis [10 1Kb] sine causa? si tamen sine causa  Qui ergo tribuit uobis spiritum, et operatur uirtutes in uobis, ex operibus, propter opera, legis, an ex auditu, propter auditum, fidei tribuit hoc? Sicut scriptum est:  Abraham credidit Deo, id est, fidem habuit, et ex ea iustitiam, et reputatum est illi ad iustitiam. [11 1Kb] Cognoscite ergo quia qui ex fide sunt, ii sunt filii Abrahe. Prouidens autem Scriptura, ex fide iusti sunt, nam Scriptura dicit; Geneseos XII, quia ex fide iustificat gentes Deus, prenuntiauit Abrahe quia: [12 1Kb] benedicentur in te, in tue fidei imitatione; uel in eo, qui nascetur ex te, id est, Christo, omnes gentes. Igitur, quia Scriptura testatur, qui ex fide sunt benedicentur, id est, iustificabuntur, cum fideli sicut fidelis Abraham. [13 1Kb] Quicunque enim ex operibus legis sunt, sub maledicto sunt. Scriptum est enim, in Deuteronomio XXuII:  [14 1Kb] Maledictus omnis qui non permanserit in omnibus  que scripta sunt in libro Legis, ut faciat ea 126-127 Ergo  Quoniam autem in lege nemo iustificatur apud Deum, manifestum est, quia iustus [15 1Kb] ex fide uiuit. Diceret aliquis: Lex est fides, et sic iustitia ex lege. [16 1Kb] Lex autem non est  ex fide, id est, lex non precipit credere, sed facere; sed  qui fecerit ea, que sunt in lege, uiuet in illis. [17 1Kb] Christus nos redemit de maledicto legis, [18 1Kb] factus pro nobis maledictum, id est, maledictus a Iudeis, uel factus mortalis: et ponit causam pro effectu. (quia scriptum est:  tamen  hominis [21 1Kb] confirmatum prius testamentum nemo spernit, destruit, aut si perordinat aliud. Est tunc aliquod testamentum alicui a Deo confirmatum? est, inquit, Abrahe, et semini eius. Abrahe dicte sunt promissiones, et semini eius. [22 1Kb] Non dicit: et seminibus quasi in multis, quod dicit semini et non seminibus, notat unitatem Ecclesie, cui promissio facta est; et hoc dicit propter eos qui schismata faciebant, sed quasi in uno, [23 1Kb] , [24 1Kb] . Et, scilicet, semini tuo, qui est Christus, [25 1Kb] . Hoc autem, fidem, uel ipsam promissionem, 128 dico, testamentum confirmatum a Deo, ipsa Dei immutabilitate; post factam a Deo promissionem, quam dicit prius testamentum; que post quadringentos et triginta annos facta est lex, non irritum facit ad euacuandam promissionem, ut euacuetur fidei testamentum, quod esset, si hereditas glorie non esset in caritate [26 1Kb] . Nam  si ex lege hereditas. [27 1Kb] iam non ex promissione  Abrahe autem per repromissionem, per fidem, donauit Deus, scilicet hereditatem. Obiectio. [28 1Kb] Quid  ad quid, igitur lex est posita? Responsio. [29 1Kb] Propter transgressionem  posita est, scilicet lex, [30 1Kb] donec ueniret [31 1Kb] semen, cui promiserat. Deus iustitiam, uel benedictionem, ordinata lex per angelos in manu potestate Mediatoris, Christi, [32 1Kb] Mediator autem, ne duo intelligerentur, subdit, unius non est; [33 1Kb] Deus autem unus est. [34 1Kb] , [35 1Kb] Lex ergo aduersus promissa Dei? Absit! [36 1Kb] Si enim data esset lex, que posset uiuificare, 129 uere ex lege esset iustitia. [37 1Kb] , [38 1Kb] Sed conclusit Scriptura omnia sub peccato, ut promissio ex fide Iesu Christi daretur credentibus. Obiectio: alicui ergo data est lex? Prius autem quam ueniret fides, ante Christi natalem, sub lege custodiebamur [39 1Kb] conclusi,  nos ituri in eam fidem que reuelanda erat. Itaque lex, pedagogus noster  fuit in Christo, ut ex fide iustificemur. At ubi, nato Christo, uenit fides, iam non sumus constricti sub pedagogo, ut serui. [40 1Kb] , [41 1Kb] Omnes enim filii Dei estis per fidem, que est in Christo Iesu. Ostendit cur fideles filii Dei sint. Quicunque enim in Christo baptizati estis, Christum induistis. [42 1Kb] Non est Iudeus, neque Grecus:  non est seruus, neque liber; ; non est masculus, neque femina. [uel sexus] [43 1Kb] Omnes enim uos unum estis in Christo Iesu [44 1Kb] Si autem uos Christi; si in Christum, inquit, credatis, spirituale semen Abrahe estis, imitando eum,  [45 1Kb] , [46 1Kb] ergo semen Abrahe estis, credendo sicut ipse  ergo secundum promissionem heredes.



[COMMENTARIUS.]


CAP. III.---1. AMBROS. O insensati Galate! Interiectum est, ab eo loco, usque ad hunc, solum a uobis uolo, etc. Poterat enim dicere: Hoc solum uolo a uobis discere.

2. Ante quorum oculos. Prescriptus est et in uobis crucifixus; uult quidem dicere quod, cum multo affectu uerba crucis audistis, ita ut ante oculos nostros depingeretis ipsam crucem, paulo minus et illa que eo tempore facta sunt. Qua ergo fascinatione tantum abiecistis affectum, quem erga Christum habere uidebamini?

3. AUGUST.  Ante quorum, hoc est, quibus uidentibus Christus iehsu hereditatem suam possessionemque amisit; his utique auferentibus eam, Dominumque inde expellentibus, ad legis opera eos qui crediderant reuocando, et auferendo illi possessionem suam, id est, eos in quibus gratia fidesque inhabitat.

4. LANFR. Ante quorum oculos. Ante oculos mentis eorum iehsu Christus proscriptus est, id est, damnatus et crucifixus erat, id est, contemptui habitus, putantibus eis per fidem ipsius non iustificari hominem, sed per obseruantiam legis.

5. AUGUST.  iehsu Christus prescriptus. Aliter iehsu Christus prescriptus est crucifixus; addidit, crucifixus, ut hinc eos maxime moneret [al., moueret], cum considerarent quo pretio emerit  possessionem, quam in eis amittebat.

6.  Hoc solum a uobis. Hinc incipit demonstrare gratiam, quemadmodum gratia fidei sufficiat ad iustificandum sine operibus legis.

7. LANFR. Ex operibus legis spiritum accepistis. Si spiritum habetis ex fide, quod iam probauerat,  et ideo dicit: Ergo uirtutes habetis ex fide, que sunt causa iustitie, id est, ipsam iustitiam habetis ex fide; sed hoc est, ergo illud. Illis sunt uirtutes ex fide, quia iustitia fuit Abrahe ex fide: nam scriptum est, etc. Habet autem pro paribus uirtutes et iustitiam, quorum alterum alterius causa est.

8. Spiritum accepistis. Spirituales gratias acceperunt credentes, non opera legis facientes.

9. Ut cum spiritu ceperitis. Cum spiritu ceperitis uelut [f., uiuere], spiritualiter, uel legem spiritualiter intelligere nunc carne, id est, carnali uita, uel lege carnaliter intellecta. Consumamini, coniunctiuum a consumor, consumeris, id est, pereatis. Consummamini, indicatiuum a consummor, consummaris: id est, uitam finitis; utraque enim in hoc  loco Scriptura reperitur.

10. Sine causa. Sine causa, id est, inutiliter patitur qui fidem Christi non habet.

11. Cognoscite ergo. Quia Abraham ex fide iustus; et omnes ex fide tantum iusti, quod est equipollens hi sunt filii Abrahe.

12. AMBROS. Benedicentur in te. Hoc est tecum, et communicabunt tibi benedictionem.

13. LANFR. Quicunque enim. Quasi diceret: aut ex fide est benedictio, aut ex operibus; sed ex operibus non est  ex fide igitur.

14. AMBROS. Maledictus omnis. Lex omnem, qui super lignum pendet, existimat maledictum; eo quod huiusmodi pena illis statuta qui multis rei inueniuntur.

 15. LANFR. Ex fide uiuit. Si iustitia non est ex lege, est ex sola fide.

16. Lex autem non est, id est, fides Christi non permittit legem Iudeorum seruari, uel lex et fides non concordant. Sed lex dicit: Qui fecerit; non dicit: Qui crediderit.

 17. Christus nos redemit de maledicto. Dicis quia omnis qui non permanserit in his que sunt scripta in libro Legis, est maledictus; ita et tu qui manes. Ad hoc respondet: Christus nos redemit, etc.

18. AUGUST.  Factus pro nobis. Ea parte mortali pependit in ligno. Mortalitas autem unde sit notum est credentibus. Ex pena quippe est, et maledictione peccati primi hominis, quam Dominus suscepit, et peccata nostra pertulit in corpore suo super lignum.

19. LANFR. Benedictio Abrahe fieret. Probat quia fides, non lex, dat iustitiam. Nam si lex iustitiam daret, ea testamentum fidei Abrahe ad nos factum destrueret. Sed lex iilud destruere non ualet; nullum enim posterius testamentum destruit primum; sed  testamentum fidei est prius, lex posterius. Hec assumptio est in libro ita: Hoc autem dico testamentum confirmatum a Deo, etc. Probat a simili in libro quia nullum posterius testamentum destruit primum, quia in humana consuetudine ita est quod posterius testamentum non destruit primum, mortuo eo qui fecerit; et hoc est, secundum hominem dico. Quod autem interponit, Abrahe dicte sunt promissiones, ad hoc respondet quod quereret, si quod testamentum a Deo sit alicui confirmatum, dicens hoc Abrahe factum esse et semini eius, qui est Christus.

20. Pollicitationem Spiritus, id est, promissionem Spiritus, quem se daturum promisit credentibus; uel iustificationem, quam Spiritus sanctus credentibus pollicitus est, dicens: In semine tuo, etc.

 21. Confirmatum testamentum. Testamentum, inquit, hominis de rebus suis nemo spernit, multo igitur minus testamentum Dei, per quod omnes gentes in semine Abrahe benedicendas esse testatus est, spernendum est.

22. Non dicit et seminibus. In promittendo non dicit Deus: In seminibus tuis benedicentur omnes gentes, sed in semine tuo.

23. AUGUST. Et semini tuo. De populo Isrel nata est uirgo, et peperit Christum: Et ecce in Christo benedicuntur omnes gentes. Quid uerius? Quid  certius? Quid apertius?

24. AUGUST.  In semine tuo. Et quia et nos ad id pertinemus, quod est Christus nobis simul incorporatis et illi capiti coherentibus, unus est Christus, et quia et nobis dicit: Ergo Abrahe semen estis, secundum promissionem heredes. Si enim unum est semen Abrahe, et illud unum semen Abrahe, non intelligitur nisi Christus; hoc semen Abrahe sumus nos; hoc ergo totum, id est, caput et corpus, unum est Christus.

25. LANFR. Hoc autem dico. Ordo: dico autem ex que post quadringentos et triginta annos facta est, non facit irritum hoc testamentum. Si enim soli obseruantes Iudeorum legem in semine Abrahe benedicerentur,  ex quadam parte irritum factum esset testamentum Dei, et euacuata promissio eius, qua omnes gentes in semine Abrahe benedicendas esse promisit.

26. Nam si ex lege hereditas. Benedictio uel hereditas per fidem tantum accipitur, non enim per legem, quia lex testamentum fidei a Deo ad Abraham prius confirmatum non destruit. Ergo si ex non destruit testamentum fidei, non dat benedictionem, uel hereditatem. Sed non destruit hominis testamentum confirmatum, aliud testamentum posterius factum, a simili, hoc simile premittitur propositioni probande, quod lex non destruit testamentum, quod ita est in libro: Hoc autem dico testamentum  confirmatum a Deo, etc.

27. Iam non ex promissione, id est, si hi soli qui legem Iudeorum obseruant, heredes sunt, iam non datur hereditas secundum promissionem Dei, que de omnibus dicit.

28. AUGUST. . Quid igitur lex? Quid igitur lex? Quasi, que utilitas legis? preuaricationis gratia posita est; hoc est quod alibi dicitur: lex enim subintrauit, ut abundaret delictum, preuaricationis gratia posita est. Unde humiliaretur ceruix superborum multum  sibi tribuentium, ut liberum arbitrium sibi putarent posse sufficere ad iustitiam.

29. AMBROS. Propter transgressiones. Superbienti populo lex posita est, ut quoniam gratiam caritatis nisi humiliatus accipere non posset, transgressione humiliaretur, ut quereret gratiam.

30. LANFR. Donec ueniret semen cui. Deus Pater hereditatem totius mundi promiserat Christo, sicut in psalmo: Postula a me, et dabo tibi gentes, etc.

31. AUGUST.  Semen cui promisit. Semen cui promissum est populum significat credentium.

32. AMBROS. Mediator autem. Si Filius Dei naturali equalitate manere uellet, ne se exinaniret formam serui accipiens, non esset Mediator Dei et hominum;  quia ipsa Trinitas unus est Deus. Sic itaque unicus Filius Dei Mediator Dei et hominum factus est, cum uerbum Dei Deus apud Deum et maiestatem suam usque ad humanam deposuit, et humilitatem humanam usque ad diuinam subuexit ut Mediator inter Deum et homines homo.

33. LANFR. Deus autem unus est. Quia Christum dixit [sup., Mediatorem] Dei uidelicet et nominum, et Christus est, uidebantur esse duo dii, sed absit! Unus enim Deus, Pater, et Filius, et Spiritus sanctus.

34. Lex ergo aduersus promissa Dei. Item, probat quod lex non dat hereditatem, uel promissionem, uel benedictionem; nam si lex daret, promissio, id est fides, non daret; sed promissio tantum dedit Abrahe hereditatem. Ergo lex non dat hereditatem,  quod est, lex ergo aduersus promissa Dei?

35. AUGUST. Lex ergo aduersus. Replicat ipsam questionem.

36. LANFR. Si enim data esset lex. Item probat. Lex non dat hereditatem, quia non dat uitam, quia si lex daret uitam, daret et iustitiam , sed non dat iustitiam, quia omnia sunt sub peccato apud Iudeos, quia Scriptura dicit: Ergo lex non dat iustitiam . Ergo nec uitam  Ergo nec hereditatem dat lex. Ergo per fidem tantum datur hereditas, uel promissio, uel benedictio, uel uita; omnibus his etenim utitur ut paribus.

 37. AMBROS. Sed conclusit. Conclusio eorum erat, timor unius Dei.

38. LANFR. Sed conclusit Scriptura. Conclusit lex omnia sub peccato, uel quia perfecte nullum malum liberauit a peccato, uel quia tamen difficilis data est, ut cum impleri non posset, preuaricatores omnes constitueret.

39. Conclusi in eam fidem. Conclusi, id est, constricti timore uelut serui eramus, in expectatione eius fidei, que reuelanda erat in aduentu Christi.

40. Omnes enim filii Dei. Probat quia non sumus serui sub pedagogo lege; nam liberi, id est, filii estis, quia Christum induistis, id est eius opera facitis. Omnes enim baptizati Christum induunt; sed uos estis baptizati. Ergo Christum induistis. Item,  quod omnes baptizati Christum induunt; nullus enim excipitur, et hoc est, non Iudeus, scilicet exceptus, neque Grecus, etc. Ergo qui baptizati estis, Christum induistis, hoc est, omnes enim uos unum estis.

41. AUGUST.  Omnes enim filii. Quod autem dicit Dei filios esse per fidem, quia induerunt Christum quicunque in Christo baptizati sunt, ad hoc ualet ne gentes de se desperarent, qui non custodiebantur sub pedagogo.

42. AMBROS. Non est Iudeus. Differentia ista uel gentium, uel conditionis, uel sexus, iam quidem ablata est ab unitate fidei, sed manet in conuersatione morali.

43. AUGUST.  Omnes enim uos. In quantum enim fideles sunt omnes, unum sunt in Christo Iesu.  Etsi hoc fides facit, per quam in hac uita iuste ambulatur, quanto perfectius atque cumulatius id spes ipsa factura est, cum uidebimus facie ad faciem.

44.  Si autem uos Christi. Si autem ut hic subdistinguatur, et subaudiatur: uos unum estis in Christo Iesu; ac deinde inferatur: Ergo Abrahe semen estis.

45.  Ergo Abrahe semen. Hic ostendit unum semen Christum, non tantum ipsum Mediatorem intelligendum esse, sed etiam Ecclesiam, cuius ille corporis caput est.

46. AMBROS. Ergo semen. Si unum est semen  Abrahe, et illud non intelligitur nisi in Christo. Hoc autem semen Abrahe nos sumus; hoc est totum, id est, caput et corpus, unus est Christus.



130 CAPUT Iu.


[1 1Kb] Dico autem: [2 1Kb] , [3 1Kb] Quanto tempore heres paruulus est, nichil differt a seruo, cum sit Dominus omnium: [4 1Kb] sed sub tutoribus et actoribus est placitando usque ad prefinitum tempus a patre, [5 1Kb] ita et nos,  cum essemus paruuli sensu, ante fidem, sub elementis mundi, sicut ille sub tutoribus, eramus seruientes. At ubi uenit plenitudo temporis, misit Deus Filium suum, [6 1Kb] factum ex muliere, [7 1Kb] factum sub lege,  ut eos, qui [8 1Kb] sub lege erant, redimeret, [9 1Kb] ut adoptionem filiorum reciperemus, ut essemus adoptiui filii. Quoniam autem estis filii, misit Deus Spiritum Filii sui in corda uestra, 10 1Kb] clamantem, clamare nos facientem, Abba, Pater. Id dicit Syriace, et Latine. [11 1Kb] Itaque, qui filius, iam non est seruus quis uestrum, sed filius. Quod si filius:  et heres per Deum, per gratiam Dei. Sed tunc quidem ignorantes 131 Deum, cum seruiebatis elementis, minus culpabiles, iis, qui natura non sunt dii, sed uoluntate hominum, seruiebatis. Nunc autem eum cognoueritis Deum [12 1Kb] imo cogniti sitis a Deo, [13 1Kb] quomodo [14 1Kb] conuertimini iterum [15 1Kb] ad infirma et [16 1Kb] egena, non habentia unde uiuant, [17 1Kb] elementa colenda, quibus denuo seruire uultis? [18 1Kb] Dies Sabbatorum obseruatis, et menses, neomenias, et tempora annorum, et annos, Iubileum, et qui nichil operatur. Et quia uultis iterum Iudaizare,  Timeo uos, ne forte sine causa, inutiliter, laborauerim in uobis? quod ne fiat. [19 1Kb] [20 1Kb] Estote conuersi sicut ego, modo conuersus, [21 1Kb] quia et ego sicut uos fui olim, fratres, ne iudaizetis, obsecro uos. [22 1Kb] Nihil me lesistis, imo profuistis, sicut angelum Dei suscipientes. Scitis autem quia [23 1Kb] per infirmitatem carnis afflictus, uel infirmus, euangelizaui uobis iam pridem; et [24 1Kb] , [25 1Kb] tentationem uestram, pro uobis factam, in carne mea [26 1Kb] non spreuistis, neque respuistis, sed sicut angelum Dei excepistis me, sicut  Christum Iesum, et ita tunc beati uos. Ubi est [27 1Kb] ergo, nunc autem, ubi beatitudo uestra pristina? non me lesistis: uel bonum mihi fecistis. Testimonium enim perhibeo uobis quia, si fieri posset,  oculos uestros eruissetis, et dedissetis mihi. Ergo inimicus uobis factus sum, 132 [28 1Kb] uerum dicens uobis? Illi qui persuadent me inimicum uobis esse, uel uos iudaizare. [29 1Kb] Aemulantur uos non bene: sed excludere uos uolunt, a fide, uel a mea dilectione, ut illos emulemini, imitemini. Bonum autem in illos, emulamini in bono semper; et non tantum cum presens sum apud uos. [30 1Kb] Filioli mei, quos iterum [31 1Kb] parturio, cum labore reuoco, [32 1Kb] donec formetur Christus in uobis resipiscentibus. uellem autem esse apud uos modo, quos uoco filios, uocarem pessimos, uel quos admoneo blandiendo, et [33 1Kb] mutare uocem meam, comminarem imperando, quoniam confundor in uobis. [34 1Kb] Dicite mihi, qui sub lege uultis esse, legem non legistis? Scriptum est enim: [35 1Kb] Quoniam Abraham duos filios habuit: unum Ismel de ancilla Agar, et unum Isaac de libera Sara. Sed qui de ancilla, [36 1Kb] secundum carnem natus est; qui autem de libera natus est, per repromissionem:  que predicto modo sunt per allegoriam dicta. Quid hec ad legem? Hec enim sunt duo testamenta, nam aliud dicunt, et aliud signant; quia dicunt filios, et signant duo testamenta. [37 1Kb] Unum quidem datum in mente Sina, in seruitutem generans, [38 1Kb] que est Agar, que signat Agar;  133 [39 1Kb] . Sina enim,  mons est in Arabia, [40 1Kb] qui coniunctus est ei que nunc est Hierusalem, et [41 1Kb] seruit cum filiis, incolis, suis. [42 1Kb] Illa autem, que sursum est Hierusalem, [43 1Kb] libera est, que est mater nostra. [44 1Kb] Scriptum est enim: [45 1Kb] Letare, sterilis! que non paris; erumpe et clama, que non parturis, quia [46 1Kb] multi filii deserte Ecclesie ad tempus, dum fuit lex, magis quam eius, Synagoge, [47 1Kb] que habet uirum. Diceret quis; Quid ad nos que modo dixisti? Nos autem, fratres, secundum Isaac promissionis filii umus. Ergo liberi. Diceret quis: Nos dicis liberos, qui quotidie affligimur. Sed quomodo tunc is qui secundum spiritum , ita et nunc. Sed quid dicit Scriptura? Eiice ancillam, et filium eius; non enim heres erit filius ancille cum filio libere. Itaque, fratres, non sumus ancille filii, sed libere; ipsi eiicientur, nos autem hereditabimus, quia non sumus serui, sed liberi, [48 1Kb] qua libertate Christus nos liberauit.



[COMMENTARIUS.]


CAP. Iu.---1. LANFR. Dico autem. Diceret quis: Serui fuimus, ut dicis, et modo dicis: Heredes erimus, non potest esse. Quod probat per similitudinem premissam de his qui sub custodia sunt.

2. AUGUST. . Quanto tempore. Cum superius legem pedagogum fecerit, sub quo erat populus Iudeorum; nunc procuratores dicit elementa, sub quibus seruiebant gentes, ut populus fidelis partim sub lege pedagogo, partim sub elementis tempore sue pueritie fuerit. Ad hoc quod dixerat in aduentum fidei tanquam sub pedagogo custodiri populum usque ad etatis opportunitatem,  qua in libertatem uocandi erant, adiunxit: Dico autem: Quanto tempore heres paruulus est.

3. LANFR. Quanto tempore. Comparationem hanc tantum ad eos qui ex gentibus crediderunt. Heres, paruulus, et seruus, ita intelliguntur sicut multitudo hominum, quorum alii credituri sunt, alii non.

4. Sub tutoribus, id est, sunt tutores et auctores [uel actores]; sed pro diuersitate causarum diuersa nomina sortiuntur. Tutores dicuntur, quia personam pupilli, et res eius contra calumnias tuentur. Auctores qui iniuriis pupillo uel rebus eius illatis agunt.

5. Ita et nos. Totum pro parte ponit, sicut sepe partem pro toto. Non enim unquam sub diis gentium, quos hic elementa uocat, solem enim, lunam,  erem, aquas adorabant. Quidam intelligunt elementa, carnales obseruantias; sed sequens sententia non uult: Sed tunc quidem, etc.

6. AUGUST.  Factum ex muliere. Factum propter susceptionem creature.

7.  Factum sub lege. Factum autem sub lege dixit, quia et circumcisus est, et hostia legitima pro eo oblata est. Nec mirum si legis opera sustinuit, ex quibus liberaret, qui eis seruiliter tenebantur: qui etiam mortem sustinuit, ut ex illa liberaret eos qui mortalitate tenebantur.

8. LANFR. Sub lege erant. Redemit etiam eos, qui  sub lege non erant; sed de his poterat esse dubitatio, sine causa non deserui [f., deseri].

9. AMBROS.  Ut adoptionem. Adoptionem propterea dicit, ut distincte intelligamus unicum Filium Dei. Nos enim beneficio et dignatione misericordie eius filii Dei sumus. Non dixit, accipiamus, ut significaret hoc nos amisisse in Adam, ex quo mortales sumus.

10. AUGUST.  Clamantem, Abba, Pater. Eleganter intelligitur non frustra duarum linguarum uerba posuisse idem significantia, propter uniuersum populum qui, de Iudeis et gentibus, in unitatem fidei uocatus est, ut Hebreum uerbum ad Hebreos [al. Iudeos], Grecum ad Grecos [al., gentes]. Utriusque tamen uerbi eadem significatio ad  eiusdem fidei spiritusque unitatem pertineat.

11.  Itaque iam non est. Propter hoc quod dixerat: Nihil differt a seruo.

12. AMBROS. Imo cogniti. Non enim scientibus uobis, aut uidentibus, diuina uobis quodam modo illuxit scientia.

13. AUGUST. Quomodo conuertimini iterum, etc. Ipsa tamen nolebant redire ad gentilitatem, sed ad circumcisionem. Sed pro eodem deputat; ideo dicit; iterum et denuo, quia idem est in genere, in seruitio.

14. AMBROS. Conuertimini iterum. Quid prodest uos euasisse seruitutem, qua tenebamini, cum seruiretis elementis mundi, quando rursus alia [f. ad illa uel ad alia] reditis.

 15. AUGUST.  Ad infirma. Quia infirma et instabili specie uariantur.

16.  Egena, quia stabili specie creature egent.

17. AMBROS. Elementa, id est, temporibus seruitutis. Manifestum est enim uolumina temporum per elementa mundi, hoc est celum et terram, et motus atque ordinem siderum administrari.

18. LANFR. Dies obseruatis. Dies, suasio quedam est; non enim dies obseruabant, nisi gratias agentes, ut nos.

 19. AMBROS. Estote sicut ego. Eram, inquit, et ego sub lege; sed post elegi extra legem uiuere, sicut et uos per eam que in Christo est fidem uiuebatis. Imitamini ergo et uos me cum illa que in Christo est fide, a conuersatione legitima uosmetipsos extraneos facientes.

20. LANFR. Estote sicut ego, id est, conformamini meis moribus, quia ego conformor uestris. uel estote fideles, sicut ego sum, quia ego infidelis fui sicut et uos; ac per hoc me imitamini, quia ego priorem fidem non sine causa deserui.

21. Quia et ego sicut uos. Diceret quis: Quomodo possumus esse ut tu? Respondet: Potestis, quia sicut sumus idem in substantiali essentia, possumus esse in accidentali, id est, in sanctitate.

 22. Nihil me lesistis. Ne quis diceret Apostolum ex inuidia eos arguere, remouet sic: Non me lesistis, quod debeam inuidere uobis; sed omnia bona mihi fecistis, quia amicus factus. Hoc loquor uobis, quia amicus sum uobis, et quia uerum est.

23. Per infirmitatem, id est, in infirmitate, sicut et per illud tempus, id est, in illo tempore.

24. Tentationem. Tanta fuit infirmitas carnis in Apostolo, ut auditores tentari possent, et putare quod Apostolus Christi non esset, qui ita egrotare permitteret.

25. AUGUST.  Tentationem. Tentati sunt, cum persecutionem pateretur Apostolus; utrum timore desererent eum, an caritate amplecterentur.

 26. LANFR. Non spreuistis, etc. Potuissent illi, uidentes Apostolum affligi, spernere predicationem eius, sed non spreuerunt, et putare Deum non curare illum qui sic affligebatur.

27. Ergo beatitudo uestra. Beatitudo illis erat Apostolum diligere, et preceptis eius in omnibus obedire; sed hanc beatitudinem quidam illorum perdiderant, qui ad culturam demonum redire et eis seruire uolebant.

28. AUGUST.  uerum dicens. Sed quid uerum predicans, nisi ut non circumciderentur?

 29.  Aemulantur, id est, inuident uobis, qui uos carnales de spiritualibus uelunt facere; hoc est emulantur non bene.

30.  Filioli mei. Parturitionem hanc pro curarum angoribus positam intelligamus.

31. LANFR. Parturio. Nati et parti erant in fide Christi; sed quia quidam illorum fidem dimiserant pariendi iterum ab Apostolo erant, quod usque formaretur Christus in eis.

32. AUGUST.  Donec formetur. Formatur Christus in eo, cum formam Christi accipit.

33.  Mutare uocem. Quid aliud dicatur, nisi quia filios suos dixerat esse, parcens eis per litteras, ne, seueriore obiugatione commoti, facile in eius odium traducerentur. uellem ergo, inquit, nunc adesse  apud uos et mutare uocem meam, id est, negare uos filios meos, quia confundor in uobis.

34. LANFR. Dicite mihi, qui sub lege uultis esse. Non debetis uelle sub lege esse, sed sub ecclesiastica gratia; lex enim seruos generat, Ecclesia liberos: Quod Scripture auctoritate sic probat, dicens ancillam Agar Abrahe seruum genuisse, Saram uero liberam liberum filium edidisse. Et ne dicas quod Sara et Agar ad legem et Ecclesiam [sup. pertinent], et quod earum filii, ad utrumque populum. Et respondet Apostulus quod dictum est de duabus matribus et earum filiis, per allegoriam, de lege et gratia debere intelligi. Quod plenius inuenies ibi: Sed qui de ancilla, etc.

35. Quoniam Abraham. Ostendere uult honestius  sub gratia Noui Testamenti esse quam sub lege Iudeorum. Abraham, Deus Pater intelligitur; duo filii, plebs Iudeorum et populus gentium; ancilla, lex que seruos gignebat, timore cogens eos, dicens: Si quis hoc uel illud fecerit, morte moriatur; libera, predicatio Noui Testamenti, que liberos generat, paterna dilectione admonens eos dicens: uenite ad me, omnes qui laboratis, et onerati estis, et ego uos requiescere faciam; iugum enim meum suaue est, et onus meum leue est .

36. Secundum carnem, id est, carnalem consuetudinem,  quia iuuenis mulier ex sene homine solet concipere.

37. AUGUST.  Unum quidem. Agar populum ueteris Testamenti propter iugum obseruationum, Isaac natus de libera per repromissionem populum Noui Testamenti significat. Senectus autem parentum Isaac ad eadem significationem ualet, quoniam populus Noui Testamenti, quamuis sit nouus, predestinatio tamen eius apud Deum, et ipsa Ierusalem celestis antiqua est.

38. AMBROS. Que est Agar. Agar ancilla, pariens secundum usum nature, significat legem, quam tenere habent qui in hac uita nascuntur secundum sequentiam nature, qui etiam sub lege uersabantur in ordine seruorum; Sara autem, que per gratiam peperit,  illos qui in Christo resurrexisse uidentur per gratiam, qui etiam preter spem nature secundam exspectant natiuitatem, quibus iam circumcisio, et oblatio sacrificiorum superuacua est.

39. Sina enim mons est. Arabia antiquis temporibus, non illa que nunc nominatur, sola erat; sed et solitudo et pars non modica Aegypti, ubi est mons Sina, in quo data est lex. Unde et fuerat Agar, que significat uetus Testamentum, que generat in seruitutem, que etiam coniungitur per significationem ei Ierusalem que est in hoc seculo, in qua testamenti legitima impletur.

40. LANFR. Qui coniunctus est ei, id est, ex honore eius est. uel que Agar coniuncta est, id est, uetus Testamentum coniungitur Nouo, et seruit,  quia in hac presenti uita seruit Ecclesia. uel seruit coniuncta ei que nunc est Ierusalem, id est, legis carnalia tenens in Ierusalem. uel modo est coniuncta Ecclesie, et prius seruiit sub lege.

41. Seruit cum filiis. Seruire dicit terrenam Ierusalem, uel sub carnali lege, que timore mortis cogebat uel sub iugo Romani imperii.

42. Illa autem que sursum est Ierusalem libera est, id est, Sara signat Ierusalem celestem, que est  mater nostra secundum partem, id est, secundum hanc presentem Ecclesiam, que generat nobis Dei filios. Et probat quia libera est, nam letatur;  probat quia mater est, nam parit filios: Scriptum est enim, etc.

43. Libera est. Libera est quia libere filie, id est, gratie Noui Testamenti, et predicationis Christi, que est mater nostra, quia predicatores ibi sunt, qui nos per Euangelium genuerunt.

44. Scriptum est enim. Hoc probat quia libera; liberorum enim est letari, seruorum uero timere.

45. AUGUST.  Letare, sterilis. Celestem Ierusalem sterilem uocat Scriptura, quandiu filios in terra non genuit, que deserta etiam dicta est, celestem iustitiam deserentibus hominibus, terrena  sectantibus.

46. AMBROS. Multi filii. Hoc de resurrectione dictum est. Nos est enim qui resurrectionem assecuti, ex omni gente sumus, illi uero qui sub lege sunt, una gens est.

47. AUGUST.  Que habet uirum, id est, terrena Ierusalem que legem acceperat; et ideo celestem Ierusalem Sara significat, que diu deserta est a concubitu uiri, propter cognitam sterilitatem.

48. LANFR. Qua libertate Christus nos liberauit. Ne putaremus nos naturaliter liberos esse, determinat ipsam libertatem: qua libertate, etc.



134 CAPUT u.


Ergo quia liberi State, et [1 1Kb] , [2 1Kb] nolite iterum iugo seruitutis, circumcidendo uos, contineri, supradictis terruit, nunc per se dissuadet, ne circumcidantur. Ecce ego Paulus, qui fui circumcisus, dico uobis quoniam si circumcidamini, Christus mors Christi, uobis nil proderit, quin sitis serui.  Testificor autem  rursus omni homini, [3 1Kb] circumcidenti se, quoniam debitor est uniuerse legis faciende. Si debet circumcedi, similiter est obnoxius uniuersis legalibus. Euacuati estis a Christo, sine Christo estis, qui in lege iustificamini, iustificari creditis; si autem sine Christo, a gratia excidistis.  Nos enim tantum spiritu, sumpto, ex fide, spem iustitie, uitam eternam, quam habent iusti, exspectamus.  [4 1Kb] Nam in Christo Iesu, neque circumcisio aliquid ualet, neque preputium; sed [5 1Kb] fides, que per caritatem, non in hypocrisi, operatur, Currebatis bene. Quis uos impediuit ueritati non obedire? Persuasio hec uobis facta non est ex eo, Deo, qui uocat uos, a causa et a simili. [6 1Kb] , [7 1Kb] Modicum fermentum totam massam corrumpit. Ego tamen confido  in, de, uobis in Domino, quod nichil aliud, quam decet, sapietis; qui autem suadendo circumcisionem conturbat uos, portabit iudicium, quicunque est ille, siue potens [8 1Kb] [9 1Kb] . Ego autem, fratres, si circumcisionem  adhuc predico, quid adhuc persecutionem patior? [10 1Kb] Ergo, si circumcisionem predico, ut dicitur, euacuatum est, esse debet, [11 1Kb] scandalum crucis, propter crucem 135 illatum. [12 1Kb] Utinam et a uestro consortio [13 1Kb] abscindantur qui a libertate in circumcisionem uos conturbant! [14 1Kb] uos enim [ostendit a quo uelint eos conturbari] in libertatem uocati estis, fratres, tantum  [15 1Kb] ne libertatem in occasionem detis carnis, carnalis obseruantie, sed [16 1Kb] per caritatem spiritus seruite inuicem, quod decet. [17 1Kb] Omnis enim lex in uno caritatis sermone impletur, isto scilicet: Diliges proximum tuum sicut teipsum. Quod si inuicem mordetis, detrahendo, et comeditis, nolite mordere alterutrum, quia si hoc facitis, destruemini: quod ne fiat, uidete ne ab inuicem consumamini, destruamini. Dico autem in Christo: [18 1Kb] Spiritu ambulate, et desideria carnis non perficietis. [19 1Kb] [20 1Kb] Caro enim concupiscit aduersus spiritum; spiritus autem aduersus carnem. Hec  enim sibi inuicem aduersantur [21 1Kb] ut non quecumque uultis, illa faciatis [22 1Kb] . Quod si spiritu ducimini,  ergo, [23 1Kb] non estis sub lege, serui. [24 1Kb] Manifesta sunt autem opera, desideria, carnis  que sunt, fornicatio contra naturam, immunditia, in consanguineos, impudicitia, luxuria, in quibuslibet, idolorum seruitus, ueneficia, inimicitie, contentiones, [25 1Kb] emulationes, ire, rixe, 136 dissentiones, in fide, secte, [26 1Kb] inuidie, homicidia, ebrietates, comessationes, et his similia, que predico uobis non esse facienda, sicut predixi, quoniam qui talia agunt, regnum Dei non consequentur. [27 1Kb] Fructus, opera, autem spiritus est, caritas, gaudium, pax, patientia, benignitas, bonitas, longanimitas, mansuetudo, fides, modestia, continentia, castitas, hoc debetis facere, quia aduersus huiusmodi non est lex.  Qui autem sunt Christi, [28 1Kb] carnem suam uitiosam, et concupiscentem crucifixerunt cum uitiis et concupiscentiis. Debemus spiritu ambulare, [29 1Kb] , [30 1Kb] Si enim spiritu uiuimus, spiritu sumpto in baptismo et ambulemus, ambulare debemus. Non efficiamur inanis glorie cupidi, inuicem prouocantes, inuicem inuidentes.



[COMMENTARIUS.]


CAP. u.---1. LANFR. Nolite iterum iugo seruitutis contineri. Quia continebimini, si circumcidamini; dictum est enim. Quia omnis qui sub lege est, seruus;  qui autem circumciduntur, sub lege sunt.

2. AUGUST.  Nolite iterum. Quomodo accepturi sumus quod dicit; ne iterum iugo seruitutis attineamini, cum ad eos scribat qui Iudei nunquam fuerant? Quid aliud hoc loco dicat gentibus non inuenio, nisi ut prosit illis, quod a seruitute superstitionis sue, per fidem Christi liberati sunt, ne iterum serui esse uelint sub obseruatione carnalium obseruationum.

 3.  Circumcidenti se, etc. Quod ideo dicit, ut uel terrore tam innumerabilium obseruationum abstinerent se ab his quibus eos isti subiugare cupiebant.

4. LANFR. Nam in Christo Iesu neque circumcisio. Ex fide tantum iustificatur, quia non per aliud; nam neque per circumcisionem, neque per preputium.

5. Fides que per dilectionem. Et hic illud tetigit, qui [al., quia] sub lege seruitutis [al., seruitus] per timorem operatur.

6. Modicum fermentum, etc. Ne dicerent: Circumcidi tantum possumus nos. uel quidam illorum uolebant circumcidi, id est, modicum.

7. AUGUST.  Modicum fermentum. Eos autem paucos, qui ad illos ueniebant, et isti [al., ut ista]  suaderent, quia cooperatione [al., in comparatione multitudinis] Galatarum credentium exigui [al., exiguo] numero erant, fermentum appellat.

8.  Ego autem. Intelligendum est fuisse quosdam qui dicerent etiam ipsum Paulum id sentire.

9. LANFR. Ego autem. Dicebatur Galatis a falsis predicatoribus, quod Paulus etiam Apostolus circumcisionem predicaret, et hanc suspicionem a se remouet; ideo enim a Iudeis persecutionem sustinebat, quia circumcisionem improbabat, et per fidem crucis iustificari hominem asserebat. Unde et Iudei aduersus eum scandalizabantur; quod scandalum euacuatum esset, si circumcidi debere fideles predicaret.

 10. AUGUST.  Ergo euacuatum est, id est, sine causa Christum, cum ista contemneret, scandalizati Iudei crucifixerunt si adhuc eis, pro quibus crucifixus est, talia suadentur.

11. LANFR. Scandalum crucis. Quod propter uos pertulit Christus, nichil prodest uobis, si circumcidi uelitis.

12. AUGUST.  utinam et abscindantur. Elegantissima ambiguitate, quasi sub specie maledictionis,  adiecit benedictionem. Non tantum, inquit, circumcidantur, sed abscindantur; sic enim fiunt spadones propter regnum celorum, et carnalia seminare cessabunt.

13. LANFR. Abscindantur, id est, eunuchizentur a malis moribus, ne amplius generent in malum; non enim uocant uos ad id ad quod uocati estis, id est, ad libertatem, sed ad seruitutem.

14. uos enim libertatem, quia nec circumcisio, nec alie legales obseruationes curantur.

15. AUGUST.  Ne libertatem, id est, ne audito nomine libertatis uobis impune peccandum esse arbitremini.

16. LANFR. Per caritatem. Quasi diceret: sola caritas potest nos saluare, spreta carnali obseruatione;  et reddit causam dicens: quia omnis lex dilectione impletur; et hac occasione breuiter exponit que uitare et que seruare debeant Christiani pro seruanda caritate. Quibus expletis, ad superiorem circumcisionis redit tractatum.

17. AUGUST.  Omnis lex. Omnem legem nunc dicit ex his operibus que ad bonos mores pertinent.

18. LANFR. Spiritu ambulate. Et quia non sufficit abstinere a malo, nisi fiat bonum, sequitur spiritu ambulate, et habebitis hoc proficuum, quod desideria carnis non perficietis. Et subdit cur contraria non sunt, et ponit designationem in libro; hoc enim sibi inuicem: et probat, quia concupiscunt aduersum se, a specie.

19. AUGUST.  Caro  concupiscit. Carnem itaque concupiscentem aduersus spiritum dicit Apostolus; carnalem procul dubio delectationem, quam de carne et cum carne spiritus habet aduersus delectationem, quam solus habet; solus quippe habet, ni fallor, illud desiderium non cum carnis uoluptate, uel carnalium rerum cupiditate commistum; quod desiderat anima, et desiderat in atria Domini.

20. LANFR. Caro concupiscit. Quasi diceret: Ideo  utriusque desideria non potestis perficere quia contraria inter se sunt. Et hoc apte repetit subsequens: hec enim sibi inuicem aduersantur, etc.

21. AUGUST.  Ut non quecumque uultis. De his dictum est qui gratiam fidei susceptam tenere nolunt. uolunt enim opera iustitie operari, sed uincuntur concupiscentia carnis.

22. LANFR. Quod si spiritu ducimini, id est, si Spiritus sanctus moderatur uobis, legem carnaliter non obseruatis. uel legem . . . . . nisi plus facientes quam lex iubeat.

23. AUGUST.  Non estis sub lege. Intelligamus eos esse sub lege quorum spiritus ita concupiscit aduersus carnem ut non ea que uolunt faciant.

24. LANFR. Manifesta autem sunt opera carnis.  Probat quia non perficient opera carnis, quia ista, et ista sunt opera carnis; sed hoc non perficient. Et hoc est quod dicit: qui autem sunt Christi, etc.

25. AUGUST.  Aemulationes. Aemulatio est dolor animi cum alius peruenit ad rem quam duo pluresue appetebant, et nisi ab uno haberi non potest.

26.  Inuidie. Inuidia est dolor animi cum indignus aliquid uidetur assequi, etiam quod tu non appetebas.

27. LANFR. Fructus autem spiritus. Et si spiritu ambulent, opera spiritus facient, quia caritatem, etc.

28. Carnem suam crucifixerunt. Ille crucifigit carnem  suam cum uitiis, qui immobilis et crucifixus nullis declinatur uitiis.

29. AMBROS. Si spiritu uiuimus. Conuenit nos in illa uita, in qua per spiritum sumus regenerati, illa que consentanca sunt illius uite agere.

 30. AUGUST. Si spiritu uiuimus, id est si Spiritu sancto seruiamus, spiritualiter seruiamus.



CAPUT uI.


Fratres, et [1 1Kb] si preoccupatus fuerit homo  in aliquo delicto, uos qui spirituales estis, huiusmodi instruite in spiritu lenitatis, non acriter, considerans, tu instruens, te ipsum, ne et quandoque similiter tu tenteris. [2 1Kb] , [3 1Kb] Alter alterius onera portate, et sic adimplebitis [4 1Kb] legem Christi. Ad hoc quod dixit considerans te ipsum. Nam si quis existimat se aliquid esse, id est, si quis extollit se, cum ipse nichil sit, [5 1Kb] , [6 1Kb] , ipse se seducit. [7 1Kb] Opus autem suum probet, probatum faciat, unusquisque, et sic, nulli plus credens de se quam sibi, in semetipso tantum gloriam habebit, et non in altero, in alterius falsa laude; opus probet, Unusquisque enim 137 onus, meritum, suum portabit, quidquid dicat adulator. [8 1Kb] Communicet autem is qui catechizatur uerbo, predicatione confirmatur, ei predicatori, qui se catechizat, in  omnibus bonis. [9 1Kb] Nolite errare: dicentes, non habere quid eis communicetis: [10 1Kb] . Deus non irraletur; [11 1Kb] Communicet, inquit, que enim seminauerit homo in hoc seculo, hec et in futuro metet, [12 1Kb] . Quoniam qui seminat [13 1Kb] in carne sua, male operando, de carne et metet corruptionem; qui autem seminat in spiritu, de spiritu metet uitam eternam. Bonum autem facientes, non deficiamus; tempore enim suo, opportuno, metemus, non deficientes. Quia metemus indeficienter Ergo, dum tempus habemus, operemur bonum ad omnes, maxime autem [14 1Kb] ad domesticos fidei, Christianos. uidete  qualibus litteris scripsi uobis mea manu [15 1Kb] . Quicunque enim uolunt placere in carne, carnaliter circumcisione, hi cogunt uos circumcidi, tantum ut crucis Christi persecutionem non patiantur, tantum, non ut ipsi legem custodiant. Neque enim qui circumciduntur legem custodiunt, sed uolunt uos circumcidi, ut in truncata carne uestra apud Iudeos glorientur. [16 1Kb] Mihi autem absit gloriari, nisi in cruce, crucis predicatione, Domini nostri Iesu Christi, [17 1Kb] per quem mihi, ut me non teneant, mundus crucifixus, uilis factus est, et, , ego mundo! In Christo enim Iesu, neque circumcisio aliquid ualet, neque preputium, [18 1Kb] . Sed noua creatura. innouatio mentis, et corporis. Et quicunque hanc regulam, non circumcisionis, sed fidei, secuti fuerint, pax super illos, et misericordia, [19 1Kb] et super Isrel Dei, non 138 carnaliter uiuentem. [20 1Kb] , [21 1Kb] De cetero nemo inobediens, putans me non esse Apostolum Christi, mihi molestus sit [22 1Kb] . Ego enim [23 1Kb] stigmata Domini Iesu, notas passionum Christi, uel cicatrices uulnerum, uel uirgarum, [24 1Kb] in corpore meo porto. Gratia Domini nostri Iesu Christi cum spiritu uestro fratres. Amen.



[COMMENTARIUS.]


 CAP. uI.---1. LANFR. Si preoccupatus homo fuerit. Ita instrue ne propter instructionem extollaris, et cadas in uitium. uel, leniter instrue, quia tu fortasse cades in uitium.

2. Alter alterius onera portate. Si uideris fratrem in aliquo delicto, leniter corripe illum, uel ora pro illo, et sic leuabis onus eius.

3. AUGUST.  Alter alterius Qui portant inuicem onera sua, nisi qui habent caritatem? Qui non habent caritatem graues sunt sibi. Qui autem habent caritatem portant se. Lesit te aliquis, petit ueniam; si non dimittis, non portas onus fratris tui. Si dimittis, portas infirmum. Et tu  si forte in aliquam infirmitatem cecideris, quasi homo, oportet ut sic te portet ille, quemadmodum et tu.

4. LANFR. Legem Christi, id est dilectionem. Ipse enim dixit: Mandatum nouum do uobis, ut diligatis inuicem, sicut dilexi uos.

5. AUGUST.  Ipse se seducit. Non enim eum seducunt laudatores eius, sed ipse potius, quia cum sibi sit ipse presentior quam illi, mauult se in illis querere quam in seipso.

6. LANFR. Ipse se seducit. Ratio cur opus probari oporteat.

7. Opus autem suum probet. Pseudoapostoli laudabant  eos, ideo dicit: Opus suum probet, ne querat gloriam in altero, id est, in alterius dicto, sed in se.

8. Communicet. Qui, inquit, uerbo Dei instruitur, ei qui se instruit communicet in omnibus bonis suis. Arguit eos tenacitatis in predicatores suos.

 9. Nolite errare. Quasi diceret: Si dixeritis uos non habere quod predicatori tribuatis, hominem quidem potestis fallere, Deum autem, qui occultorum cognitor est, non potestis irridere, id est, decipere.

10. Deus non irridetur. Tunc quasi irrideretur, si illi qui non laborant in uinea denarium acciperent.

11. Que enim seminauerit homo. Debetis, inquit, predicatoribus et proximis uestra communicare, nam quod seminabitis metetis; omnis enim homo hoc quod seminauerit metet, quia et ille qui seminat in carne carnaliter operando, et ille qui seminat in spiritu, spiritualiter operando; iste quidem uitam eternam, ille uero correptionem.

12. Quoniam qui seminat. Omne quod seminatur, aut in carne, aut in spiritu, hec autem omnia metentur.

 13. In carne, id est, qui facit ipsa carnalia opera, habebit gehennam, que est perpetua corruptio.

14. AUGUST.  Ad domesticos fidei. Quos eum, credendum est, nisi Christianos significare?

15. LANFR. Quicunque enim uoluerit placere, etc. Preceptum est in rhetorica ut, cum aliquis uult persuadere aliquid, in principio et in fine mentionem faciat, quod facit Apostolus dicens: nolite facere quod uobis pseudo suadent, id est, circumcidi, quia propter hoc faciunt ut placeant Iudeis in carne uestra truncata, et non patiantur ab eis persecutionem  in predicatione crucis. Et est conuertenda propositio ita: Quicunque uolunt uos circumcidi, ideo faciunt tantum ut crucis Christi persecutionem non patiantur; neque enim faciunt, ut legem custodiant, uel propter aliud.

16. Mihi autem absit gloriari, nisi in cruce, etc.  In cruce Christi gloriabor tantum, quia hoc tantum ualet ad Christi salutem promerendam; non enim aliud, quia neque circumcisio, neque preputium.

17. AUGUST. . Per quem mihi mundus, id est, ut non me teneat; et ego mundo, ut eum non teneam, id est, ut neque mihi mundus nocere possit, neque ego de mundo aliquid cupiam.

18.  Sed noua creatura. Nouam creaturam dicit uitam nouam per fidem Iesu Christi.

19.  Super Isrel, id est, qui uiuere ad uisionem preparantur; non qui uocantur hoc nomine, et carnali cecitate Deum uidere nolunt.

20. LANFR. De cetero. De cetero, inquit, nemo uestrum onerosus et inobediens mihi sit, putans me non esse Apostolum Christi.

 21. AUGUST.  De cetero. Non uult per turbulentas contentiones tedium sibi fieri de re, quantum satis erat, exposita.

22.  Ego enim stigmata, id est, habeo alios conflictus et certamina cum carne mea, que in persecutionibus quas patior, mecum dimicant. Stigmata Iesu dicuntur quedam note penarum seruilium. Propter culpam enim persecutionis, qua persecutus est Ecclesiam Dei, hec sibi retribui cognouerat.

23. LANFR. Stigmata. Stigma proprie nota fugitiuo seruo impressa; quod Apostolus se portare dicit, eo quod prius Dominum fugerit.

 24. In corpore meo. In corpore suo portabat cicatrices uulnerum et uirgarum, in collo et manibus catenas; que omnia signa erant se esse Domini nostri Iesu Christi. Stigmata autem erant signa quedam, que in manibus militantium fiebant, per que cognoscebantur esse de militia imperatoris.



EPISTOLA B. PAULI APOSTOLI AD EPHESIOS. CUM INTERIECTIS B. LANFRANCI GLOSSULIS.


ARGUMENTUM.---Ephesii sunt Asiani. Hi, accepto uerbo ueritatis, perstiterunt in fide. Hos collaudat  Apostolus, scribens eis a Roma, de carcere, per Tychicum diaconum.



CAPUT PRIMUM.


[1 1Kb] Paulus Apostolus Iesu Christi, non Ananie, per uoluntatem Dei, non meritis suis, uel hominibus, omnibus sanctis, baptizatis, qui sunt Ephesi, et fidelibus, catechumenis, in Christo Iesu, in fide. Gratia, remissio peccatorum, uobis et pax, qua reconciliamur Deo Patri, uel obseruantia bonorum operum, que pax est inter Deum et homines, a Deo Patre nostro et Domino 139 Iesu Christo. [2 1Kb] Benedictus, laudetur, Deus et Pater Domini nostri Iesu Christi, qui benedixit, auxit, uel ditauit, nos in omni benedictione spirituali, non carnali, sicut priorem populum, sed spirituali, id est, celesti, existente, [3 1Kb] , [4 1Kb] , [5 1Kb] in celestibus, id est, quam in celo participamus, in Christo, sicut elegit nos, ita benedixit, ut predestinauit. [6 1Kb] in ipso Christo, ante mundi constitutionem, ad hoc elegit, ut essemus sancti et immaculati in conspectu eius, non meritis nostris, sed [7 1Kb] in caritate sua. Ecce quod dixit, elegit. [8 1Kb] Qui predestinauit nos in adoptionem filiorum, ut essemus sancti, per Iesum Christum [9 1Kb] in ipsum; idem quod in ipso, scilicet credituros, [10 1Kb] secundum propositum uoluntatis sue, idem quod in caritate, in laudem glorie gratie sue, ut laudetur gloriosa gratia sua, in qua gratificauit nos sibi in dilecto Filio suo, in fide dilecti Filii sui. In quo, id est, per quem, habemus redemptionem  per sanguinem  eius , remissionem peccatorum, secundum [11 1Kb] diuitias gratie eius, que superabundauit in nobis, [12 1Kb] in omni sapientia, et prudentia, ut notum faceret nobis sacramentum uoluntatis sue, quod genus humanum saluare uoluit, secundum beneplacitum eius, non meritis humanis, [13 1Kb] quod sacramentum proposuit in eo, in Filio, [14 1Kb] in dispensatione [15 1Kb] plenitudinis temporum, ecce quod proposuit, instaurare omnia in Christo, que in celis, imminutum  ordinem angelorum, et que in terra sunt, corruptum genus humanum, in ipso, in Christo. [16 1Kb] , [17 1Kb] In quo uel qua, etiam et nos sorte, non merito, uocati sumus, predestinati secundum propositum eius qui operatur omnia secundum consilium uoluntatis sue, ut simus in laudem glorie eius, laudemus gloriam eius nos, qui ante sperauimus in Christo; in quo et uos, uocati estis, ex quo, [18 1Kb] cum audissetis uerbum ueritatis, scilicet  in quo Christo, et credentes [19 1Kb] signati estis [20 1Kb] . Spiritu promissionis sancto, qui est [21 1Kb] pignus perpetue hereditatis nostre, [22 1Kb] in redemptionem acquisitionis, redempti ut Deo acquiramini, in laudem glorie ipsius. Propterea  et ego audiens fidem uestram, que est in Domino Iesu, et dilectionem in omnes sanctos, non cesso gratias agens pro uobis, memoriam uestri faciens in orationibus meis, [23 1Kb] ut Deus Domini nostri Iesu Christi Pater glorie, det uobis spiritum sapientie et reuelationis, in agnitione eius, et det uobis illuminatos oculos cordis uestri, ut sciatis que sit spes uocationis eius, que et quantum speretis uocati, et que diuitie glorie, gloriose hereditatis eius in sanctis, et [24 1Kb] que sit supereminens magnitudo uirtutis eius in nos, quo daturus est nobis incorruptionem, [25 1Kb] qui credimus secundum operationem potentie uirtutis eius, quam operatus est in Christo, suscitans illum a mortuis, et [26 1Kb] constituens ad dexteram suam in celestibus [27 1Kb] supra omnem principatum, et potestatem, et uirtutem, et dominationem, [28 1Kb] et omne 140-141 nomen, quod nominatur non solum in hoc seculo, sed etiam in futuro. Et omnia subiecit sub pedibus eius; et ipsum dedit caput supra omnem Ecclesiam, [29 1Kb] que est corpus ipsius, et [30 1Kb] plenitudo eius, qui omnia [31 1Kb] in omnibus adimpletur.



[COMMENTARIUS.]


 CAP. I.---1. AMBROSIUS. Docet illa bona que Christus nobis suo aduentu prestitit cum gratiarum actione. Postea transit ad ethicam exhortationem. sic inchoans: Obsecro uos, ego uinctus in Domino .

2. Benedictus Deus. Benedictio que fit in Deo, confessio sola est bonorum que prestita sunt ab eo. Benedictio que fit a Deo, in nobis impletur, dum eius beneficiis implemur.

3. In celestibus. Hoc est quam in celo participabimus; dicit enim resurrectionem que per spiritum nobis aderit, et ne ipsa nouitas mentem turbaret; quoniam non ante tanta donasset, neque aperte dixisset; que sint ille spirituales benedictiones, utrique respondet dicens: Sic elegit nos  ex ipso ante mundi constitutionem esse sanctos coram eo.

4. AUGUST. In celestibus. In celestibus, quasi de celestibus. Quia omne datum optimum, et omne donum perfectum desursum est.

5. LANFR. In celestibus. Celestia uocat uirtutes, per quarum obseruantiam itur ad celum, in quibus dicit se habere omnem spiritualem copiam in fide Christi.

6. In ipso. In ipso, subaudiendum est permansuros;  uel in ipso elegit, quia omnia in sapientia fecit, que est Christus.

7. AMBROS. In caritate. Ex hoc magnitudo ostenditur liberalitatis.

8. Qui predestinauit. Maius est quod dicit filiorum  adoptionem, ab eo quod dixerat sanctos et immaculatos.

9. In ipsum. Quoniam dixit: predestinauit in adoptionem filiorum, incertum erat cuius diceret filios esse adoptiuos, adiecit: in ipsum, hoc est in sui ipsius, ut illius filii nuncupemur.

10. Secundum propositum. uolens ex omni parte ista extollere quod multa digna sint gratiarum actione, frequenter dicit per ordinationem, et bonum placitum, et uoluntatem.

11. LANFR. Diuitias gratie sue. Per quam gratiam non solum remissio et redemptio, sed sapientia  et prudentia morum.

12. In omni sapientia, id est, dans nobis omnem sapientiam, in agnitione sui, et prudentiam morum  nostrorum.

13. Quod proposuit. Bonum placitum suum in Christo Deus Pater proposuit, id est, palam mundo ostendit, dicens: Hic est Filius meus dilectus in quo mihi bene complacui.

14. In dispensatione plenitudinis. uel tunc cum disponebat omnia tempora uel in ipso milliario quo natus est Christus, quod fuit plenitudinis, quia in eo completa sunt promissa. uel quia alia tempora uacua fuerunt a salute.

 15. Plenitudinis. In dispensatione, id est, in consummatione. Exponit quid sit illud bonum placitum Dei, uidelicet impleto tempore ordinationis sue instaurare in fidem Christi qui in celis sunt, id est, numerum angelorum qui diminutus erat, et que  [f., qui in terra] sunt, homines uidelicet qui magna ex parte perierant.

16. AUGUST. . In quo et nos sorte. Sorte dixit gratiam, qua salui facti sumus. Quare sortis nomine appellat gratiam? Quia in sorte non est electio, sed uoluntas Dei. Nam ubi dicitur: iste facit, iste non facit, merita considerantur, et ubi merita considerantur, electio non est sors. Quando autem nulla merita nostra inuenit, sorte uoluntatis sue nos saluos facit, quia uoluit, non quia digni fuimus; hec est sors.

17. LANFR. In quo et nos. Immutatio casuum est, quasi diceret: in quem, id est, in cuius fidem; uel in quo, id est, per quem.

18. AMBROS. Cum audissetis, in ipso et uos uerba  Euangelii audistis, et ad fidem accessistis, et spiritus participatione confirmationem accepistis, hoc enim dicit: Signati estis.

19. LANFR. Signati estis. Ordo est: signati estis in redemptionem acquisitionis; spiritus enim credentes signat, id est, ab aliis hominibus discernit, et separat; quia a peccatis eos purgat et spiritualibus gratiis ornat.

20. AMBROS. Spiritum promissionis. Bene autem spiritum promissionis uocauit, quoniam bona que exspectant in futuro, sancti Spiritus participationem exspectant.

21. Pignus hereditatis. Redemptionem illam, fruitionem, que tunc erit, uocat, quod forme illius dabitur.

 22. In redemptionem. Redemptionem uocat immortalitatem, que erit per resurrectionem, acquisitionem uero familiaritatem suam que ad Deum erit.

23. Ut Deus Domini nostri. Dicens Christi susceptum indicat hominem; pater glorie gloriosa est enim diuina natura.

24. Que sit supereminens, id est, qualia, et quam  magna erga nos qui in eum credimus ab eo efficientur; et hoc explanat memoranda que in Christo facta sunt. Et considera quia non dicit gloriam hereditatis absolute, sed diuitias glorie; neque uirtutem eius, sed neque magnitudinem uirtutis eius; sed uehementius: que sit supereminens magnitudo uirtutis eius.

25. LANFR. Qui credimus, etc., id est, qui credimus omnia que operatus est in Christo, possit operari in nobis, id est, resurrectionem.

26. AMBROS. Constituens, hoc est participem illum honoris accepit, de suscepto homine id dicens, propter inhabitantem mecum [f., secum] naturam uerbi Dei.

27. LANFR. Supra omnem principatum, etc., id est,  super angelorum et archangelorum nomina, que modo sciuntur, et super omnia que ad presens ignorantur: uel super celeste et terrestre nomen.

28. Et omne nomen. Hoc est siue aliquid secundum presentem uitam nominatur, et cognoscitur esse magnum quod nos in futuro cognoscere poterimus, quod nunc forsan nescimus, omnium illorum superiorem fecit.

29. Que est corpus ipsius. Corpus eius sumus, similitudinem nature, et participem spiritus suscipientes, et corpus unum erimus omnes, quia communem suscepimus resurrectionem et immortalitatem. In ordine uero caput nobis Christus erit: ex quo omnis causa secunde regenerationis in nos deriuasse uidetur.

 30. LANFR. Plenitudo eius. Plenitudo Christi est Ecclesia, quia in ea et per eam adduntur membra Christo, id est, fideles.

31. AMBROS. In omnibus adimpletur. Hoc est in omnibus plenus est. Necessario autem adiecit omnia, ostendens totum existere in omnibus, prout quis cogitare uoluerit siue essentia, siue in operatione, siue in uirtute.



CAPUT II.


Et uos cum essetis prius mortui delictis actualibus, et peccatis originalibus uestris, in quibus aliquando  ambulastis [1 1Kb] secundum seculum, seculares, mundi huius, [2 1Kb] secundum principem diabolum [3 1Kb] potestatis eris huius, spiritus, qui, ordo; qui spiritus nunc operatur [4 1Kb] in filios diffidentie, de promissis diffidentes, [5 1Kb] in quibus peccatis et nos omnes aliquando conuersati sumus in desideriis carnis nostre, ecce quomodo in desideriis, facientes uoluntatem carnis et cogitationum, et eramus natura originali peccato filii ire, sicut et ceteri, interpositio. [6 1Kb] Deus autem, qui diues est in misericordia, propter nimiam caritatem suam, qua dilexit nos, et cum essemus mortui peccatis, conuiuificauit nos in Christo, , et conresuscitauit, [7 1Kb] et consedere fecit in celestibus in Christo Iesu, [8 1Kb] ut ostenderet [9 1Kb] in seculis superuenientibus, id est, hominibus futuris, ut idem sperent de se, uel in eterno seculo, abundantes diuitias gratie sue, quia 142 saluauit nos, in bonitate, non meritis nostris, super nos in Christo Iesu, in fide Christi. Ostensio bonitatis. Gratia enim estis saluati per fidem, et hoc, salus nostra, non ex uobis, Dei enim donum est, non ex operibus, ut ne quis in se  glorietur, quod faceret, si ex operibus saluaretur. [10 1Kb] Ipsius enim sumus factura, creati in Christo Iesu in operibus bonis; in hoc etiam quod bene operamur, facti sumus Deo, qua preparauit Deus, nec hoc a nobis, ut in illis ambulemus. [11 1Kb] Propter quod, quia saluati gratia, memores estote quod aliquando uos gentes in carne, [12 1Kb] qui dicimini preputium ab ea que dicitur circumcisio in carne, manu facta; et memores estote quia eratis illo in tempore sine Christo, alienati a conuersatione Isrel, Iudeorum, [13 1Kb] et hospites testamentorum, extranei a lege, promissionis spem non habentes, ut Iudei, et sine Deo in hoc mundo. Nunc autem in Christo Iesu, in fide Christi, uos, qui aliquando eratis longe a Deo per peccata, factis estis prope in sanguine Christi. Ipse enim est pax nostra, qui fecit utraque unum  [14 1Kb] et medium parietem (quasi fortem macerie soluens, inimicitias  [15 1Kb] in carne sua, legem Iudaicam, uel parietem, mandatorum decretis euangelicis euacuans, ut duos populos condat euacuata lege in semetipso in unum nouum hominem in se, uel [f., ut] sint unus nouus homo, faciens pacem,  [16 1Kb] et reconciliet ambos ut sint in uno corpore, in se, Deo per crucem. interficiens inimicitias in semetipso. Et ueniens euangelizauit pacem uobis, gentibus, qui longe fuistis; et pacem iis qui prope; quoniam per ipsum habemus accessum ambo in uno Spiritu hoc operante ad Patrem. Ergo, quia destructa inimicitia, iam non estis hospites et aduene, sed estis ciues sanctorum et domestici Dei  superedificati  [17 1Kb] super fundamentum, intransitiue, uel fidem, apostolorum et prophetarum, [18 1Kb] ipso summo angulari lapide Christo Iesu, in quo omnis edificatio constructa crescit in templum sanctum in Domino, in quo, et uos cedificamini in habitaculum, ut sitis habitaculum, Dei in Spiritu.



[COMMENTARIUS.]


 CAP. II.---1. AMBROS. Secundum seculum. Seculum non creaturam dicit, sed temporalem huius seculi conuersationem.

2. LANFR. Secundum principem, id est, secundum quod persuadebat uos princeps qui in hoc ere potestatem habet uel fideles tentandi, uel ipsum commouendi.

3. AMBROS. Potestatis eris. Diabolus mandatum accepit ut principetur eri et potestatem habeat commouere eum.

4. LANFR. In filios diffidentie. Filii diffidentie dicuntur, uel quia de promis ionibus Dei diffidunt, uel quia de conuersione eorum nulla spes est fidelibus.

5. AMBROS. In quibus et nos. Quoniam dixerat uos, ne se subtrahere existimaretur ab illis qui necessariam uidebantur habere gratiam, adiecit, in quibus et nos.

6. Deus autem qui diues est. Sic ceperat, Et uos cum essetis mortui, cetera interiecit, donec iterum illud resumpsit, ultra non dicens uos, sed nos.

7. Et consedere. Illis nos, ait communicasse que de Christo dixit, per illam, que apud illum est, coniunctionem.

8. Ut ostenderet. Bene in seculis superuenientibus dixit, quando ipsarum rerum manifestam erga nos ostendet Dei bonitatem, et gratiam illam quam perficere dignatus est per illa que secundum Christum sunt.

9. LANFR. In secundis superuenientibus. In nobis, inquit, qui tantam misericordiam a Deo consecuti  sumus, ostendit Deus quantam homines in futuris temporibus sperare possint.

 10. Ipsius enim sumus. Ratio cur ex operibus suis nemini sit gloriandum. Quasi diceret: ipse fecit et creauit nos in fide Iesu Christi, et in operibus bonis que per gratiam suam preparauit nobis. Potest et factura ablatiuus esse, ut sit sensus: operatio ipsius est, quod creati sumus in fide Iesu Christi, etc.

11. Propter quod memores. Quia, inquit, fidem, et bona opera Deus dedit uobis, memores estote uerborum Dei; malorum, in quibus fuistis, ut pro collatis beneficiis maiorem Deo gratiam rependatis.

12. AMBROS. Qui dicebamini. Quod dicit in carne adiici illi debet, qui dicimini non in illo dicto, quo gentes dixit, ut sit sensus in carne preputiatos debere dici.

13. LANFR. Hospites testamentorum. Hospites erant gentes in eos qui testamenta habebant, uel quia ad tempus more hospitum ueniebant et recedebant; uel quia si qui eorum ad Iudaicum ritum conuertebantur aduene et proselyti uocabantur.

14. AMBROS. Medium parietem. Inimicitiam et separationem que ex circumcisione fiebat, cum omni lege fecit cessare. Nam post resurrectionem, immortalitatem nobis prestans destruxit hec. In immortali etenim natura circumcisio nequaquam poterit celebrari.

15. LANFR. In carne sua. In carne sua uel assumpta, uel crucifixa, soluit Christus legales obseruationes, quas parietem et inimicam [f., inimicitiam] uocat inter Iudeos et gentes; lex enim non  erat data, nisi usque ad aduentum Christi.

16. Reconciliet ambos, etc. Reprimit Iudeos, dicens  eos quoque reconciliatione, ut gentes, indiguisse.

17. Super fundamentum. Fundamentum uocat fidem, eamdem, inquit, fidem quam habuerunt et prophete.

18. Ipso summo angulari. Ordo: summo angulari lapide existente Christo Iesu.



CAPUT III.


Huius rei gratia, ut habitaculum Dei sitis, ego Paulus uinctus Christi Iesu in carcere, pro uobis gentibus predicandis, [1 1Kb] si tamen audistis dispensationem Euangelii gratie Dei, que data est mihi in uobis, quoniam secundum reuelationem Dei non per hominem, notum mihi [2 1Kb] factum est sacramentum, sicut [3 1Kb] supra scripsi in breui, prout potestis legentes intelligere prudentiam meam in mysterio Christi, quod aliis [4 1Kb] generationibus non est agnitum, scilicet, filiis hominum, sicut nunc reuelatum est sanctis apostolis eius, et prophetis Noui Testamenti, ut Agabo, in spiritu.  gentes esse coheredes Iudeis, uel angelis, et concorporales, et comparticipes promissionis eius in Christo Iesu per Euangelium, fidem, cuius factus sum minister secundum donum gratie Dei, que data est mihi secundum operationem uirtutis eius. Mihi enim omnium sanctorum minimo, data est gratia hec, scilicet, in gentibus euangelizare inuestigabiles diuitias Christi, et illuminare, docere, omnes, que sit dispensatio sacramenti absconditi a seculis, a constitutione mundi, uel a secularibus, in Deo, qui omnia creauit, [5 1Kb] , [6 1Kb] , [7 1Kb] ut innotescat principatibus et potestatibus, in celestibus degentibus, per Ecclesiam [8 1Kb] multiformis sapientia Dei, secundum prefinitionem seculorum, quam fecit in Christo Iesu Domino nostro; in quo habemus fiduciam et accessum in confidentia 143-144 per fidem eius. [9 1Kb] , [10 1Kb] Propter quod, quia fiduciam habemus, [11 1Kb] peto ne deficiatis a fide in tribulationibus meis pro uobis, que est gloria uestra. [12 1Kb] Huius rei gratia  flecto genua mea ad Patrem Domini nostri Iesu Christi, ex quo omnis [13 2Kb] paternitas  in celis. et in terra nominatur, ut det uobis, secundum diuitias glorie sue, uirtute corroborari per Spiritum eius in interiorem hominem, et Christum habitare per fidem in cordibus uestris, in caritate [14 1Kb] radicati, et fundati, [15 1Kb] ut possitis comprehendere cum omnibus sanctis, [16 1Kb] que sit [17 1Kb] latitudo, uera caritas, et [18 1Kb] longitudo, exspectatio donorum Dei, et [19 1Kb] sublimitas uera, id est, Deum uidere, et [20 1Kb] profundum, cognitio secretorum Dei; scire etiam supereminentem. scientie caritatem Christi, [21 1Kb] , [22 1Kb] ut impleamini uirtutibus in omnem plenitudinem 145 Dei [23 1Kb] . Ei autem, qui potens est omnia facere superabundanter quam petimus, aut intelligimus, secundum uirtutem, que operatur in nobis, quod possumus scire ex hoc quod dat nobis uirtutem miraculorum, ipsi gloria in Ecclesia, in corpore, et in Christo Iesu et in capite, in omnes generationes [24 1Kb] seculi  seculorum. Amen.



[COMMENTARIUS.]


 CAP. III.---1 LANFR. Si tamen audistis. Interruptio est sententie usque ad aliam sententiam, que sic incipit: Huius gratia flecto, etc.

2. Factum est sacramentum. Sacramentum hoc de equalitate gentium est, cum gente Iudeorum, de quo supra breuiter scripsit dicens: Ipse est enim pax nostra, qui fecit utraque unum, etc., usque iam non estis hospites et aduene.

 3. Supra scripsi in breui. Breuiter. Scriptum est superius, ut notum faceret sacramentum sue uoluntatis, instaurare omnia que in celis, et que in terra.

4. Generationibus. Reuelatum quidem fuit prophetis ueteris Testamenti per gratiam Dei gentes esse saluandas, sed quod ad equalitatem Iudeorum essent uenture ut coheredes et concorporales cum eis fierent, unam et equalem cum eis hereditatem habiture, spirituale corpus, id est, unam Ecclesiam cum gente Iudeorum facture equaliter promissionis Dei participes, nulli nisi in Nouo Testamento reuelatum fuit.

5. Ut innotescat. Absconditi ad hoc ut postea multiformis sapientia  notificaretur celestibus per Ecclesiam, id est, per ea que geruntur in Ecclesia.

6. AMBROS. Ut innotescat. Sicut hoc erat occultum ut nec inuisibiles uirtutes potuissent hoc scire. Nunc uero manifestum est per ea que erga Ecclesiam facta sunt.

 7. LANFR. Ut innotescat In cognoscendam sapientiam Dei celestes spiritus etiam profecerunt per Ecclesiam, quia, dum eam Christus seu per se, seu per apostolos suos instrueret, plurima secreta didicerunt que antea ignorabant.

8. Multiformis. Ordo: sapientia Dei multiformis secundum sapientiam Dei, que in propria natura simplex est, secundum ordinem seculorum multiformis dicitur, eo quod ipsa secula in ipso Dei ordine multiformiter uariantur.

9. Propter quod peto. Petit ne desperent de misericordia Dei circa seipsos, uidentes eum tanta pati.

10. AMBROS. Propter quod peto. Omnia interiecit ab eo, Paulus uinctus, usque ad hoc, propter quod  peto.

11. LANFR. Peto ne deficiatis. Utrumque nouerat alterutro indigere, et gloriam libero arbitrio, ubi rogat ne deficiant; et liberum arbitrium dono gratie, ubi Deum rogat, ut det eis corroborationem.

12. AUGUST.  Huius rei gratia. Cuius rei gratia, nisi que supra dixerat, peto, non infirmari in tribulationibus meis pro uobis, que est gloria uestra. Quia ergo uoluntatis habetis arbitrium, peto. Quia uero uobis uoluntatis arbitrium non sufficit ad implendum quod peto: Huius rei gratia flecto genua mea ad Patrem.

13. LANFR. Paternitas in celis. Celos uocat spirituales homines. Terram carnales. Ad Patrem, inquit, flecto genua. Ex quo, id est, per quem nominantur  ceteri patres seu spirituales, seu carnales. Qui enim fecit esse res quod sunt, ipse causa est ut nominentur quod sunt. Aliter: ex quo, id est, cuius similitudine nominantur patres spirituales, uel carnales. Quia enim omnipotens Deus pro eo Pater dicitur, uel quod Filium ex se generauit, uel quod creata proprio moderamine gubernat et regit. Ex ea  similitudine propter eamdem causam patres dicuntur, uel quia ex se ipsis filios generant; uel quia subiectos pio studio gubernant et regunt. Si uero per celos angelos intelligi uoluit, credendum est minores angelos, patres nominare maiores; quoquo tamen modo sententia intelligitur, bona paternitas intelligi debet; neque enim ex Deo illa erat, de qua in Euangelio dicit: uos ex patre diabolo estis. Et alibi: ab initio mendax est, et pater eius patrem mendacii, diabolum dicens.

14. AUGUST.  Radicati et fundati. Radicati propter agriculturam; fundati propter edificationem; dicit enim alio loco: Dei agricultura, Dei edificatio estis.

 15. AMBROS. Ut possitis. Hoc est ut in fruitione uite consistatis, quod ostendit dicendo cum sanctis, nam latitudinem, longitudinem, profundum. Altitudinem dicit gratie magnitudinem, ex his nominibus que apud nos magna esse uidentur, oro, inquit, cum sanctis illa tam magna donatione Dei quam prestitit nobis caritas Christi.

16. AUGUST.  Que sit latitudo. Latitudo in bonis operibus, quibus beneuolentia porrigitur usque ad dil gendos inimicos; et longitudo, ut longanimiter pro hac latitudine molestie tolerentur; et latitudo, ut pro his eternum, quod in supernis est, premium, non uanum aliquid temporale speretur; et profundum, significat profunditatem gratuite gratie,  in qua multorum ingenia conteruntur, inuestigare conantur, ut ad extremum eis dicatur: O homo, tu quis es, qui respondeas Deo?

17. LANFR. Latitudo. Latitudo Christianorum est cordis amplitudo, ad dandum et subueniendum pro Deo in quantum potest: unde alias dicitur: Dilatamini et uos.

18. Longitudo. Longitudo, que et alias longanimitas dicitur, id est, exspectatio promissionum Dei cum alacritate mentis.

19. Sublimitas. Sublimitas est uita celestis. Unde  alias dicitur: Supra modum in sublimitate eternum glorie pondus.

20. Profundum. Profundum infernum uocat. Orat ergo Apostolus quatenus hec quatuor possint intelligere, et intellecta, tria appetere, unum uitare.

21. AGUST.  Ut impleamini. Sic implebuntur in omnem plenitudinem Dei, non cum fuerint et ipsi plenus Deus, sed cum fuerint perfecte pleni Deo.

22. AMBROS. Ut impleamini, id est, ut ipsi in proportione communis corporis uideamini, in quo Deus inhabitat.

23. Ei autem qui potens. Post gratie narrationem  orat pro illis, et sub spem [f., specie] gratiarum actionis concludens dogmaticos sermones incipit ethicos.

24. LANFR. Seculi seculorum. Seculum seculorum est eternitas cuius partes sunt tempora et omnia secula. Potest etiam intelligi secula seculorum, hoc presens seculum ab initio mundi usque ad finem simul intellectum, quod in multa secula diuiditur.



CAPUT Iu.


Obsecro itaque uos  [1 1Kb] ego uinctus, incarceratus, in, pro, Domino, ut digne ambuletis uocatione qua uocati estis, cum omni humilitate, dictis, et factis, et mansuetudine, cum patientia, supportantes inuicem in caritate. solliciti seruare unitatem, concordiam, spiritus in uinculo pacis , [2 1Kb] , [3 1Kb] Unum corpus, [4 1Kb] et unus spiritus sitis; sicut et uocati estis in una spe uocationis uestre. Sicut est uobis unus Dominus una fides. unum baptisma, ita debetis unum spiritum habere. Unus Deus, et Pater omnium, [5 1Kb] qui est super omnes, ut Dominus et per omnia, ut gubernans, et in omnibus nobis, ut inhabitans.  [6 1Kb] Unicuique autem nostrum [7 1Kb] data est gratia secundum mensuram donationis Christi. Propter quod dicit, in psalmo LXuII: Ascendens Christus in altum, [8 1Kb] captiuam duxit  captiuitatem, mortem uel 146 homines, prius a diabolo captiuatos; dedit dona hominibus. [9 1Kb] Quod autem ascendit, quid est, nisi quia et descendit primum in inferiores partes terre? in manus peccatorum, uel in infernum, uel in terram. Qui [10 1Kb] , [11 1Kb] descendit, ipse est qui ascendit supra omnes celos, [12 1Kb] ut impleret omnia. Probat diuersa esse dona. Et ipse dedit quosdam quidem apostolos, quosdam autem prophetas  alios uero euangelistas, [13 1Kb] , [14 1Kb] alios autem pastores, episcopos, et doctores, ceteros prelatos, ad consummationem sanctorum  in opus ministerii, ut corpus Christi, id est, Ecclesie sanctos edificent, scilicet, in edificationem corporis, Ecclesie, Christi edificandi, [15 1Kb] donec occurramus omnes in die iudicii ante Deum in unitatem fidei, et agnitionis Filii Dei, in hoc seculo subsistentes, [16 1Kb] in uirum perfectum, perfecti resurgamus sine membrorum imminutione, [17 1Kb] , [18 1Kb] in mensuram etatis plenitudinis Christi; ad hoc dedit doctores, ut iam non simus paruuli fluctuantes, et circumferamur omni uento doctrine in nequitia hominum. in astutia ad circumuentionem erroris, ut inducant nos in errorem (huc usque fuit digressio, id est, ab hoc quod dixit, solliciti seruare 147 ueritatem, equitatem, autem facientes in caritate, crescamus in illo per omnia dona uirtutum, qui est caput Christus, [19 1Kb] ex quo totum corpus compactum, facit augmentum, id est augmentatum, et  connexum per omnem iuncturam [20 1Kb] subministrationis, id est, accessionem subministrantium se Deo, [21 1Kb] secundum operationem in mensuram uniuscuiusque membri, id est secundum operationem uniuscuiusque membri, augmentum corporis facit [22 1Kb] in edificationem sui ipsius [23 1Kb] in caritate Christi non meritis. Hoc igitur dico, et testificor in Domino, ut iam accepta doctrina non ambuletis sicut et gentes ambulant in uanitate sensus sui, tenebris obscuratum habentes intellectum, alienati [24 1Kb] a uita Dei, eterna, uel a resurrectione illa que fieri exspectatur, per ignorantiam, que est in illis, propter cecitatem cordis ipsorum colendo idola, qui desperantes, semetipsos tradiderunt impudicitie, in operationem immunditie omnis, in auaritiam inexplebiliter. uos autem non ita didicistis Christum uelle uos facere, si tamen illum audistis, et in ipso edocti estis, sicut est ueritas non hypocrisis in Iesu, deponere uos secundum pristinam conuersationem ueterem hominem, massam uitiorum, imo ita didicistis Christum uelle ut deponatis, qui corrumpitur peccando secundum desideria erroris. Et quia non sufficit deponere a malo, subdit: [25 1Kb] . Renouamini autem spiritu mentis uestre, et induite nouum hominem, massam uirtutum, [26 1Kb] qui secundum Deum creatus est in iustitia et sanctitate ueritatis. Propter quod, ut nouum hominem induatis, deponentes mendacium, loquimini ueritatem unusquisque cum proximo suo, quoniam sumus inuicem membra. Si uel de preteritis Irascimini, et nolite ad actum ducere, uel deinceps peccare. [27 1Kb] Sol, uel Christus, [28 1Kb] non occidat uobis super iracundiam uestram. Nolite locum dare diabolo ; qui furabatur, iam non furetur, magis autem laboret, operando manibus suis quod bonum est, ut habeat unde tribuat  necessitatem patienti. Omnis sermo malus ex ore uestro non procedat, nullus sermo malus procedat, sed si quis sermo bonus est, 148 uel sit, ad edificationem fidei, ille procedat, ita ut det gratiam, gratus sit, audientibus. [29 1Kb] Et nolite contristare [30 1Kb] . Spiritum sanctum Dei, uel illos qui habent, in quo signati estis in [31 1Kb] . diem redemptionis, baptismi in partem Dei, id est, discreti ab infidelitate. Omnis amaritudo, et ira, et indignatio, et clamor in Deum, et blasphemia tollatur a uobis cum omni malitia. Estote autem inuicem benigni, misericordes,  communicando uestra., donantes inuicem, condonando commissa. [32 1Kb] sicut et Deus in Christo, in fide donauit nobis.



[COMMENTARIUS.]


 CAP. Iu.---1. AMBROS. Ego uinctus. Ad reuerentiam mutat, quia adiecit: Ego uinctus in Domino; si quidem ipsa uincula propter predicationem habere uidetur.

2. Unum corpus, hoc est, hanc unitatem illibatam custodite, per pacem et caritatem; et hoc esse  necessarium multis modis ostendere nititur per ea que sequuntur.

3. LANFR. Unum corpus et unus spiritus. Unum habetis spiritum, sicut estis unum corpus, ut non sitis schismatici.

4. AMBROS. Et unus spiritus. Spiritus qui nos regenerauit; corpus, inquit, per regenerationem consistere uidemini.

5. Qui super omnes. Qui omnibus supereminet. Hoc enim dicit super omnes, qui et per omnia  suam ostendit prouidentiam in omnibus, quanquam nobis et esse et habitare dignatur.

6. Unicuique autem uestrum. Hoc uult dicere, quamuis per omnia necessaria sit concordia, uidetur tamen inesse in eis differentia ob gratiarum uarietatem.

7. LANFR. Data est gratia secundum mensuram, etc. Quamuis unus sit spiritus, diuersa sunt dona ipsius. Et hoc est quod dicit: Data est gratia secundum mensuram, id est, diuerse; alii hoc, alii illud, alii plus, alii minus. Quod prius ab auctoritate, postea probat a partibus.

8. AUGUST.  Captiuam duxit. Utrum quia uicit mortem, que captiuos tenebat, in quibus regnabat, an ipsos homines  appellauit captiuitatem, quia captiui sub diabolo tenebantur.

9. LANFR. Quod autem ascendit. Probat de Christo superiorem uersum esse dictum; ipse enim ascendit in celum et de celo descendit.

10. AMBROS. Descendit. Inferiores partes ipsam terram nominat in comparatione celi. uult autem dicere, quoniam non ascendisset, nisi primum in illo diuina exstitisset natura, cui complacuit in illum habitare, qui super terram erat.

11. Qui descendit. uult autem dicere quoniam is in quem diuina descendit natura, super celos effectus est, et hoc inseruit uolens ostendere quomodo Christus homo aliis posset tribuere spirituales donationes; post recurrit ad suam sententiam.

 12. LANFR. Impleret omnia. id est, omnes gentes cultura diuina, uel omnia que de eo predicta erant.

13. AUGUST.  Alios pastores. Pastores et doctores, quos maxime ut discerneremus uoluisti, eosdem puto esse, sicut et tibi uisum est, ut non alios pastores, alios doctores intelligamus; sed ideo cum predixisse pastores, subiunxit et doctores, ut intelligant pastores ad officium suum pertinere doctrinam.

14. LANFR. Alios autem pastores. Propter hoc  Christus diuersis diuersa dedit, ut perfecte quisquis exerceri possit in opus ministerii quod accepit. Si enim unus accepisset omnia, non perfecte posset uacare ad singula. Quid autem sit opus ministerii sanctorum, quibus spirituales gratie a Christo collate sunt, subiungit dicens: In edificationem corporis Christi, ad hoc enim spiritualia carismata dantur illis, ut corpus Christi, uel Ecclesiam edificent.

15. Donec occurramus. Ordo: donec nos omnes, in unitatem fidei et agnitionem Filii Dei in hoc seculo subsistentes, occurramus in uirum perfectum, diem iudicii significat, quomodo [f., quo] omnes qui nunc habemus unam fidem et unam agnitionem Filii Dei, sic ex diuersis partibus mundi occurremus  inuicem, ut unusquisque sit uir perfectus, habens eam etatem qua Christus de hoc seculo transiit et resurrexit, hoc est quod dicit in mensuram etatis plenitudinis Christi, id est, in qua etate Christus plenitudinem annorum et corporis habuit. Potest intelligi occursuros nos in uirum perfectum, ut omnes simus unus uir perfectus, id est una Ecclesia, cui nichil desit et cui nichil sit postea addendum

16. AUGUST.  In uirum perfectum. Sic accipiamus dictum, ut nec infra, nec ultra iuuenilem formam resurgant corpora mortuorum, sed in eius etate et robore, usque ad quam Christum peruenisse cognouimus.

17.  In mensuram. De mensura etatis  plenitudinis Christi, aut propter illud intelligamus dictum esse; id est, ut illi capiti in populis Christianis antecedente omnium perfectione membrorum, etatis eius mensura compleatur; aut hoc de resurrectione corporum dictum est.

18. LANFR. In mensuram etatis plenitudinis Christi, id est, in etate qua Christus plenitudinem annorum et corporis habens in terra de hoc seculo transiit.

19. AMBROS. Ex quo totum. Ex Christo quasi ex capite copulatur corpus Ecclesie, secundum quod  in unoquoque nostrum, spiritualis efficitur operatio.

20. LANFR. Subministrationis. Subministratio alicuius peccatoris ad Deum conuersio, qui ita Ecclesie copulatur ut membrum corpori.

21. Secundum operationem. Secundum id quod operatur magnum [f., unum] membrum, erit augmentum corporis.

22. AMBROS. In edificationem sui. Quod dicit  de Christo dicit, ut dicat: Quoniam Christus facit proprii corporis edificium, ob illam caritatem quam erga nos habere uidetur

23. LANFR. In caritate. Exponit modum huius edificationis; quod non fit nisi sola caritate. Si operari renuit, membrum non est.

 24. AMBROS. A uita Dei, id est a resurrectione illa que fieri exspectatur.

25. AUGUST.  Renouamini. Quod autem ait: Spiritu mentis nostre, non ibi duas res intelligere uoluit, quasi aliud sit mens, aliud spiritus mentis.

26. AUGUST.  Qui secundum Deum. Sicut enim post lapsum peccati, homo in agnitionem Dei renouatur secundum imaginem eius qui creauit eum, ita in ipsa agnitione creatus est antequam delicto ueterasceret; unde rursus in eamdem agnitionem [al., in eadem cognitione] renouaretur

27. AUGUST.  Sol non accidat. Intelligitur quid est, et secundum tempus.  Quasi ex ipsa conditione et infirmitate mortalitatis, quam portamus, subrepit ira Christiano non debet diu teneri et fieri pridiana; eiice illam de corde antequam occidat lux ista uisibilis, ne te deserat  lux illa inuisibilis. Sed aliter melius intelligitur, quia noster sol iustitie et ueritatis Christus est, cuius ueritate anima humana illustratur.

28. AUGUST.  Non occidat. Est ergo uerum lumen iustitia atque sapientia quod desinit mens uidere, eum perturbatione iracundie fuerit tanquam nubilo superata; et tum quasi occidat sol [al., et tunc occidit sol] super iracundiam hominis.

AMBROS. Ut det gratiam, id est, in quo letari conueniat eos qui audiunt.

29. AUGUST.  Nolite contristare. Neque enim ipsa Spiritus sancti, qua est quidquid ipse est, substantia contristari potest, cum habeat eternam atque incommutabilem  beatitudinem, magisque sit ipsa eterna et incommutabilis beatitudo. Sed quia in sanctis [al., ita] habitat, ut eos impleat caritate, quia [al., qua] necesse est ut homines ex tempore gaudeant profectu fidelium et bonis operibus, et ideo necesse est etiam contristentur lapsibus uel peccatis eorum de quorum fide et pietate gaudebant.

30.  Spiritum sanctum Dei. Ipse spiritus dicitur contristari ab eis qui sic agunt ut eorum factis contristentur sancti, non ob aliud nisi quia Spiritum sanctum habent; quo dono tam boni sunt ut eos mali molestificent [al., mestificent].

31. LANFR. Diem redemptionis. Diem redemptionis diem uocat baptismatis, in quo Spiritus sanctus fide et sacramentis, et gratiis spiritualibus signat fideles,  id est ab infidelitate secernit.

AUGUST.  Blasphemia. Blasphemia est per quam de ipso Deo falsa dicuntur.

 32. AMBROS. Sicut et Deus. Quoniam graue uidebatur ut quis remittat nocenti se, adiecit: sicut et Deus dedit in Christo uobis.



CAPUT u.


Estote ergo, autem, imitatores Dei, sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suauitatis, ut eum delectetis. Fornicatio autem et omnis immunditia, aut auaritia nec nominetur in uobis, nedum perpetretur, sicut decet sanctos, aut turpitudo uerborum, aut stultiloquium in Deum, aut scurrilitas, ioculatoria uerba, que ad rem, utilitatem, non pertinet, sed magis gratiarum actio, sit in uobis. Reddit causam cur non sint perpetranda. Hoc enim scitote intelligentes, quod omnis fornicator, aut immundus, aut auarus, [1 1Kb] quod est idolorum seruitus, non habet hereditatem in regno Christi, et Dei. [2 1Kb] Nemo nos seducat persuadens uobis per hoc, regnum Dei non amitti, inanibus uerbis; propter hec enim, nam uere propter supradicta, uenit ira Dei in filios diffidentie diffidentes de Deo. Quia propter hoc uenit ira Dei. Nolite ergo effici participes eorum Eratis enim aliquando tenebre, nunc autem 149 lux in Domino. Ergo quia lux estis, ut filii lucis ambulate; ecce quomodo debent ambulare, scilicet in omni bonitate, id est, uere. [3 1Kb] Fructus enim, autem, lucis est in omni bonitate, et iustitia, et ueritate, probantes, experientes, quid sit beneplacitum Deo; et nolite communicare operibus infructuosis tenebrarum, tenebrosorum, magis autem redarguite illa opera. Que enim in oculto fiunt ab ipsis, turpe est et dicere. Redarguite, [4 1Kb] , [5 1Kb] . Omnia autem, enim, scilicet peccata predestinatorum ad uitam, que arguuntur, a lumine, a spirituali homine, manifestantur confessione. [6 1Kb] Omne enim quod manifestatur, confessione, lumen est, id est, lumen facit, qui manifestat. Probat ab auctoritate; propter quod dicit: [7 1Kb] , [8 1Kb] Surge qui dormis in uitiis, et exsurge confitendo peccata tua a mortuis, peccatis, et illuminabit te Christus. Ecce quod lumen est. uidete itaque, fratres, quia filii lucis estis, quomodo caute ambuletis non quasi insipientes, sed ut sapientes [9 1Kb] redimentes tempus, quoniam dies mali sunt, dies huius seculi, in quibus malus seuire permittitur. Propterea nolite, quia mali, fieri imprudentes, sed intelligentes que sit uoluntas Dei. Et nolite inebriari uino, in quo est luxuria; sed implemini Spiritu sancto, loquentes uobismetipsis in psalmis, Dauid, et hymnis, ut Prudentii, et canticis spiritualibus, ceteris orationibus, cantantes et psallentes in cordibus uestris, non ore tenus tantum Domino, gratias agentes semper pro omnibus, uel pro prosperis, uel aduersis, in nomine Domini nostri Iesu Christi, Deo et Patri. Subiecti estote inuicem, in timore Christi. Ecce quomodo subiici rogat. [10 1Kb] Mulieres uiris suis subdite sint, non in hypocrisi, sicut Domino, uel Deo. Ecce cur: [11 1Kb] quoniam uir, caput est mulieris  sicut Christus caput est Ecclesie; uir quidem non saluauit mulierem, sed tamen Christus ipse Saluator corporis eius. Sed sicut Ecclesia subiecta est Christo, ita et mulieres uiris suis 150 in omnibus subiiciantur. uiri, diligite uxores uestras, sicut et Christus dilexit Ecclesiam,  et seipsum tradidit pro ea, ut illam sanctificaret, [12 1Kb] mundans [13 1Kb] lauacro aque in uerbo uite, baptismo, id est, in nomine Patris, et Filii, et Spiritus sancti, ad hoc, [14 1Kb] ut exhiberet ipse sibi gloriosam Ecclesiam, [15 1Kb] non habentem maculam peccati, aut rugam hypocrisis, aut aliquid huiusmodi, sed ut sit sancta et immaculata, ut Christus. Ita et uiri debent diligere uxores suas et corpora sua. [16 1Kb] Qui suam uxorem diligit, seipsum, carnem suam, diligit. [17 1Kb] Nemo enim unquam carnem suam odio habuit, sed nutrit et fouet eam, sicut et Christus Ecclesiam, [18 1Kb] quia nos, id est, Ecclesia, membra sumus corporis eius, de carne eius, et de ossibus eius, de infirmis, et firmis existentis, uel eamdem carnem, et eadem ossa, que habuit Christus, habentis. [19 1Kb] Propter hoc [20 1Kb] relinquet homo patrem et [21 1Kb] matrem suam, et adherebit uxori sue, et erunt duo in carne una. [22 1Kb] Sacramentum hoc magnum est, ego autem dico esse sacramentum illud in Christo et in Ecclesia. [23 1Kb] uerumtamen, 151 quamuis allegorice possit intelligi de Christo, et uos singuli, unusquisque uxorem suam sicut seipsum diligat; uxor autem timeat uirum suum.



[COMMENTARIUS.]


 CAP. u.---1. AMBROS. Quod est idolorum. Auaritie pondus in simili monstrauit, idolorum seruitutem illam uocans, eo quod similiter a Deo auerteret.

2. LANFR. Nemo uos seducat. Seducebant quidam auditores suos, persuadentes eis quod, propter superiora peccata, non amitteret homo uitam eternam.

3. Fructus enim lucis. Illuminati inquit, hominis fructus est omnis bonitas et iustitia, et ueritas, premisso genere sibi [f., ibi] iunxit species, et iustitiam; quidam in operibus ueritatem intelligi uult in cogitationibus et sermonibus.

4. Omnia autem que aguntur. Causam reddit cur  dixerit magis autem redarguite. Omnia enim peccata hominum predestinatorum ad uitam eternam, que aguntur a lumine, id est, a iusto spirituali homine, confessione manifestantur; omne autem quod in confessione manifestatur, lumen est, id est, facit eum lumen, qui manifestatur. Et recte quidem dictum est, sicut enim patratio sceleris tenebras, sic eius confessio lumen facit.

5. AMBROS. Omnia autem que aguntur. Dictum est hoc ab Apostolo non integre. Nam dicens quia manifestantur, quod sequebatur silentio tradidit, id scilicet quod possit ipsa manifestatio adiuuare. Omnis  enim super delictum suum si manifestatur, patitur confusionem.

6. Omne autem quod manifestatur. Aliud autem retulit quod dicit: Nolite communicare operibus tenebrarum; hoc est, nolite illorum opera imitari, sed talia agite que, si fuerint manifestati, tristes uos minime faciant. Luminis enim sunt illa opera que in manifesto fiunt; tenebrarum uero illa opera sunt que occultantur.

7. Surge qui dormis. Testimonium hoc nullam habet sequentiam; de lumine enim disputas retulit hoc ad opera tenebrarum. Quidam autem dixerunt quod in illo tempore inter alias gratias, gratia psalmos faciendi daretur; unde hoc testimonio Apostolus abusus uidetur.

8. AUGUST.  Somnus anime  est obliuisci Deum suum; quecunque anima oblita fuerit Deum suum dormiuit [al., dormit].

9. AUGUST.  Redimentes tempus. Redimere tempus, hoc est, quando aliquis tibi infert litem; perde aliquid ut Deo uaces, non litibus; perde ergo, ex eo quod perdis, pretium est temporis.

10. AMBROS. Mulieres uiris. Tres effectus memoratus est, inter quos duos naturales preposuit et in uno quoque ab inferioribus inchoauit.

11. Quoniam uir caput est. Illum ordinem Christus habet ad Ecclesiam, eo quod ex illo secunde  uite causam habere uidetur; hoc enim in isto loco dicit [f., dicitur] ipse Saluator corporis hunc ordinem uir habet ad mulierem, eo quod, ut consistat, uirum accipit.

12. AUGUST.  Mundans lauacro. Quid est baptismus? Lauacrum aque in uerbo. Tolle aquam, non est baptismus. Tolle uerbum, non est baptismus.

13. LANFR. Lauacro aque in uerbo. uerbum uocat prolationem diuinitatis, que a baptizantibus super aquam profertur.

14. AUGUST. 14.  Ut exhiberet ipse sibi. Tunc utique quando gloriosa; non enim modo in tantis malis, in tantis scandalis, in tanta permistione hominum pessimorum, in tantis  opprobriis impiorum dicendum est eam esse gloriosam.

15. AUGUST.  Non habentem maculam. Non habentem maculam neque rugam, id est, mundam et simplicem.

16. LANFR. Qui suam uxorem diligit. Debent uxores diligere, quia seipsos a toto, id est, carnem suam: nam non debent habere . Nemo enim, etc., a genere.

17. Nemo enim unquam. Probat quod uiri corpora sua diligant.

18. Quia membra corporis eius. Potest legi, corporis eius constantis de carne et ossibus eius, id est, de infirmis et firmis, uel de carne et ossibus eius sumus membra, eamdem carnem, et eadem ossa habentia,  que ipse habuit.

19. Propter hoc relinquet homo. Quia, inquit, nos sumus de carne et de ossibus eius, propter hoc, sicut scriptum est in Genesi: Relinquet, uerbum Patris qui futurus est homo, Patrem, id est, non eamdem essentiam apparens, quia cum Patre permanet, et matrem, id est, Synagogam, et adherebit uxori sue, id est. Ecclesie. Sic autem dicitur sacramentum. Sed tamen quamuis de Christo dicitur, potest ad  litteram intelligi ut multi diligentes uxores patrem et matrem relinquant. Et hoc est; uerumtamen et uos, etc.

20. AUGUST.  Relinquet homo. Quis enim non agnoscat Christum eo modo reliquisse Patrem; qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens? Reliquisse etiam matrem Synagogam Iudeorum ueteri Testamento carnaliter inherentem et adhesisse uxori sue Ecclesie [al. sancte] ut pace Noui Testamenti essent duo in carne una, quia cum sit Deus apud patrem, per quem facti sumus, factus est participes noster, ut illius capitis corpus esse possemus.

 21. ID.  Et matrem. Quomodo reliquit matrem? Relinquendo Synagogam Iudeorum, de qua secundum carnem natus est Christus.

22. LANFR. Sacramentum. Quod de uiro et uxore dicit, et ad litteram intelligendum est secundum seculi consuetudinem, et spiritualiter de Christo et Ecclesia. Patrem Christus relinquere uisus est, quando semetipsum exinaniuit, et formam serui accepit. Matrem Synagogam, ex qua natus est, reliquit; quando ipsa in sua infidelitate persistente, ad predicandum gentibus apostolos misit, et ex eorum conuersione, Ecclesia congregata, quasi sponse sponsus adhesit, cum qua unigenitus est in carne una; quia carnem quam de uirgine sumpsit,  in missa et celebritatibus, quotidie Ecclesia sumit.

23. uerumtamen. Quasi diceret: quamuis ergo hoc sacramentum in Christo et Ecclesia intelligam spiritualiter, uerumtamen uos a morali intellectu historie nolite recedere.



CAPUT uI.


Filii, obedite parentibus uestris in Domino; hoc enim iustum est . Honora patrem tuum et matrem tuam, [1 1Kb] . quod est mandatum primum in promissione, in lege, que promittit adimplentibus illam terram lacte et melle fluentem, ut bene sit tibi, et sis longeuus super terram uiuentium.  Et, uos patres, nolite ad iracundiam prouocare filios uestros; sed educate illos in disciplina et correptione Domini. Serui, obedite dominis carnalibus, cum timore animi, et tremore corporis, [2 1Kb] in simplicitate cordis uestri, sicut Christo obediretis , non ad oculum, palam tantum, seruientes, quasi hominibus placentes; sed ut serui Christi, facientes uoluntatem Dei ex animo, cum bona uoluntate seruientes, sicut Domino, et non hominibus, scientes quoniam unusquisque, quodcunque fecerit bonum, hoc recipiet a Domino, siue seruus, siue liber. [3 1Kb] Et uos, domini, eadem, id est, ex simplicitate, et bona uoluntate, facite illis, [4 1Kb] remittentes minas, scientes quia et illorum et uester Dominus est in celis, et personarum acceptio non est apud eum. non est ei carior liber quam seruus obediens illi. De cetero, fratres, confortamini in Domino, et in potentia uirtutis eius, non uestre. Induite uos armaturam Dei, ut possitis stare aduersus insidias diaboli, Dei armaturam dico, quoniam [5 1Kb] non est nobis colluctatio aduersus carnem, et sanguinem tantum, sed aduersus principes, et potestates, aduersus mundi, huius seculi, [6 1Kb] rectores tenebrarum harum, scilicet, [7 1Kb] contra spiritualia  nequitie [8 1Kb] in celestibus, in ere degentia, 152 uel pro uirtutibus, quas nobis demones auferre conantur. [9 1Kb] Propterea [10 1Kb] accipite armaturam Dei, uirtutes, ut possitis resistere [11 1Kb] in die malo, in presenti seculo, ubi mala fiunt, et in omnibus, uel prosperis, uel aduersis perfecti stare. State ergo, non iaceatis in sordibus, succincti lumbos uestros  in ueritate, et induti loricam iustitie in opere, et [12 1Kb] calceati, contra insidias diaboli munitos habentes pedes, mentes, in preparatione Euangelii, ut preparetis eos percipiendo Euangelio, pacis, pacificantis: In omnibus sumentes  scutum fidei, in quo possitis omnia tela, uitia, nequissimi, diaboli ignea exstinguere, et [13 1Kb] galeam salutis, spem, uel ipsam salutem eternam, assumite; [14 1Kb] et gladium spiritus  per omnem orationem, et per crucem, uel obsecrationem, orantes omni tempore in spiritu, et in ipso uigilantes in omni instantia, non remisse, et obsecratione pro omnibus sanctis; et pro me, ut detur mihi sermo in apertione oris mei, scilicet, cum fiducia, non cum timore, notum facere [15 1Kb] mysterium Euangelii; pro quo legatione fungor in catena, carcere, ita ut in ipso audeam, prout oportet me, loqui. Ut autem et uos sciatis que circa me  sunt, quid agam, omnia uobis nota faciet Tychicus, carissimus frater, et fidelis minister in Domino, quem misi ad uos, in, propter, hoc ipsum, ut cognoscatis que circa nos sunt, et ne deficiatis pro me, consoletur corda uestra. Pax fratribus et caritas cum fide a Deo Patre, et Domino Iesu Christo. Gratia sit, cum omnibus qui diligunt Dominum nostrum Iesum Christum in incorruptione, sincere. Amen.



[COMMENTARIUS.]


 CAP. uI.---1. LANFR. Quod est mandatum primum. In prima quidem tabula tria fuere mandata ad Deum pertinentia, id est: Non adorabis deos  alienos. Non assumes nomen Dei tui in uanum. Sabbata custodies. Et reliqua septem in secunda ad proximum pertinentia; quorum fuit prius: Honora patrem et matrem. Unde dicit quod est primum mandatum.

2. AMBROS. In simplicitate. Modum quo illud dixerat expandit, subiungens: Non ad oculum seruientes.

3. LANFR. Et uos Domini eadem, id est, similia in simplicitate cordis, et bona uoluntate, ut serui Christi facientes uoluntatem Dei erga illos.

4. AMBROS. Remittentes. Non dixit auferentes, sed remittentes. Non enim corrigere seruos, si pertinaciter peccant, prohibet.

5. Non est nobis. Abusus est indifferenter colluctationis nomine, pro bello ponens.

 6. AUGUST.  Rectores. Rectores tenebrarum harum, id est, rectores iniquorum mundum istum diligentium.

7. Contra spiritualia. Sunt ergo spiritualia nequitie in celestibus non ubi sidera disposita fulgent, et sancti angeli commorantur, sed in huius eris infimi caliginoso habitaculo, ubi et nebula conglobatur.

AMBROS. In celestibus. Hoc est, pro celestibus, id est, pro regno celorum aduersus illos est nobis certamen.

8. LANFR. In celestibus. Celestia uocat uirtutes, que ad celestia, in quibus exercendis spiritum nequam contradictionem patimur.

9. Propterea accipite. Quasi diceret: Quia contra spirituales hostes certatis, spiritualem armaturam  sumere debetis.

10. AUGUST.  Accipite armaturam.  uerumtamen, karissimi, arma ista ne putetis sic esse ut quasi quod scutum, semper scutum sit, aut quod galea est, semper galea sit; aut que lorica, semper lorica sit. In istis enim armis corporalibus ita est, quanquam et de ferro que fiunt mutari possint, ut ex gladio securis; tamen ipsum apostolum uidemus dixisse quodam loco, loricam fidei, et alio dixisse, scutum fidei. Scutum ergo est, quia tela inimicorum excipit et repellit. Lorica est, quia interiora tua transfigi non sinit.

11. AMBROS. In die malo. Diem malum presentem uitam dicit, eo quod in presenti seculo mala [f., mali] agunt.

12. LANFR. Calceati pedes. Calceatos iubet pedes nostros esse, quia cogitationes nostre, per quas  mens quodammodo deambulat, munite debent esse contra insidias malignorum spirituum, ut preparemus in nobis ea que iubet Euangelium pacis, id est, Christi.

13. Galeam salutis. Salus eterna debet esse nostra galea, quia in memoria mentem nostram, que capitis nomine designatur, sepe debet obuoluere.

14. AUGUST.  Et gladium. Sermo ergo Dei gladius bis acutus; unde bis acutus dicit de temporalibus, dicit de eternis. Gladius enim bis acutus, de quo Apostolus dicit, quia de utroque testamento feriens hoc gladio mactabant; de quibus dicebatur Petro: Macta et manduca.

15. LANFR. Mysterium Euangelii. Mysterium Euangelii, id est, quod Euangelium predicat, incarnationem  et passionem Christi et cetera sacramenta uult intelligere.



EPISTOLA B. PAULI APOSTOLI AD PHILIPPENSES. CUM INTERIECTIS B. LANFRANCI GLOSSULIS.


153 ARGUMENTUM.---Philippenses sunt Macedones. Ili, accepto uerbo ueritatis, perstiterunt in fide, nec  receperunt falsos apostolos. Hos collaudat Apostolus, scribens eis a Roma de carcere per Epaphroditum.



CAPUT PRIMUM.


[1 1Kb] Paulus et Timotheus, serui Iesu Christi, omnibus sanctis in Christo Iesu, confirmatis fide Christi Iesu qui sunt Philippis, [2 1Kb] cum episcopis, et diaconibus. Gratia uobis, et pax a Deo Patre nostro, et Domino Iesu Christo. Gratias ago Deo meo in omni memoria uestri, semper quotiescunque uestri recordor, scilicet habita in cunctis orationibus meis factis pro omnibus uobis cum gaudio, uel habito de hoc quod euangelio communicatis, deprecationem faciens, super [3 1Kb] communicatione uestra, ut eam Deus multiplicet, in Euangelio Christi perdurantem a prima die conuersionis uestre usque nunc: [4 1Kb] confidens hoc ipsum, quia qui cepit in uobis opus bonum, perficiet usque [5 1Kb] in diem Christi Iesu: iudicii, uel obitus cuiusque: [6 1Kb] sicut est mihi iustum, quia bene agitis, hoc sentire pro omnibus uobis:  eo quod habeam uos in corde, id est, diligo uos, et in uinculis meis, et in defensione, et confirmatione  Euangelii, ita quidem ut uelim socios gaudii mei, id est, regni celorum, omnes uos esse. 154 Testis enim mihi est Deus, unde mihi testis est Deus, quomodo [7 1Kb] cupiam omnes uos in uisceribus Iesu Christi id est in caritate que secundum Christum est esse. Et hoc oro, ut caritas uestra magis ac magis abundet in scientia, et in omni sensu agendo; ut probetis actu ipso potiora, ut sitis sinceri, et sine offensa in diem Christi, iudicii, uel obitus, repleti fructu iustitie, uita eterna, per Iesum Christum, in gloriam, et laudem Dei. Scire autem uos uolo, fratres,  quia que circa me sunt, uincula mea scilicet, magis ad profectum, quam ad detrimentum, uenerunt Euangelii, [8 1Kb] ita uenerunt ad profectum ut uincula mea manifesta fierent in Christo, quia per Christum uinctus eram, in omni pretorio, et in ceteris locis omnibus, et plures e fratribus in Domino, apostoli, confidentes uinculis meis propter uincula mea, abundantius solito auderent [9 1Kb] sine timore uerbum Dei loqui. [10 1Kb] Quidam quidem predicant, et [11 1Kb] propter inuidiam,  ut in me persecutionem excitent, et contentionem, quidam autem et propter bonam uoluntatem Christum predicant;  quidam predicant ex caritate, scientes, uidentes quoniam in defensionem Euangelii positus sum in carcere.  Quidam autem [12 1Kb] ex contentione Christum annuntiant non sincere, [13 1Kb] existimantes pressuram se suscitare uinculis meis, sed hec omnia magis ad profectum uenerunt. Quid enim? Scilicet refert. Dum omni modo, siue per occasionem, id est, propter persecutionem excitandam mihi, siue per ueritatem, sancto desiderio, Christus annuntietur, et in hoc, quod pressuram mihi excitant, gaudeo nunc sed et gaudebo. Ecce cur, [14 1Kb] . Scio enim quia hoc, illa pressura, mihi proueniet ad salutem, per uestram orationem, [15 1Kb] et subministrationem Spiritus Iesu Christi,  largam mercedem, quantam decet spiritum, tribuere, secundum exspectationem, et hoc exspecto, et spem meam, et spero, quia in nullo [16 1Kb] confundar, 155 sed in omnia fiducia, sicut semper, et nunc, etiam in uinculis, magnificabitur Christus in corpore meo, siue per uitam, dando exemplum boni aliis, [17 1Kb] siue per mortem, [18 1Kb] . Mihi enim uiuere, causa uite mee, Christus est, et mori lucrum, quia tunc quiescam a laboribus. [19 1Kb] Quod si etiam uiuere in carne, hic mihi fructus operis est, sicut et mori, et [20 1Kb] quid eligam ignoro, cum utrumque prosit, quid eligam ignoro, uiuere an mori. Coarctor autem, enim, e duobus;  desiderium habens dissolui a corpore, et esse cum Christo,  multo magis melius, scilicet. est, esse cum Christo; permanere autem me in carne, necessarium, utile, propter uos, ut dem uobis exemplum. Et hoc  confidens, scio quia manebo, et permanebo omnibus uobis, apud uos, ad profectum uestrum, et gaudium fidei, quod fides promeretur, uel exigit; ut gratulatio uestra abundet in Christo Iesu in, per, me scilicet, per meum aduentum iterum ad uos. Tantum digne Euangelio Christi conuersamini, ita ut, siue cum uenero et uidero uos, siue absens, scilicet fuero, audiam de uobis quia statis in uno spiritu unanimes, collaborantes fidei Euangelii, et, ita ut, in nullo terreamini ab aduersariis; que  illis est causa perditionis, uobis autem salutis,  et hoc, quod ipsi uos terrere uolunt, a Deo, scilicet datum est, quia uobis donatum est pro Christo, non solum ut in eum credatis, sed ut etiam pro illo patiamini, [21 1Kb] , [22 1Kb] idem certamen habentes quale et uidistis in me, et nunc audistis de me.



[COMMENTARIUS.]


 CAP. I.---1. AMBROS. Ad Philippenses. Philippenses uiri elegantes erant, sed de primatu contentio erat inter quosdam illorum, et hoc inter illos qui uirtutibus ornati uidebantur. Scribitur ergo his de custodia humilitatis, et ut non intenderent dictis illorum qui custodire eos legem suadebant.

2. Cum episcopis. Episcopos dixit, qui nunc presbyteri dicuntur, nec enim huius ordinis fas erat multos esse in una ciuitate.

3. LANFR. Communione uestra, id est, qua communionem habetis in Euangelio Christi, uel ut maiorem habeatis; ad utramque enim sententiam refertur.

4. Confidens hoc ipsum. Hoc ideo adiecit, quia incautum uidebatur gaudere de his quorum exitus  erat incertus.

5. In diem Christi. Diem Christi Iesu uocat uel uniuscuiusque diem extremum, quo de corpore exit, et ad iudicium Christi perducitur; uel finalem seculi diem, quo ad iudicandum uenturus est Dominus.

6. Sicut et mihi iustum est. Quasi diceret: Gratias pro uobis ago, Deum oro. De uobis bene confido, sicut iustum est mihi de uobis hoc sentire, id est,  ita uelle. Exponit causam: Eo quod, inquit, habeam uos in corde, siue uinctus, siue defendens, siue confirmans Euangelium, ut omnes sitis socii gaudii mei, id est, regni celestis.

7. AMBROS. Cupiam uos. Quod dixit in uisceribus Christi, dicere uoluit in caritate illa que secundum Christum est.

8. Ita ut uincula. Nam uinctus ad omnium notitiam peruenit, et fideles cum fiducia docebant ex his que circa illum facta sunt, fiduciam accipientes; quidam propter inuidiam Christum annuntiant; que utraque latius significat adiiciendo: Alii ex contentione, quidam quidem ex caritate.

9. LANFR. Sine timore. uidentes alii Apostolum in uinculis non timentem uerbum Dei loqui abundantiorem  audentiam sumebant sine timore loqui uerbum Dei, cum ipsi non essent uincti.

10. AUGUST.  Quidam quidem. Fuerunt enim etiam temporibus apostolorum qui ueritatem non ueritate, id est, non ueraci animo predicarent, quos dicit Apostolus Christum annuntiasse non caste, sed per inuidiam et contentionem; ac per hoc etiam tunc  nonnulli tolerati sunt annuntiantes non casto animo ueritatem. Non tamen illi laudati sunt tanquam annuntiantes casto animo falsitatem. Deinde de illis dicit: Siue occasione, siue ueritate, Christus annuntietur.

11. LANFR. Propter inuidiam, uel ne Apostolus solus uideretur predicator, uel contendentes se pressuram suscitare Apostolo.

12. Ex contentione Christum annuntiant. Neque homines reducebant ad memoriam illud propter quod Apostolus incarceratus erat, ut ideo magis punirentur.

13. Existimantes. uituperabant Christum, ut magis puniretur Apostolus, qui ligari se passus est propter talem Dominum.

 14. Scio enim. uituperationem etiam aduersariorum in Christum iaculatam peruenire sibi dicit in salutem, quia quo magis propter eum punitus est, eo amplius coronatur.

15. AMBROS. Et subministrationem. Largam mercedem significat, quantam decet spiritum tribuere.

16. LANFR. In nullo confundar. Quod esset, si ab incepto destitissem, uel si quod spero non habiturus essem.

17. AMBROS. Siue per mortem. Sperabat enim Christo concedente mortem suam non fieri absolute aut uane.

 18. Mihi enim. Quoniam dixit quia magnificabitur Christus per uitam, nec hanc probationem habebat, adiecit: Mihi enim uiuere Christus est; neque enim, si uiuam, inquam, alterius rei curam habeo.

19. LANFR. Quod si uiuere in carne. Quandiu in carne possum proficere aliquid, ignoro quid eligam seu mori seu uiuere; et si enim in carne nichil prodesse possem, haud dubium quin mortem eligerem.

20. AUGUST.  non ut in presentia mei tantum sed multo magis nunc in absentia mea, [14 1Kb] cum metu, et tremore uos ipsos humiliando, et que aliorum sunt querendo, uestram salutem operamini. [15 1Kb] Deus est enim. qui operatur in uobis et uelle, et perficere, pro bona sua uoluntate, non meritis uestris. Omnia autem facite sine murmurationibus, non recalcitrantes, et hesitationibus in fide ut sitis sine querela, ut non possit de uobis conqueri, et simplices, non hypocrisi, 157 filii Dei, sine reprehensione in medio nationis praue et peruerse; inter quos lucetis sicut luminaria in mundo, uerbum uite uos continentes ad gloriam meam, unde gloriabor, in die Christi,  quia non in uacuum cucurri, neque in uacuum laboraui. [16 1Kb] Sed et si immolor ego ipse pro uobis, supra sacrificium, quod feci Deo, de fide uestra, et obsequium fidei uestre, [17 1Kb] gaudeo, [18 1Kb] et congratulor omnibus uobis, uel quia tales estis. Idipsum autem, id est, de hoc si immolor, et uos, uel ut similiter immolemini, uel quia exemplar, gaudete, et congratulamini mihi [19 1Kb] . Spero autem, in Domino Iesu, Timotheum me  cito mittere ad uos, ut ego bono animo sim, cognitis que circa uos sunt. Neminem enim habeo tam unanimem mihi, qui sincera affectione, non pro lucro terreno, pro uobis sollicitus sit. Omnes enim quos habeo, que sua sunt commoda querunt, non que sunt Iesu Christi. Experimentum, studium, autem eius, Timothei, cognoscite, quia scilicet sicut patri filius, mecum seruiuit in Euangelio. Hunc igitur, quia talis est, spero me mittere ad uos, mox ut uidero que circa me sunt. Confido autem in Domino, quoniam et ipse ueniam ad uos cito. Necessarium autem existimaui, Epaphroditum fratrem, et cooperatorem, et commilitonem meum, uestrum autem apostolum, et ministrum necessitatis mee, qui mihi necessaria ministrat, mittere ad uos, quoniam quidem omnes uos uidere desiderabat, et mestus erat, propterea quod audieratis illum infirmatum, et ita fuit. Nam et infirmatus est Epaphroditus usque ad mortem; sed Deus misertus est eius, non solum autem eius, uerum etiam in salute eius, et mei, ne mortis eius tristitiam, super tristitiam infirmitatis eius, uel carceris mei haberem. Festinantius ergo, quia de eo mesti fueratis, misi illum, ut uiso eo, iterum gaudeatis, sicut prius eo presente, et ego [20 1Kb] sine tristitia sim. [21 1Kb] Excipite itaque illum cum omni gaudio in Domino, et eiusmodi hominem cum honore habetote: quoniam propter opus Christi usque ad mortem accessit, tradens animam suam,  ut impleret, id, quod ex uobis deerat erga meum obsequium, quod non poteratis mihi administrare.



[COMMENTARIUS.]


 CAP. II.---1. AUGUST.  Si qua societas. Ad ipsum enim pertinet societas qua efficimur unum corpus unici Filii Dei.

2. AMBROS. Si qua uiscera, id est, si diligentes nos condoletis nobis talia patientibus.

 3. LANFR. Hoc enim sentite, id est, humilitatem et caritatem  habete in uobis quas in Christo fuisse, et quod Christum fecisse scitis, quod est: Hoc sentite in uobis, etc.

4. Non rapinam. Quisquis arbitratur se esse quod non est, quodammodo in ipsa sua opinione aliunde rapit sibi quod non est.

5. AUGUST.  Non rapinam. Ergo intellige Apostolum ideo dixisse non rapinam arbitratus est esse se equalem Deo, quia non aliorum arbitratus est esse quod natus est; sed tamen quamuis equalitatem Dei non fuerit arbitratus alienam, sed suam, semetipsum exinaniuit, non querens que sua sunt, sed que nostra sunt.

6. GREG. Semetipsum exinaniuit. Semetipsum exinanisse  est, ab inuisibilitatis sue magnitudine, uisibilem se demonstrare, ut formam serui tegeret, quod incircumscripte omnia ex diuinitate penetraret.

7. AMBROS. Sed semetipsum, hoc est dignitatem suam abscondit, hoc solum enim audientibus esse existimabatur quod et uideri poterat.

8. Formam serui. Quod dixit, Formam serui accipiens, exposuit addens, in similitudinem hominum factus, factus posuit pro habitans, in similitudinem hominum, id est, in homine.

9. AUGUST.  Habitu inuentus, id est, habendo hominem, inuentus ut nomo est.

AMBROS. Humiliauit semetipsum. Usque in hunc locum  illa que ad diuinam naturam pertinent uisus est dixisse. Iam uero ad illa transit que humane possunt aptari nature.

10. Propter quod. Illis sermonibus qui erant deitatis suadebat nobis humilitatem; de illis uero qui secundum humanitatem facti sunt, ostendit ipsam humilitatem lucratiuam rem esse.

11. Et donauit illi. Euidens est quod non uocabulum,  sed rem quamdam acquisitam ei, quia assumptus est a uerbo, ut illud et cognoscant, quoniam nomen tibi Dominus.

12. Celestium. Celestium dicit inuisibilium uirtutum; terrestrium uero, uiuorum hominum: infernorum etiam, illorum qui mortui sunt, qui et ipsi per resurrectionem Deum confitebuntur sue resurrectionis auctorem.

13. Sicut semper. Optime per memoriam preteritorum, persuasit illis nichil de cetero indignum sapere.

14. AUGUST.  Cum metu et tremore. Tanquam ergo interrogaretur Apostolus et diceretur ei: Quare dixisti cum timore et tremore? horum uerborum rationem  reddidit dicens: Deus enim qui operatur in uobis. Si enim timetis et tremitis, non extollimini tanquam de uestris bonis operibus, quia Deus est qui operatur in uobis.

15. LANFR. Deus est enim. Ratio cur dixerit cum metu et tremore; summa enim reuerentia et mentis et corporis faciendum est illud, cuius Deus cooperator existit.

16. Sed et si immolor. Immolatus, id est, occisus est Apostolus, quia hos et alios ad Deum conuertit, quorum fidem quasi sacrificium et obsequium Deo obtulit. Et est sensus, quamuis sacrificium corporis mei [sup., offeram], addo sacrificium, et obsequium fidei uestre, etc.

 17. Gaudeo, etc. Gaudeo, inquit, de obsequio fidei uestre, id est, de hoc quod fidem uestram Deo sacrificaui; et non de hoc tantum, sed etiam si contingat mihi pro uobis, id est, si immolor.

18. Et congratulor, id est, gratias ago, quia obedientia uestra hoc mihi contulit.

19. Spero autem, etc. Mittens Apostolus hanc Epistolam per Epaphroditum, promittit quod et  Timotheum non multo post ad eos mittet; non enim simul utrumque mittit.

20. Sine tristitia. Quam habeo pro eo quod contristati estis, audita infirmitate illius.

21. Excipite. In carcere erat Apostolus, ad seruiendum ei accessit iste cum magno periculo.



158 CAPUT III.


De cetero, fratres mei, gaudete in Domino. [1 1Kb] Eadem que iam presens dixi uobis me scribere, mihi quidem non pigrum, uobis autem necessarium, utile est. Ecce que [2 1Kb] , [3 1Kb] , [4 1Kb] . uidete canes, ut caueatis, uidete malos operarios. [5 1Kb] [6 1Kb] uidete concisionem, quasi ad non circumcisos et separatos. [7 1Kb] [8 1Kb] Nos enim, Christiani tantum, sumus circumcisio,  qui spiritu, non carnalibus obseruantiis, seruimus Deo, et gloriamur in Christo Iesu, in fide Christi Iesu, et non in carne, carnali lege, fiduciam habentes, quanquam ego habeam, habere ualeam, confidentiam et in carne. Si quis alius uidetur posse confidere in carne, ego possum gloriari magis, circumcisus octauo die, habens circumcisionem octaui diei, non proselytus [9 1Kb] ex genere Isrel, oriundus de tribu Beniamin, Hebreus ex Hebreis, [10 1Kb] secundum legem  Phariseus, religiosior in lege, secundum emulationem bonam persequens olim Ecclesiam Dei, secundum iustitiam, que in lege est, conuersatus sine querela, non conquerens de austeritate legali. [11 1Kb] Sed que, lex, uel persecutio stulta opinione, mihi fuerant prius lucra, hec arbitratus  sum propter Christum, fidem Christi, detrimenta. uerumtamen nunc quoque existimo omnia detrimentum 159 esse, [12 1Kb] propter eminentem, omnia superantem, scientiam assequendam Iesu Christi Domini mei, propter quem  omnia detrimentum feci, et arbitror ut stercora, quia obseruata animam polluunt, ut Christum lucrifaciam, ut et inueniar in illo, non habens meam iustitiam, que ex lege est, sed illam que ex fide est Christi Iesu: que ex Deo est iustitia in fide Christi, [13 1Kb] ad cognoscendum illum, quod beneplacitum sit Deo, [14 1Kb] , [15 1Kb] , [16 1Kb] et uirtutem resurrectionis eius, qua homo interior suscitatur, [17 1Kb] , [18 1Kb] et societatem passionum illius, [19 1Kb] , [20 1Kb] configuratus morti eius, si quo modo in futuro occurram ad resurrectionem, que est ex mortuis, uel de peccatis. Non ideo dico quod iam acceperim, resurrectionem carnis in cognitione Christi, aut iam perfectus sim in cognitione Christi; [21 1Kb] sequor autem, si quo modo comprehendam, ex toto agnoscam Christum, [22 1Kb] in quo  et comprehensus sum ex toto a Christo Iesu, fratres, ego me non arbitror comprehendisse scilicet scientiam Christi ex toto. [23 1Kb] , [24 1Kb] , [25 1Kb] Unum autem, sed hoc unum arbitror, que quidem scilicet retro sunt carnales obseruationes obliuiscens, ad ea uero que sunt priora, potiora extendens meipsum, ad destinatum persequor, scilicet, ad brauium, premium, superne uocationis Dei, que uocatio est in Christo 160 Iesu. [26 1Kb] Quicunque ergo  perfecti sumus, uel esse uolumus, hoc sentiamus, nos nondum comprehendisse: [27 1Kb] et si quid aliter sapitis, quam sapiendum sit, et hoc uobis Deus reuelabit, ita esse sentiendum. [28 1Kb] uerumtamen non comprehendimus ex toto, ad quod [29 1Kb] peruenimus, in quantum prouecti  sumus, ut idem sapiamus; et in eadem permaneamus regula. [30 1Kb] Imitatores mei estote, fratres, et obseruate, imitemini, eos, qui ita, sicut nos, ambulant, sicut habetis formam nostram, sicut estis baptizati, ita ambulate. Multi enim ambulant, nonne omnes ita ambulant? quos sepe dicebam uobis  inimicos crucis Christi, quorum finis interitus, [31 1Kb] quorum Deus uenter est, et gloria eorum temporalis in perpetua confusione ipsorum, qui terrena sapiunt. Nostra autem conuersatio in celis est, uel de celis est, quia in celis conuersamur. Unde etiam Saluatorem exspectamus Dominum nostrum Iesum Christum, [32 1Kb] , [33 1Kb] qui reformabit corpus humilitatis nostre, humile nostrum, configuratum corpori claritatis sue, et hoc potest, secundum operationem uirtutis, diuinitatis sue, qua etiam possit subiicere sibi omnia.



[COMMENTARIUS.]


 CAP. III.---1. AMBROS. Eadem uobis. Eadem dicit, quia de his docuerat eos quando apud eos fuerat; et hec [f., hoc] ad ea que sequuntur, referendum est.

2. AUGUST.  uidete canes. Canes appellauit non ratione, sed consuetudine contra insolitam ueritatem latrantes; hec enim natura est canum, ut cum quibus habent consuetudinem, siue illi boni sint, siue mali, non ad  eos latrent; insolitorum autem personis uisis etiam innocentibus irritentur.

3. LANFR. uidete canes. Canes et malos operarios uocat eos qui carnalem circumcisionem predicabant, quos cauendos precipit. Concisionem uocat uel circumcisionem, id est, Iudeos, uel separationem, id est, eos qui in aliam doctrinam a cetu fidelium eos separabant.

4. AMBROS. uidete canes. Canes uocauit, quia uerecundiam non habent, sed frequenter reprehensi, in uana doctrina persistere uidentur.

5. uidete concisionem. Bene concisionem dixit, quia quandiu Deo placuit, circumcisio erat, quia  uero nunc Deo non placet, tantum concisio est.

6. LANFR. uidete circumcisionem. Quidam enim cum non essent Iudei, circumcidebantur, et post iactabant se esse ex genere Abrahe.

7. Nos enim. Ratio cur illi sunt cauendi, et apostoli audiendi, quia uidelicet illi carnalem, isti spiritualem circumcisionem predicabant.

8. AUGUST.  Nos enim sumus. Sed nos sumus circumcisio: sic accipite hoc uoluisse Apostolum dicere, sumus nos iustitia. Circumcisio enim iustitia est. Magis enim commendat quod dicit, dicendo nos esse iustitiam, quam dicendo nos esse iustos: sic tamen ut cum iustitiam dicit esse, iustos intelligamus.

9.  Ex genere Isrel, id est, non proselytus,  non aduena ad populum Dei, non maior circumcisus, sed a parentibus natus Iudeus, habeo circumcisionem octaui diei.

10.  Secundum legem Phariseorum. Primarii quidam erant, et quasi ad nobilitatem Iudaicam segregati, non contemptibili plebi commisti, qui dicebantur Pharisei. Nam dicitur hoc uerbum quasi segregationem interpretari, quomodo in Latina lingua dicitur egregius quasi a grege separatus.

11. LANFR. Sed que fuerunt. Carnales obseruationes, que ante aduentum Christi animarum fuerunt lucra, seruate post aduentum eius, fuerunt detrimenta; fides enim Christi obseruari eas non  permittit. Que enim aduentum Christi tantummodo significabant, si iam seruentur, aduenisse eum negant.

12. Eminentem scientiam. Scientiam Christi habere non potest quisquis carnalia precepta legis obseruat, uel obseruanda putat.

13. Ad agnoscendum. Quasi diceret: Qui se in lege iustificari putat, non cognoscit Christum; sed ego spreta legali iustitia, in fide eius iustificari uolo, ut agnoscam illum, id est [f., quod, aut quomodo], incarnatus et mortuus sit.

14. AMBROS. uirtutem resurrectionis. Resurrectionis eius uirtus est, ut omnes assequantur similem resurrectionem.

15. AUGUST.  uirtutem resurrectionis.  Et ubi nominauit uirtutem resurrectionis Christi, agnosce ibi iustificationem tuam. Ex illius enim resurrectione iustificamur.

16. LANFR. uirtutem resurrectionis. uirtus resurrectionis Christi est, iustificare credentes; unde alibi dicit: Et resurrexit propter iustificationem nostram.

17. Et societatem. Ille habet societatem passionis Iesu Christi, qui ita patitur in hoc seculo, sicut idem passus est; que societas tunc bene cognoscitur, quando per eam perueniri ad gaudia celestia creditur.

18. AUGUST.  Et societatem passionis. Si enim in te fuerit caritas Dei, communicabis Christi passionibus, et uerus eris martyr. In quo  caritas coronatur, erit [adde, ipse] uerus martyr.

19.  Configuratus morti. Consepulti enim sumus, inquit, Christo per baptismum in mortem, ut quemadmodum Christus resurrexit a mortuis, sic et nos in nouitate uite ambulemus.

20. LANFR. Configuratus morti eius. In baptismo, ut enim tribus diebus iacuit Christus in sepulcro, sic in baptismate trina sit immersio.

21. Sequor. Imitor, inquit, Christum bonis operibus, conans si aliquo modo quandoque capiam illum perfecta intelligentia, in qua ipse cepit me  in hac uita. Sic alibi: Tunc cognoscam, sicut et cognitus sum.

22. AMBROS. In quo comprehensus. De celo illi apparuit Christus, et suam gloriam ostendit; hoc dixit: Omnia facio ut illa assequar in quibus Christum esse perspexi, quando persequentem sua reuelatione in suam cognitionem me conuertit.

23. AUGUST.  Unum autem. Hoc me non arbitror apprehendisse.

24.  Unum. Multa habeo, et unum nondum apprehendi. Unam petii a Domino, hanc requiram. Quid petisti? Ut habitem in domo Domini per omnes dies uite mee.

25. LANFR. Unum autem. Unum, inquit, de me possum confidenter asserere; terrenas namque substantias,  quas propter Deum reliqui, penitus obliuiscens, ad eterna, que temporalibus potiora sunt, tota intentione me extendens, festino ad destinatum, id est, ad id quod me festinaturum mente proposui, uidelicet ad brauium, id est, premium superne uocationis, id est, uite eterne, ad quam uocat nos Deus.

26. AUGUST.  Quicunque ergo perfecti. Dixerat: non sum perfectus, et dicit quotquot perfecti hoc sapiamus; ego me non arbitror apprehendisse, non quia iam acceperim aut iam perfectus sim, et dicit quotquot perfecti hoc sapiamus, perfecti et non perfecti. Perfecti uiatores nondum perfecti possessores.

27. LANFR. Et si quid, id est, si perfectam Christi  cognitionem uos habere putatis, et hoc, id est, male uos sapere, uobis per misericordiam suam reuelabit Deus.

28. AUGUST.  uerumtamen. Siue quo peruenimus, in eo ambulemus, sicut dicit Apostolus, non solum quod nescimus et scire debemus, sed etiam si quid aliter sapimus, id quoque nobis reuelabit.

29. LANFR. Peruenimus. Quasi diceret: quod de Christo sapimus, firmiter teneamus, et opere compleamus.

 30. AMBROS. Imitatores, hoc est, nolite sub lege uiuere, sicut nec ego uiuo sub lege.

31. Quorum Deus uenter. Quasi Deo quidam uentri intendentes, pietatem esse existimant, quod alia quidem offerre alia, alia minime studeant [f., alii quidem offerre alia, alii alia minime studeant].

32. Qui reformabit. Corpus quod nunc humiliatum est sub morte, ad immortalitatem transferet, simile illud suo corpori faciens.

33. LANFR. Qui reformabit. Sic in die resurrectionis reformabit Christus corpus nostrum, ut eamdem claritatis figuram habeat quam habet et suum.



CAPUT Iu.


Itaque,  fratres mei karissimi et desideratissimi, gaudium meum, unde gaudebo, et corona mea, unde coronabor sic state, ut in Ecclesiis conuersemini, in Domino karissimi  Euodiam  rogo, et Syntychen  deprecor, ut idipsum sapere, sapiant, in Domino. Etiam rogo et te, Germane  compar, adiuua illas duas, que mecum laborauerunt, necessaria ministrantes, in Euangelio cum Clemente et ceteris adiutoribus meis, quorum nomina sunt in libro uite. [1 1Kb] Gaudete  in Domino semper, iterum dico: Gaudete. [2 1Kb] Modestia uestra sit omnibus hominibus, omnibus modesti sitis, [3 1Kb] Dominus enim prope est.  Nihil solliciti sitis, sed [4 1Kb] in omni [5 1Kb] oratione et obsecratione, cum gratiarum actione, [6 1Kb] petitiones uestre innotescant esse apud Deum, non ad iactantiam hominum. [7 1Kb] , [8 1Kb] Et pax Dei, que exsuperat omnem sensum, (qua Christus nos Patri pacificauit, uel intransitiue, quod nullus sensus nisi Dei percipit custodiat corda uestra, et intelligentias uestras, in Christo Iesu. De cetero, deinde, uel de aliis emendandis, fratres, quecunque sunt uera, quecunque pudica, quecunque iusta, quecunque sancta, quecunque amabilia, [9 1Kb] quecunque bone fame, si qua uirtus, si qua laus discipline, hec cogitate. Que et didicistis, et accepistis, et audistis, et uidistis in me, hec agite; et Deus pacis erit uobiscum. [10 1Kb] Gauisus sum autem in Domino uehementer, quoniam tandem aliquando [11 1Kb]  refloruistis pro me sentire; sicut et sentiebatis: occupati autem eratis  Non quasi propter penuriam dico; ego enim didici, in quibus sum, in his que habeo, sufficiens esse. Scio et humiliari, scio et abundare; si abundet, non extollor; si desit, non deiicior. [ubique et in omnibus institutus sum] [12 1Kb] et satiari, et esurire, non fractus, et abundare, non elatus, et penuriam pati, et hoc non per me; sed 162 omnia possum in eo qui me confortat. In omnibus sufficio, [13 1Kb] uerumtamen bene fecistis, communicantes tribulationi mee, aliquid largientes mihi tribulato; et etiam prius dedistis. Scitis autem, et uos Philippenses, quod in principio Euangelii, quando profectus sum a Macedonia, nulla mihi Ecclesia communicauit [14 1Kb] in ratione dati et accepti, uoluntarie dando terrestria pro celestibus, nisi uos soli, quia et Thessalonicam semel et bis in usum mihi misistis; [15 1Kb] non quia quero datum, sed requiro fructum abundantem in ratione uestra, id est, fructus iustitie uestre abundauit, cum rationem Deo redidistis de factis. Habeo autem omnia, et abundo; repletus sum, acceptis ab Epaphrodito que misistis; scilicet in odorem suauitatis, hostiam acceptam, placentem Deo. Deus autem meus impleat omne desiderium uestrum, secundum diuitias suas, in gloria in Christo Iesu. Deo autem et Patri nostro gloria in secula seculorum. Amen. Salutate omnem sanctum in Christo Iesu. Salutant uos qui mecum sunt fratres. Salutant uos omnes sancti, maxime autem qui de Cesaris domo sunt. Gratia Domini nostri Iesu Christi cum spiritu uestro. Amen.



[COMMENTARIUS.]


CAP. Iu.---1.  Gaudete in Domino. Gaudete in Domino non in seculo, id est, gaudete 161 in ueritate, non in iniquitate.

2. AUGUST.  Modestia uestra. Omnia bona opera amant in luce constitui, non propter humanam gloriam, sed ut uideant, ait Dominus, opera uestra bona, et glorificent Patrem uestrum qui in celis est.

3.  Dominus prope est. Ille enim qui ascendit in celum, ut tolleretur ab oculis nostris, promisit nobis dicens: Ecce uobiscum sum omnibus diebus usque ad consummationem seculi. Merito sic nos Apostolus alloquebatur: Dominus in proximo, nichil solliciti fueritis. Sedet super celos Christus, et longe sunt celi, et ipse qui ibi sedet, prope est.

 4. LANFR. In omni oratione, etc. Oratio que ante Euangelium; obsecratio, secreta; gratiarum actio,  post communionem. Hoc ponit pro omni oratione.

5. Oratione, id est, quotiescunque oratis, uel gratias refertis, tunc petite si quid a Deo petere uultis.

6. AUGUST.  Petitiones uestre. Non sic accipiendum est tanquam Deo innotescant, qui eas et antequam essent nouerat. Sed nobis innotescant apud Deum per tolerantiam, non apud homines per iactantiam. Aut forte etiam innotescant apud angelos, qui sunt apud Deum, ut quodammodo eas offerant Deo, et de his consulant, et quod Deo iubente implendum esse cognouerint, hoc nobis uel euidenter, uel latenter reportent. Dixit enim angelus: Cum oraretis, ego obtuli orationem uestram in conspectu  claritatis Dei.

7. AUGUST.  Et pax Dei. Pacem qua Deus ipse placatus est, sicut Deus nouit, non eam nos sic possumus nosse, nec ulli angeli; superat itaque omnem intellectum.

8. LANFR. Pax Dei, id est, qua in semetipso pacatus est, uel qua humanum genus reconciliauit sibi.

9. AUGUST.  Quecunque bone fame. Non neglexit ponere bone fame; duobusque cuncta conclusit, ubi ait: Si qua uirtus, si qua laus. Ad uirtutem autem pertinent que antea memorauit. Bona fama uero ad laudem.

10. AMBROS. Gauisus sum. In Domino dixit, ut non uideretur ob pecuniam sibi directam letari, sed  propter propositum illorum qui miserunt.

11. LANFR. Refloruistis, id est, pristinum largitatis  florem resumpsistis, ut aliqua mihi daretis, sicut dare mihi solebatis.

12. AUGUST.  Et satiari. Interest non quid uel quantum alimentorum pro congruentia hominum atque persone sue, et pro sue ualetudinis necessitate quis capiat, sed quanta facilitate et serenitate animi careat, cum his uel oportet, uel etiam carere necesse est, ut illud in animo Christiano [al., Christiani] impleatur quod Apostolus dicit: Scio et minus habere, scio et abundare in omnibus, et in [al., in omnibus] imbutus sum, et satiari, et esurire, et abundare, et penuriam pati.

13. AMBROS. uerumtamen bene fecistis. Hoc adiecit,  ut tale habens institutum, non existimetur contemnere illa que ab illis missa sunt.

14. LANFR. In ratione dati. Nulla, inquit, mihi aliquid Ecclesia dedit, considerando quid daret, et quid a me acciperet. Est enim ratio dati et accepti, quoties perpenditur quod accipitur, et, secundum id, aliquid rependitur.

15. AUGUST.  Non quia quero. Datum, est res ipsa quam dat qui impertitur hec necessaria, ueluti est nummus, cibus, potus, uestimentum, tectum, adiutorium. Fructus autem bona opera, et recta uoluntas datoris es



EPISTOLA B. PAULI APOSTOLI AD COLOSSENSES. CUM INTERIECTIS B. LANFRANCI GLOSSULIS.


 ARGUMENTUM. Colossenses, et hi sicut Laodicenses, sunt Asiani, et ipsi preuenti erant a pseudoapostolis. Nec ad hos accessit ipse Apostolus; sed et hos per Epistolam corrigit. Audierant enim uerbum ab  Archippo, qui et ministerium in eos accepit. Ergo Apostolus iam ligatus, scribit eis ab Epheso per Tychicum diaconum et Onesimum acolytum.



163 CAPUT PRIMUM.


[1 1Kb] Paulus apostolus Iesu Christi, non Ananie, per uoluntatem Dei, non meritis, uel hominis, et Timotheus frater, eis qui sunt Colossis, sanctis, baptizatis, et fidelibus fratribus, catechumenis in Christo Iesu, in fide Christi. Gratia uobis, et pax a Deo Patre nostro, et Domino Iesu Christo. Gratias agimus Deo, et Patri Domini nostri Iesu Christi, [2 1Kb] semper pro uobis orantes, audientes fidem uestram in Christo Iesu, et dilectionem quam habetis in sanctos omnes, propter spem, que reposita est uobis in celis; quam audistis in uerbo, predicatione ueritatis Euangelii, quod peruenit ad uos, [3 1Kb] sicut et in uniuerso mundo est, et fructificat et crescit, sicut in uobis, [4 1Kb] ex ea die qua audistis et cognouistis gratiam Dei in ueritate, remissionem  peccatorum in fide Christi, sicut didicistis [5 1Kb] ab Epaphra carissimo [6 1Kb] conseruo nostro,  qui est fidelis pro uobis minister Christi Iesu, qui etiam manifestauit nobis dilectionem uestram in spiritu. Ideo, quia fidem Christi, et dilectionem habetis, et nos ex qua die audiuimus, hoc ab Epaphra, non cessamus pro uobis orantes, et postulantes ut impleamini agnitione uoluntatis eius, ut Dei uoluntatem agnoscatis et impleatis, in omni sapientia et intellectu spirituali, ut ambuletis digne Deo per omnia placentes; in omni opere bono fructificantes et crescentes in scientia Dei, in omni uirtute confortati secundum potentiam claritatis eius, id est, secundum quod potentia claritatis eius potest uos confortare, in omni patientia et longanimitate  cum gaudio, gratias agentes Deo Patri, qui illuminando dignos nos fecit ut essemus [6 1Kb] in partem, id est, participatione, sortis sanctorum, hereditatis gratis date, [7 1Kb] in lumine Christi existentes, [8 1Kb] qui eripuit nos de potestate tenebrarum, demonum, uel tenebrosorum, [9 1Kb] et transtulit in regnum Filii dilectionis sue, dilecti sui; in quo, in cuius fide, habemus redemptionem per sanguinem eius, remissionem peccatorum, [10 1Kb] qui est imago  Dei inuisibilis, secundum diuinitatem equalis 164 Patri, [11 1Kb] , [12 1Kb] primogenitus omnis creature ante secula, quoniam in ipso per ipsum condita sunt uniuersa in celis, et in terra, uisibilia, et inuisibilia,  siue throni, siue dominationes, siue principatus, siue potestates; ergo a pari, omnia per ipsum, facta, et in ipso creata, existentia, sunt, ergo a relatione, et ipse est ante omnes, et omnia in ipso constant. Et ipse est caput sui corporis, id est, Ecclesie, qui est principium eius Ecclesie, [13 1Kb] primogenitus  ex mortuis, id est, prior resurrexit. [14 1Kb] Ut sit in omnibus ipse primatum tenens, siue secundum diuinitatem, siue humanitatem: [15 1Kb] quia  in ipso, Patri [16 1Kb] complacuit, id est, placitum habuit, omnem plenitudinem diuinitatis, uel membrorum massam, inhabitare, uel habere realiter, et per eum, Christum, placuit Patri reconciliare omnia in, per, ipsum, pacificans [17 1Kb] per sanguinem crucis eius, siue que in terris, siue que in celis sunt. Et uos reconciliauit cum essetis aliquando [18 1Kb] alienati a Deo, et inimici sensu,  in operibus malis; nunc autem reconciliauit Deus Pater sibi in corpore carnis eius, Filii sui, per mortem, exhibere, ut exhibeamus, uel ut ipse exhiberet, uos sanctos et immaculatos, et irreprehensibiles coram ipso, non solum coram hominibus; quod erit, si tamen permanetis in fide fundati, et stabiles, et immobiles a spe Euangelii, ab eo quod promittit Euangelium, quod audistis, [19 1Kb] quod predicatum est in uniuersa creatura, principali, id est, hominibus, que sub celo est,  cuius (Euangelii factus sum ego Paulus minister. [20 1Kb] : Qui nunc gaudeo in passionibus pro uobis,  et adimpleo [21 1Kb] ea que desunt passionum Christi, in carne mea, pro corpore eius, quod est Ecclesia, cuius Ecclesie factus sum ego minister secundum dispensationem Euangelii Dei, non hominis, que data est mihi in uos, ut impleam uerbum Dei,  mysterium incarnationis, quod absconditum fuit a seculis, et generationibus preteritis, nunc autem in tempore plenitudinis manifestatum est sanctis 165 eius, quibus uoluit Deus notas facere diuitias glorie, gloriosas, uel gloriosi sacramenti huius predicandi in gentibus, quod est Christus,  in uobis gentibus spes glorie, per quem speratis glorificari, quem nos annuntiamus, corripientes primo omnem hominem, male uiuentem, ut resipiscat, et post docentes fidem Christi in omni sapientia, uel de diuinis, uel de humanis, ad hoc docentes, [22 1Kb] ut exhibeamus omnem hominem perfectum in Christo Iesu, in quo et laboro, certando non uiribus, id est, meritis, sed secundum operationem eius, quam operatur in me, in uirtute sua, non mea.



[COMMENTARIUS.]


CAP. I.---1. AMBROS. In hac Epistola ostendit eminentiam eorum qui in Christo sunt, et superfluam legis custodiam, et post hec ad exhortationem egressus, super multis ac necessariis rebus, illis loquitur.

2. Semper pro uobis. Ordo est: orantes pro uobis propter spem que reposita est uobis in celis, id est  ut assequi possitis celestia bona.

3. LANFR. Sicut et in uniuerso mundo. Ne se solos putent esse Christianos, et per hoc deceptos. uel ne sibi arrogent, si soli credidissent.

4. Ex ea die qua audistis. Multi audiunt, et non cognoscunt, id est approbant.

 5. Conseruo nostro. Hunc commendat sciens quoniam utile est ut uenerabilis sit discipulis magister.

6. In parte sortis sanctorum. Sors dicitur eterna hereditas, quia sicut illud quod forte capitur, non meritis acquiritur; sic ea non meritis, sed Dei gratia donatur.

7. AMBROS. In lumine, id est, per suam cognitionem.

8. AUGUST.  Qui eripuit nos. Potestas enim tenebrarum quid est, nisi potestas diaboli et angelorum? qui cum fuissent angeli lucis, in ueritate per liberum arbitrium non stantes, inde cadentes facti sunt tenebre

9. AUGUST.  Et transtulit. Quod autem dictum est, Filii caritatis  sue, nichil aliud intelligatur quam Filii sui electi [al., dilecti].

10. AMBROS. Qui est imago. In homine Christo quasi in imagine inuisibilem illam uidemus naturam; nam apparens in futuro imaginis nobis ordinem retinebit, quoniam in eo quasi in imagine quamdam diuinam continemus naturam.

11. LANFR. Primogenitus. Per hoc probat quia genitus est a Patre ante omnem creaturam.

12. Primogenitus creature. Prior, inquit, est omnibus; omnia enim eo sunt posteriora; nam omnia ab eo sunt creata.

 13. Primogenitus ex mortuis, id est, primus resurgens, quia ipsa resurrectio quedam generatio est, sicut in Euangelio: In regeneratione cum sederit, etc.

14. AMBROS. Ut sit in omnibus. Non causam dicit, sed illud quod consequebatur.

15. Quia in ipso. Plenitudinem Dei Ecclesiam uocat, et dicit, quoniam placuit Deo in Christo omnem plenitudinem, ut dicat omnem creaturam que ab eo repleta est, probauit illi coniungere, et hoc latius consequitur.

16. LANFR. Complacuit in ipso. Complacuit sibi Pater, ut in Christo habitaret omnis plenitudo tam diuinitatis quam omnium uirtutum.

17. Per sanguinem crucis. Qua hora sanguis redemptionis  de latere Domini in cruce pendentis exiuit, dimissum est peccatum Ade humano generi, et pacificata sunt celestia et terrestria, quia tunc patuit hominibus introitus in regnum celorum.

18. Alienati, id est, habentes alienatum et inimicum consensum.

19. AMBROS. Quod predicatum. Graue admodum erat ut discederent ab illa re que in communi ab omnibus clamabatur.

20. LANFR. Qui nunc gaudeo. Duplici causa commendat se, quia patitur, et gaudet in passionibus pro eis illatis.

21. Ea que desunt. Passiones Christi fuerunt uincula, sputa, colaphi, uerbera, ad extremum mors ipsa; quorum partem iam se passum, partem passurum se esse fatetur. Fortasse ea que desunt uocat mortis angustias, quas adhuc passus non erat. Et est ordo: adimplebo in carne mea eas passiones.

22. AMBROS. Ut exhibeamus omnem. Perfectionem statum futurum uocat cui boni nichil deesse uidebitur.



CAPUT II.


[1 1Kb] uolo enim uos scire qualem sollicitudinem habeam pro uobis, et pro iis qui sunt Laodicie, et quicunque non uiderunt faciem meam in carne, presentialiter ut consolentur ipsi corda ipsorum, instructi in caritate, [2 1Kb] et in omnes diuitias plenitudinis intellectus, in agnitionem mysterii Dei Patris, et Christi Iesu in quo sunt omnes thesauri sapientie de diuinis, et scientie de moribus, absconditi. Hoc autem dico, ut sitis instructi, et ut nemo uos decipiat [3 1Kb] in sublimitate, sermonum loquens dialectice, uel rhetorice in sublimitate locorum et syllogismorum. [4 1Kb] Nam etsi corpore absens sum, sed spiritu uobiscum sum; gaudens, et uidens ordinem uestrum, et firmamentum eius, que in Christo est, fidei uestre. Sicut ergo accepistis Iesum Christum Dominum nostrum, in ipso ambulate, radicati et superedificati in ipso, et confirmati fide, sicut et didicistis, abundantes in illo in gratiarum actione. uidete ne quis uos decipiat per philosophiam, dialecticam, et inanem fallaciam, loquens. [5 1Kb] secundum traditionem hominum, ut Aristoteles, [6 1Kb] secundum elementa 166 mundi, et non secundum Christum, [7 1Kb] quia in ipso inhabitat omnis plenitudo diuinitatis corporaliter, realiter, non umbraliter et estis in illo, per illum, repleti carismatibus, qui est caput, principium, omnis principatus, et potestatis; [8 1Kb] in quo, in cuius fide, et circumcisi estis [9 1Kb] circumcisione non manufacta   in exspoliatione corporis carnis, sed in circumcisione Christi, circumcisione spirituali, scilicet consepulti  ei in baptismo, in quo et resurrexistis a uitiis per fidem operationis Dei, quam operatus est in Christo  qui suscitauit illum a mortuis. Et uos  cum mortui essetis in delictis, [10 1Kb] et preputio carnis uestre, et cum in gentilitate essetis, conuiuificauit cum illo, donans, condonans, uobis omnia delicta [11 1Kb] delens quod aduersus nos, utilitatem nostram, erat chirographum [12 1Kb] decreti, quod erat contrarium nobis, idem quod aduersus nos; uel contrarium nostre utilitati, et ipsum tulit  de medio nostri, et Dei, affigens, abolens, illud cruci, per crucem, et [13 1Kb] exspolians principatus Iudeorum, uel demonum, et potestates, traduxit confidenter, [14 1Kb] palam triumphans, uel uincens, uel refaciens, illos in semetipso, non in alio exercitu. In quo Christo circumcisi estis, circumcisione non manu facta. [15 1Kb] , [16 1Kb] , 167 [17 1Kb] , [18 1Kb] Nemo ergo uos iudicet in cibo, aut in potu, aut in parte diei festi, ut uos faciat participare festis Iudeorum, aut, scilicet, neomenie, noue lune, [19 1Kb] , [20 1Kb] aut Sabbatorum, [21 1Kb] que sunt umbra futurorum; corpus, ueritas, autem Christi. [22 1Kb] Nemo uos seducat, [23 1Kb] , [24 1Kb] uolens in humilitate, facta in se, et religione angelorum, uel impendenda angelis, dicens que non uidit et ambulans frustra inflatus sensu carnis sue, si sperat saluari se carnali lege, et ex hoc inflatus sit, et non tenens, caput, id est, Christum, ex quo totum corpus, Ecclesia, per nexus fidelium et coniunctiones subministratum et constructum, crescit in augmentum, ad honorem, Dei. [25 1Kb] , [26 1Kb] Si ergo mortui estis   cum Christo [27 1Kb] ab elementis  huius mundi, a carnalibus obseruantiis; a creaturis obseruandis, ut suillibus, et ceteris, quid adhuc tanquam uiuentes in mundo, secundum mundum, id est, carnales, decernitis? dicentes: ne tetigeritis, que in lege prohibentur, neque gustaueritis, neque contrectaueritis, que sunt omnia in interitum anime ipso usu, ea dico dicta, secundum precepta et doctrinas hominum; que sunt rationem quidem 168 habentia sapientie in superstitione, que uidentur agi secundum eorum superstitionem sapienter, et humilitate ficta, [28 1Kb] et non ad parcendum corpori, non in honore aliquo ad saturitatem carnis.



[COMMENTARIUS.]


CAP. II.---1. LANFR. uolo enim uos scire, etc. Ratio cur se laborare dixerit, uidelicet ne diceretur ex iactantia dixisse laboro.

2. In omnes diuitias plenitudinis intellectus. Ut habeant diuitem et plenum intellectum, cognoscentes mysterium Dei Patris, quod est Christus iehsu.  Qui enim perfecte scit Christum, scit quid de Deo sentiendum sit, et quomodo, et in quibus uiuendum sit.

3. In sublimitate, id est, in altitudine uerborum, et syllogismorum, et aliorum generum disputantium; non artem disputandi uituperat, sed peruersum disputantium usum.

4. Nam etsi corpore absens sum. Ac si quis dicat: uult nos aliquis decipere? ita; sed uos, inquit, contra illos firmati estis in fide. Quod satis scio, quamuis absens.

5. Secundum traditionem. Tradiderunt philosophi  Creatorem omnium non posse fieri creaturam; hominem non potuisse nasci ex uirgine: Hominem mortuum reuiuere non potuisse, considerantes elementa mundi, has uisibiles creaturas,  in quibus animalia que nascuntur, ex utriusque sexus commistione generantur, et in quibus quidquid moritur ultra uiuere impossibile est.

 6. AMBROS. Secundum elementa, id est, secundum dierum et temporum obseruantiam. Elementa enim mundi dicit solem et lunam, ex quibus dierum et temporum cursus effici uidetur.

7. AUGUST.  Quia in ipso habitat. Quia inhabitat omnis plenitudo diuinitatis corporaliter neque enim diuinitas corpus est, sed quia sacramenta ueteris Testamenti appellat umbras futuri; propter umbrarum comparationem corporaliter dixit habitare in Christo plenitudinem diuinitatis, quod in illo impleantur omnia que [al., in] illis umbris figurata sunt, ac si quodammodo umbrarum illarum ipse sit corpus, hoc est figurarum illarum et significationum ipse sit ueritas.

 8. AUGUST.  In quo circumcisi. Quid significat circumcisio carnis, nisi exspoliationem mortalitatis, quam de carnali generatione portamus? hec est fides nostra.

9. Circumcisione non manufacta. Resurrectio Christi que facta tertio quidem a die passionis, sed octauo in diebus hebdomadis, ipsa nos circumcidit. Audi circumcisos uera petra, Apostolo admonente: Si ergo resurrexistis cum Christo, que sursum sunt sapite, ubi Christus est in dextera Dei sedens; que sursum sunt querite, non que super terram. Resurrexit Christus abstulit nobis desideria carnalia, abstulit concupiscentias malas; abstulit superfluum  cum quo nati eratis, et multo peius quod male uiuendo addideratis; circumcisi per petram, quare adhuc sapitis super terram?

 10. AUGUST.  Et preputio carnis. Preputium uocat, quod significatur preputio hoc est delicta carnalia, quibus expoliandi sumus.

11. AMBROS. Delens quod aduersum nos. Chirographum aduersum nos legem uocat eo quod erat contraria nobis hoc est non permittens assequi propter suam scrupulositatem. Hanc deleuit resurrectione et immortalitate.

12. LANFR. Decreti. Decretum Dei fuit, de ligno quod est in medio paradisi, ne comedas. Huius decreti uiolati chirographum  deleuit Deus, quando peccatum primi parentis humano generi, per fidem sanguinis Christi dimisit et ipsius preuaricationis peccatum obliuioni tradidit.

 13. Exspolians. Spoliauit Christus infernales potestates animabus quas habebant, uel habiture erant, in cruce pendens uel ad inferna descendens traduxit easdem potestates, id est, ab Ecclesia sua exterminauit, sicut in Euangelio dixit: Nunc princeps huius mundi eiicietur foras. uel fideles suos de infernis secum duxit confidenter, uelut homo Deus sine peccato.

14. Palam, id est, in cruce, uel cum angelicis legionibus ad inferna descendens, triumphans illos, id est, uincens in semetipso, id est, in passione sui corporis, in presentia sue maiestatis.

15. Nemo ergo. Quia ergo in Christo circumcisi estis spirituali circumcisione, nemo uos nichil debentes legi iudicet, id est, damnabiles faciat, suadens  cibo uel potu abstinere, uel uti Iudeorum.

16. AMBROS. Nemo ergo uos, id est, nemo uos decipiat, aut brauium uestrum tollat.

17. HIERON. Nemo uos iudicet. Nemo uos superet, nemo aduersum uos brauium accipiat, sicut quis in certamine iniquitate agoniste, uel insidiis magistrorum perdit brauium.

18. Nemo uos iudicet. Nemo uos iudicet, et de his qui magistros legis esse iactant, in cibo et potu, quod alia munda sunt, alia immunda, aut in parte dici festi, ut alios dies festos putent esse, alios non  festos, que erant umbra uenture felicitatis; spiritualis [f., spiritualiter] autem intellectus, ueritas et corpus.

19. AUGUST.  Aut Sabbatorum. In illo requiem cum inuenimus, uere sabbatizamus, et noue lune obseruatio, uite noue sanctificatio est, et Pascha nostrum immolatus est Christus, et azymum nostrum sinceritas ueritatis, fermentum ueritatis [al., non habens uetustatis]; et si qua alia sunt, in quibus nunc immorari non opus est, que illis ueteribus adumbrata sunt signis, in isto habent finem, cuius regni non erit finis.

20. LANFR. Aut Sabbatorum. Dies festi, inquit, neomenie et Sabbata significabant futura, et in ipsa significatione erant corpus Christi, id est, significabant  corpus Christi, uel assumptum ex uirgine, uel Ecclesiam, qualis nunc est, uel in alio seculo futura.

21. AMBROS. Que sunt umbra, id est, in comparatione futurorum umbre sunt omnia ista, unde ad significantiam umbre, corpus adiecit, hoc dicens: Quoniam Christus ueritas est.

22. LANFR. Nemo uos seducat. Nemo, inquit, uos decipiat, uolens persuadere uobis ea que nunquam intellexit, ostendens uobis in semetipso humilitatem et religionem angelorum, ut citius eis credatis. Angelos autem uocat uel celestes spiritus, uel sanctos predicatores.

23. HIERON. uolens in humilitate. Adorabant enim militiam celi. Unde Amos: Tradidit eos ut seruirent  militie celi.

24. AMBROS. uolens in humilitate. Nolite, inquit, intendere illis qui angelos dicunt indignari si lex non fuerit custodita, eo quod per angelos lex data esse dicatur et humilitatem quamdam simulantes, ostendere properant quasi qui legem contemnere metuant.

25. Si mortui estis. Si sic constituti estis quasi qui iam commortui estis Christo, et consurrexistis. Hoc dicit ab elementis mundi huius.

26. HIERON. Si mortui estis. Elementa mundi, a  quibus mortui sumus, lex Moysi intelligenda est, quibus quasi elementis, et religionis exordiis Domini discimus quomodo elementa appellantur littere, per quas, syllabas ac uerba coniungimus, et ad texendam orationem procedimus: sic elementis ueteris Testamenti ut ad Euangelicam plenitudinem ueniat, sancti uiri eruditur infantia.

27. LANFR. Ab elementis. Elementa uocat has uisibiles creaturas, que in tota uniuersitate partes mundi sunt. Si, inquit, cum fidem Christi acceperitis, mortui, id est, separati estis ab abstinentia creaturarum mundi, Iudaico ritu abstinebatis, quid adhuc tanquam uiuentes in eadem creaturarum mundi abstinentia Iudaico ritu decernitis dicentes: Ne tetigeritis, neque gustaueritis, etc. Potest etiam intelligi cum [f., de] Christo, quasi diceret: si mortui  estis sicut et Christus, id est, et Ecclesia Christi.

28. Et ad non parcendum corpori. Que, scilicet carnes suillas non esse comedendas, constituta sunt ad non parcendum corpori, ut corpus affligatur; cibo enim substracto corpus affligitur. uel non sunt constituta ad parcendum corpori, hoc est ad prouidendum corpori nostro; cum enim a mortiferis cibis abstinemus, corpori nostro prouidemus. Sed propter hoc non abstinent Iudei ab huiusmodi carnibus; nec ideo quod honestius possit saturari aliis quam prohibitis carnibus.



CAPUT III.


[1 1Kb] Igitur,  si consurrexistis cum Christo, que sursum sunt querite. ubi Christus est in dextera Dei sedens equalis Patri: que sursum sunt sapite, non que super terram. Singula singulis. [2 1Kb] Mortui enim estis, et uita uestra est abscondita cum Christo absconso in Deo. Cum autem Christus apparuerit, uita uestra;  tunc et uos apparebitis cum ipso in gloria. Huc usque de fide, nunc de moribus. Mortificate ergo, ut cum Christo uiuatis, [3 1Kb] membra uestra,  que sunt super terram;  fornicationem, recedendo a Deo, immunditiam in consanguineos, libidinem contra naturam, concupiscentiam malam non habitorum, et auaritiam habitorum, que est simulacrorum [4 1Kb] seruitus, propter que supradicta uenit ira Dei super filios  incredulitatis; in quibus uitiis et uos ambulastis aliquando, cum uiueretis illis. Nunc autem deponite et uos omnia, scilicet, iram, indignationem, malitiam, rapinam, blasphemiam in Deum, turpem sermonem, iocularia, de ore uestro. Nolite mentiri inuicem [5 1Kb] exspoliantes uos ueterem hominem cum actibus suis, massa uitiorum, [6 1Kb] et induentes nouum eum, [7 1Kb] qui renouatur [8 1Kb] in agnitionem Dei ad cognoscendum 169 Deum, secundum imaginem eius,  qui creauit illum. Ubi  non est gentilis tantum, et Iudeus, circumcisio, et preputium, Barbarus, et Scytha, seruus, et liber; sed omnia, et in omnibus habitat Christus, recipit Christus ex omnibus. Induite uos ergo  sicut electi Dei, sancti, et dilecti, uiscera, partes, misericordie  benignitatem, humilitatem, modestiam, patientiam; supportantes uos inuicem, et donantes uobismetipsis, si quis aduersus aliquem habet querelam, sicut et Dominus donauit uobis, ita et uos. Super omnia autem hec, caritatem habete, sitis habentes, [9 1Kb] quod, id est, caritas, est uinculum perfectionis, masse uirtutum, uel perfectorum, et pax Christi, qua reconciliauit homines Deo, exsultet in cordibus uestris, exsultare faciat corda uestra, in qua, per quam, et uocati estis, sitis, in uno corpore, Ecclesia, et grati estote, gratias agite. uerbum, predicatio, Christi habitet in uobis abundanter, in omni sapientia, sitis, docentes, et commonentes uosmetipsos,  psalmis, hymnis, et canticis spiritualibus, in gratia, gratiarum actione, cantantes in cordibus uestris, non ore tantum, Deo, non hominibus. Ut breuiter uobis et abundantius dicam: Omne quodcunque facitis in uerbo aut in opere, omnia in nomine Domini Iesu Christi facite, gratias agentes Deo, et Patri per ipsum, Iesum mediatorem. Mulieres, subdite estote uiris, sicut oportet in Domino. uiri, diligite uxores uestras, et nolite amari esse ad illas. Filii, obedite parentibus per omnia; hoc enim placitum est in Domino. Patres, nolite ad indignationem prouocare filios uestros, ut non pusillo animo, in patiendo, aut fugiendo, fiant. Serui, obedite per omnia dominis carnalibus, non ad oculum seruientes, quasi hominibus placentes, sed in simplicitate cordis, timentes Deum Patrem. Quodcunque facitis, ex animo operamini, sicut Domino, et non hominibus, non respicientes quid homines sunt, scientes quod a Domino accipietis retributionem hereditatis. [10 1Kb] Domino Christo seruite. [11 1Kb] Qui enim iniuriam facit, accipiet id quod inique gessit; et non est personarum acceptio apud Deum.



[COMMENTARIUS.]


CAP. III.---1. AUGUST.  Igitur si consurrexistis. Non utique resurreximus sicut Christus, sed tamen secundum spem que in illo [al., nobis in illo] est, iam nos cum illo resurrexisse testatus est.

 2. AUGUST.  Mortificate. Spiritalia nequitie dicit membra super terram. Nam sequitur, et exponit auaritiam, immunditiam, etc., que illic exsequitur, exspoliantes, etc.

3. LANFR. Membra uestra, id est, partes ueteris hominis, qui uniuersitas peccati intelligitur, uel membrorum nostrorum concupiscentias.

4. Seruitus. Hoc dicit propter imagines imperatorum que nummis reperiuntur insculpte; unde qui nummis inseruiunt quasi idolis, et simulacris seruire uidentur.

5. AUGUST.  Exspoliantes ueterem. ueterem hominem nichil aliud Apostolus dicit, quam ueterem uitam, que in peccato  est, in quo secundum Adam uiuitur.

6. LANFR. Induentes nouum, id est, induentes uos nouitatem, facite uos nouum hominem.

7. AUGUST.  Qui renouatur. Ista renouatio, est reformatio mentis secundum Deum, uel secundum imaginem Dei; sed ideo dicitur secundum Deum, ne secundum aliam creaturam fieri putetur. Ideo autem secundum imaginem Dei, ut in ea re intelligatur fieri hec renouatio, ubi est imago Dei, id est, in mente. Non itaque sic intelligamus secundum imaginem eius qui creauit eum; quasi alia est imago secundum quam renouatur, non ipsa que renouatur.

8. LANFR. In agnitionem. In agnitione Dei renouatur homo ad imaginem Dei: hec est enim imago Dei, ad quam creauit hominem, ut uidelicet rationalis esset, et celestia semper diligeret

9. AMBROS. Quod est uinculum. In futuro, inquit, seculo ubi constiterimus, caritati colligati inuicem permanebimus, nullam separationem ulterius sustinentes.

10. LANFR. Domino Christo. Quasi diceret: Quamuis iubeam quosdam ex uobis debere aliis subditos esse, quosdam diligere, alios aliis obedire et cetera que sequuntur, in his tamen omnibus Domino Christo seruite.

11. Qui enim iniuriam. Ratio superiora probans, ab eo loco quo dicatur: Mulieres, etc.



CAPUT Iu.


Domini, quod iustum est et equum seruis prestate, scientes quod et uos Dominum habetis in celo. Orationi instate, uigilantes in ea in gratiarum actione, orantes simul et pro nobis, ut Deus aperiat nobis ostium sermonis ad loquendum mysterium Christi, os ad predicandum, uel os 170 auditorum, id est, cor eorum,  ita aperiat ostium, ut manifestem illud, ita ut oportet me loqui. In sapientia ambulate ad eos  qui foris sunt, infideles, [1 1Kb] , [2 1Kb] tempus, quia male uixistis, redimentes, bene uiuendo. [3 1Kb] Sermo uester semper in gratia sale sit conditus, temperatus, ut sciatis quomodo oporteat uos unicuique respondere. Que circa me sunt, omnia uobis nota faciet Tychicus, carissimus frater, et fidelis minister et conseruus in Domino, quem misi ad uos ad hoc ipsum, ut cognoscat que circa uos sunt et consoletur corda uestra, cum Onesimo carissimo, et fideli fratre qui ex uobis est . Omnia, que hic aguntur, nota facient uobis. Salutat uos Aristarchus concap iuus meus, [4 1Kb] et Marcus consobrinus Barnabe, de quo accepistis mandata a me ne eum reciperetis; si uenerit Marcus ad uos, nunc, excipite illum; et iehsu  qui dicitur iustus, salutat uos; qui, supradicti, sunt ex circumcisione, hi soli sunt adiutores mei in regno Dei, qui mihi fuerunt solatio. Salutat uos Epaphras, qui ex uobis est, seruus Christi Iesu, semper sollicitus pro uobis in orationibus, [5 1Kb] ut stetis perfecti et pleni in omni uuluntate Dei. Testimonium enim illi, Epaphre, perhibeo, quod habet multum laborem pro uobis, et pro iis qui sunt Laodicie, et qui Hierapoli. Salutat uos Lucas medicus carissimus, et Demas. Salutate fratres qui sunt Laodicie, et Nympham, et que in domo eius est Ecclesiam. Et cum lecta fuerit apud uos Epistola hec, facite ut et in Laodicensium Ecclesia legatur [6 1Kb] , [7 1Kb] et eam que Laodicensium  est, uos legatis. Et dicite Archippo: uide ministerium, quod accepisti in Domino, ut illud impleas. Salutatio, mea manu Pauli. [8 1Kb] , [9 1Kb] Memores estote uinculorum meorum. Gratia Dei uobiscum. Amen.



[COMMENTARIUS.]


CAP. Iu.---1. AMBROS. Tempus redimentes. Presens tempus ad utilitatem nostram comparantes.

2. GREG. Tempus redimentes. Tempus quidem redimimus, quando anteactam uitam, quam lasciuiendo  perdidimus, flendo reparamus.

3. LANFR. Sermo uester in gratia. Hic gratiam uocat bonam obseruantiam, que per gratiam Dei datur, sicut ad Ephesios: Ut det gratiam audientibus.

 4. Et Marcus. Propter hunc Marcum dissensio fuit inter Paulum et Barnabam, sicut in Actibus apostolorum legitur . Quo audito, Colossenses ut auderent [f., non auderent] nec Marcum nec Barnabam recipere, nisi imperatum eis ab Apostolo fuisset; ad utrumque enim referri potest, de quo . . . .

5. AUGUST. . Ut stetis perfecti. Nec aliud oramus, ut qui stat stet, nisi ut perseueret. Item Iudas apostolus, cum dicit: Ei autem qui potens est conseruare eos [al., uos] sine offensione, et constituere ante conspectum glorie sue immaculatos in letitia. Nonne apertissime ostendit Dei donum esse in bono perseuerare usque in finem?

 6. LANFR. Et eam que Laodicensium. De dubitationibus suis Laodicenses epistolam ad Apostolum scripserunt, quam Apostolus Colossis legi precipit, ut eorum Laodicensium nunc uisa dubitatione, sciant quid respondeant, et eam quam eis scribit  Epistolam  ipsi Laodicensibus legi faciant; hec si esset Apostoli ad Laodicenses, diceret non Laodicensium, et plusquam tredecim [f., quatuordecim] essent Epistole Pauli.

7. AMBROS. Et eam que Laodicensium. Apostolus non ad Laodicenses dicit, sed ex Laodicia, quam illi scripserunt ad Apostolum, in qua aliqua digna reprehensione  inferebantur.

8. Memores estote. Hoc est, ad meam imitationem pro ueritate nolite pigere.

9. LANFR. Memores estote uinculorum meorum. Memores eos esse uinculorum suorum rogat, uel, ut pro eo uinculato orent uel ut necessaria subministrent.



EPISTOLA B. PAULI APOSTOLI AD THESSALONICENSES I. CUM INTERIECTIS B. LANFRANCI GLOSSULIS.


 171 ARGUMENTUM.---Thessa.onicenses sunt Macedones, qui, accepto uerbo ueritatis, perstiterunt in fide etiam in persecutione ciuium suorum. Preterea nec receperunt falsos apostolos, nec ea que a falsis apostolis  dicebantur. Hos collaudat Apostolus, scribens eis ab Athenis per Tychicum diaconum et Onesimum acolythum.



CAPUT PRIMUM.


[1 1Kb] , [2 1Kb] Paulus, et Siluanus, et Timotheus, Ecclesie Thessalonicensium constituti, in Deo Patre et Domino Iesu Christo. Gratia uobis et pax. Gratias agimus Deo semper pro omnibus uobis, memoriam uestri facientes in orationibus nostris sine intermissione, memores operis fidei uestre, quod exigit fides uestra, uel quod uos fideles facitis, et laboris, et caritatis, largiendo uestra aliis, et sustinentie, tolerantie, spei Domini nostri Iesu Christi habite [3 1Kb] ante Deum et Patrem nostrum, non ad oculum hominum, [4 1Kb] scientes, fratres dilecti a Deo, scilicet esse, electionem uestram,  quia Euangelium nostrum, non fuit ad uos in sermone tantum, sed et in uirtute miraculorum, [5 1Kb] et in Spiritu sancto dato uobis, et in plenitudine multa, plene, [6 1Kb] sicut scitis, et ita esse uos scitis, quales fuerimus in uobis, uel in nobis, propter uos. [7 1Kb] Et uos imitatores nostri facti estis, et Domini, excipientes uerbum in tribulatione multa, quam patiebamini pro Christo, [8 1Kb] cum gaudio Spiritus sancti, quod dabat Spiritus sanctus, ita ut facti sitis forma omnibus credentibus 172 in Macedonia, et in Achaia. [9 1Kb] A uobis enim diffamatus est sermo Domini, non solum in Macedonia et in Achaia, sed et in omni loco fides uestra, que est ad Deum, profecta est, ita ut non sit nobis necesse de fide uestra quidquam loqui. Ipsi enim de nobis, uel uobis, annuntiant, qualem introitum habuerimus ad uos, id est quia nos, et predicationem nostram libenter audistis; et quomodo conuersi estis ad Deum a simulacris, [10 1Kb] seruire, ad ueruiendum, Deo uiuo et uero, et exspectare, ad exspectandum Filium eius de celis  Iesum, qui eripuit nos ab ira uentura.



[COMMENTARIUS.]


CAP. I.---1. AMBROS. Apostolus scripsit ad Thessalonicenses hanc primam Epistolam, laudans eos quod sustinuerint fideliter in aduersis pro fide certantes. Instruit uero eos et de illis que apud eos inconuenienter geri cognouerat.

2. LANFR. Paulus. Non ponit nomen officii sui Apostolus, sicut in aliis Epistolis, ostendens hos esse bonos et perfectos.

3. AMBROS. Ante Deum. Ut dicat: quoniam placita Deo ista facitis.

4. LANFR. Scientes, fratres dilecti. Gratias agimus, uel quia scimus electionem, uel et uos, fratres, estis imitatores nostri.

5. Et Spiritu sancto, id est, in ostensione sancti Spiritus, per quem credentes spiritualia carismata  accepistis.

6. AMBROS. Sicut scitis. Propter uos hoc dicit. ut  eos ad reuerentiam inuitaret.

7. Et uos imitatores. Domini commemorationem faciens optime uidetur exhortationem fecisse.

8. Cum gaudio. Neque enim aliter gauderent pro illis que nondum uidebantur.

9. LANFR. A uobis enim diffamatus est. Diceret quis: Sciebant tunc Macedones et Achaici eos uerbum Domini accepisse. Ad hoc respondet: A uobis enim diffamatus est, sermo habetur de uobis inter eos de fide uestra.

10. AMBROS. Seruire Deo uiuo. Notandum est autem quod in simulacrorum abdicatione Deum et uiuum et uerum esse asseruit.

11. AUGUST. . Quem suscitauit. Ira Dei non perturbatio est, sed  iudicium quo irrogatur pena peccato.



CAPUT II.


[1 1Kb] Nam ipsi scitis, fratres, introitum nostrum ad uos, [2 1Kb] quia non inanis, uacuus, uel leuis, tuit: sed ante passi multa, et contumeliis affecti  in Philippis, fiduciam habuimus in Deo nostro loqui ad uos Euangelium Dei in multa sollicitudine. Ideo fiduciam habuimus. Exhortatio enim nostra non fuit de errore, neque de immunditia, neque in idolo; sed sicut probati sumus a Deo, ut crederetur nobis Euangelium, ut probemur a Deo digni esse quod nobis suum credat Euangelium, ita loquimur, [3 1Kb] non quasi hominibus placentes, sed Deo qui probat, laudat, corda nostra. Neque enim placentes,  aliquando fuimus in sermone adulationis, sicut scitis; neque in occasione auaritie, pro lucro predicantes. Deus testis est; [4 1Kb] nec fuimus querentes predicando ab hominibus gloriam, neque a uobis,  neque ab aliis. Cum possemus uobis oneri esse, gloriando, uel uestra suscipiendo, ut alii Christi apostoli; sed facti sumus paruuli, humiles et immunes, in me lio uestrum, [5 1Kb] tanquam si nutrix, que mater est. foueat filios suos, non alienos. Ita desiderantes uos, cupide uolebamus tradere uobis non solum Euangelium Dei, sed etiam animas nostras, ut pro uobis mereremur  quoniam 173 karissimi nobis facti estis, quod ita esse scitis; uel non fuimus uobis oneri uestra capiendo. [6 1Kb] Memores enim estis, fratres, laboris nostri et fatigationis , nocte, et die operantes, ne quem uestrum grauaremus,  predicauimus in uobis Euangelium Dei. uos testes estis, et Deus, quam sancte, non adulando, et iuste, non propter lucrum predicando, et sine querela, uobis, qui credidistis, fuimus, affuimus, sicut scitis. qualiter unumquemque uestrum  deprecantes uos et consonantes, testificati sumus ut ambularetis digne Deo, qui uocauit uos in suum regnum et gloriam, quia uocauit uos Deus, et uos tantum desiderabamus. Ideo et nos gratias agimus Deo sine intermissione, [7 1Kb] quoniam, cum accepissetis a nobis uerbum auditus Dei  accepistis illud, non ut uerbum hominum, non uiliter, sed  uerbum Dei, qui operatur in uobis , qui credidistis. Alia ratio cur gratias agat, uel ostensio quod in eis operetur. [8 1Kb] uos enim imitatores facti estis, fratres, Ecclesiarum Dei, que sunt in Iudea, in Christo Iesu, in fide Christi; in hoc imitatores facti estis, quia eadem passi estis et uos a contribulibus uestris, gentibus, sicut et ipsi a Iudeis qui et Dominum occiderunt Iesum  et prophetas, et nos persecuti sunt, et Deo non placent, et omnibus hominibus, utilitati omnium hominum, aduersantur, prohibentes nos pre inuidia gentibus loqui, predicare, ut salue fiant, ut impleant Iudei peccata sua semper, ut, qui in sordibus est, sordescat adhuc; peruenit enim  ira Dei super illos, in superiori eorum, uel desuper, [9 1Kb] usque, duratura usque in finem seculi: nos autem, fratres, desolati quia absentes sumus a uobis ad tempus hore, uerbis, et aspectu, non corde, abundantius festinauimus faciem uestram uidere cum multo desiderio, quoniam uoluimus uenire ad uos, ego quidem Paulus , et semel et iterum, bis, sed impediuit nos  Satanas. Ratio cur uenire desideret. Que est enim nostra spes, aut gaudium, aut corona glorie? Nonne uos ante Dominum nostrum Iesum Christum spes nostra et gaudium estis in aduentu eius? Ideo uolumus , uos enim estis gloria nostra et gaudium.



[COMMENTARIUS.]


CAP. II.---1. LANFR. Nam ipsi scitis. Ipsi annuntiant quod uerum est; uos enim scitis qualem Introitum. uel alia ratio, cur ei non sit necesse loqui. uel, eripuit nos ab ira uentura, nam ipsi scitis introitum nostrum, quanta in eo passi sumus.

2. AMBROS. Quia non inanis fuit. Scitis, inquit, quoniam non absolute neque fortuitu ad uos uenimus, sed passi multa.

3. LANFR. Non quasi hominibus placentes. Placere et in bono, et in malo inuenitur, sed de quo placendi mihi hic locus sit, subiungit: In sermone adulationis. Adulari enim in malo semper inuenitur.

4. AMBROS. Nec querentes. Cautissime posuit,  non querentes; hoc est non hoc auspicantes, nec hanc habentes actus nostri intentionem.

 5. AUGUST. . Tanquam si nutrix. Non nutrix filios alienos, sed nutrix fouens filios suos.

6. LANFR. Memores enim. Ostendit quomodo animam, id est uitam suam, eis tradidit.

7. AMBROS. Quoniam cum accepissetis. Eorum laudem commemorat, ut illorum alacritatem suscitet. Que erga se sunt commemorat, ut eos ad reuerentiam adducat.

8. uos enim imitatores, Bene autem eos est adhortatus, commemorans illos, ut et ipsi sustineant.

9. LANFRANCUS. Usque in finem. Usque in finem quidam Iudei increduli erunt; tunc enim omni-Isrel saluabitur.



174 CAPUT III.


Propter quod, quia estis spes nostra, non sustinentes amplius, placuit nobis, mihi soli, remanere Athenis, solis, et misimus nuper [1 1Kb] Timotheum fratrem nostrum, et ministrum Dei in Euangelio Christi, ad confirmandos  uos in fide, et exhortandos in moribus pro fide uestra, ut nemo moueatur in tribulationibus istis, quas patimini; nec debetis moueri; [2 1Kb] ipsi enim scitis quod in hoc positi simus, ut patiamur. [3 1Kb] Nam et cum apud uos essemus, predicebamus uobis passuros nos tribulationes, sicut et factum est, et scitis. Propterea, quia tribulabamini, et ego amplius non sustinens, misi ad cognoscendam fidem uestram, ne forte tentauerit uos is qui tentat, diabolus, et inanis fiat labor noster. Nunc autem ueniente Timotheo ad nos a uobis et annuntiante nobis fidem et caritatem uestram, et quia memoriam nostri habetis bonam semper, desiderantes nos uidere, sicut et nos quoque uos, ideo consolati sumus, fratres, in uobis, licet simus in omni necessitate et tribulatione nostra, per fidem uestram, quoniam nunc uiuimus, gaudemus, si uos statis in Domino. Quam enim dignam gratiarum actionem possumus Deo retribuere pro uobis in omni gaudio quo gaudemus propter uos ante Deum nostrum, nocte ac die abundantius orantes ut uideamus faciem uestram et compleamus ea que desunt fidei uestre? nullam utique. Ipse autem Deus et Pater noster, et Dominus iehsu Christus, dirigat uiam nostram ad uos. uos autem Dominus multiplicet et abundare faciat caritatem uestram in inuicem et in omnes, quemadmodum et nos in uobis, scilicet abundantius caritate, ad confirmanda corda uestra sine querela, ne Deus queratur de uobis, ut sitis uel et in sanctitate, ante Deum et Patrem nostrum, in aduentu, in die iudicii. Domini nostri Iesu Christi, cum omnibus sanctis eius, Amen.



[COMMENTARIUS.]


CAP. III.---1. LANFR. Timotheum. Non in hac uice cum hac Epistola misit eum, sed priusquam hanc  Epistolam mitteret. Alioquin non cum eo salutasset eos in proemio.

2. Ipsi enim scitis. Causam submouit cur moueri eos non oporteat, ipsamque auctoritatem [f., auctoritate] eorum confirmat.

3. Nam et cum apud uos. Eamdem causam sua auctoritate confirmat.



CAPUT Iu.


[1 1Kb] De cetero, de aliis preceptis, ergo, fratres, rogamus uos, et obsecramus, in Domino Iesu, ut quemadmodum accepistis a nobis quomodo oporteat uos ambulare et placere Deo, sic et ambuletis, ut abundetis magis. Scitis enim que, quam sancta, precepta dederim uobis 175 per Dominum Iesum. Ecce precepta. Hec est enim uoluntas Dei sanctificatio uestra, [2 1Kb] ut abstineatis uos a fornicatione, ut sciat unusquisque uestrum uas suum possidere in sanctificatione et honore, [3 1Kb] non in passione desiderii, quam desiderium perficit, sicut et gentes, que ignorant Deum; et ne quis supergrediatur, adgrauet in negotio, uel superbiendo, neque circumueniat, promittendo, nichil dando, in negotio, in aliqua re, fratrem suum, quoniam uindex est Dominus de his omnibus, sicut prediximus uobis,  et testificati sumus. [4 1Kb] Non enim uocauit nos Deus in immunditiam, ut sitis immundi, sed in sanctificationem. [5 1Kb] Itaque, quia uoluntas Dei est, nolite spernere; qui hec, mandata Dei, spernit, non hominem spernit, sed Deum, qui non solum superiora precipit, sed etiam [6 1Kb] dedit Spiritum suum sanctum in nobis. De caritate autem fraternitatis non necesse habemus scribere uobis; [7 1Kb] ipsi enim uos a Deo didicistis ut diligatis inuicem. [8 1Kb] Etenim illud facitis in omnes fratres in uniuersa Macedonia. [9 1Kb] Rogamus autem uos, fratres, ut abundetis magis, et operam detis ut quieti sitis, et ut uestrum negotium agatis, et operemini manibus uestris, sicut precepimus uobis, et honeste ambuletis ad eos qui foris sunt, et nullius aliquid desideretis. [10 1Kb] , [11 1Kb] , [12 1Kb] . Nolumus autem uos ignorare, fratres, de dormientibus, defunctis, ut non contristemini, sicut et ceteri,  qui spem resurrectionis non habent. Si enim credimus quod iehsu mortuus est et resurrexit,   ita et Deus eos qui dormierunt per Iesum adducet cum eo . [13 1Kb] Hoc enim uobis dicimus in uerbo Domini, quia nos, qui uiuimus, qui residui sumus in aduentum Domini, non preueniemus eos qui dormierunt, sed simul rapiemur. [14 1Kb] Quoniam ipse Dominus in iussu Patris, uel iubens ut Deus, et in uoce archangeli, et in tuba Dei descendet de celo, et mortui qui in Christo sunt, boni, resurgent primi. [15 1Kb] Deinde nos, 176 qui uiuimus, qui relinquimur, simul rapiemur cum illis in nubibus ferentibus nos obuiam Christo in era, et sic semper cum Domino erimus. Itaque, quia a sic futurum est, consolamini inuicem in uerbis istis.



[COMMENTARIUS.]


CAP. Iu.---1. AMBROS. De cetero, fratres. Postquam laudes consummauit, quas super fidei eorum dixerat infirmitate [f., firmitate], hortatur ut de cetero uite eorum diligentiam adhibeant.

2. LANFR. Ut abstineatis uos, etc. Precepi uobis ut abstineatis a fornicatione, etc., usque ad hoc, ut sitis sancti, quod uult Dominus et hoc est: Hec est enim uoluntas Dei.

 3. Non in passione. Passio desiderii, quando peccatum desideratur, et non perficitur.

4. Non enim uocauit. Contrarium destruit, ut statuat alterum alterum contrarium, id est, essemus mundi.

5. Itaque qui hec spernit. Hoc ex superiori sententia colligitur, qua dixit: Hec est enim uoluntas Dei.

 6. Dedit spiritum suum. Id est, quia non solum superiora precepta predicandi nobis inuexit, sed ut maioris auctoritatis in predicando essemus Spiritum sanctum suum nobis dedit.

7. Ipsi uos didicistis, per inspirationem diuinam, uel per euangelicum preceptum, ubi a Christo de dilectione precipitur.

8. Etenim facitis. Alia causa cur de caritate non habeat eis necesse scribere.

9. Rogamus uos, etc. Contra eos qui inquirebant omnia otiosi, nichil laborantes.

10. Nolumus autem uos. Ad illos qui dolebant de amicis, quasi non resurrecturis.

11. AUGUST. . Nolumus autem. Nam ideo et dormientes eos  appellat. Scripture ueracissima consuetudo, ut cum dormientes audimus, euigilaturos minime desperemus.

12. AMBROS. Nolumus autem. Bene non tristitiam ademit, sed immensam eam perhibuit comparatione aduersariorum, ad uerecundiam eos deuocans, et quod illi non habent spem.

 13. Hoc uobis dicimus, hoc est, secundum reuelationem.

14. Quoniam ipse Dominus. Iussum uel tubam uocat uocem archangeli qui dicet: Surgite.

15. AUGUST. . Deinde nos. Si ergo sanctos qui reperiuntur Christo ueniente uiuentes. eique in obuiam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in uerbis Apostoli patientur [al., patiemur] angustias, siue ubi dicit: Tu quod seminas non uiuificabitur, nisi moriatur. Siue ubi dicit: Omnes resurgemus, ut [al., aut] omnes dormiemus.



CAPUT u.


Diceret quis: Quando hoc erit? [1 1Kb] De temporibus autem, [2 1Kb] et momentis, fratres, non indigetis ut scribamus uobis. [3 1Kb] Ipsi enim diligenter scitis quia dies Domini, sicut fur in nocte, improuiso, cum alii sunt in quiete, ita ueniet. [4 1Kb] [5 1Kb] Cum enim seculares dixerint: Pax et securitas est, tunc repentinus eis superueniet interitus, sicut dolor in utero habenti, et non effugient, omnes morientur. Illis nescientibus superueniet interitus, quia sunt in tenebris. uos autem, fratres, non estis in tenebris peccatorum, ut uos dies illa, tanquam fur improuisos, comprehendat; non estis in tenebris, omnes enim uos filii lucis estis,  et filii diei ergo  non sumus noctis, neque tenebrarum. Igitur non dormiamus, sicut et ceteri; quia non sumus noctis, non quiescamus in peccatis, sed uigilemus in bonis, et sobrii simus, non ebrii. Qui enim dormiunt, [6 1Kb] nocte dormiunt, noctis sunt, et qui ebrii sunt, nocte ebrii sunt, noctis sunt. Nos autem qui diei sumus, sobrii simus,  induti loricam fidei et caritatis, et galeam spem salutis, et possimus sperare salutem, quoniam non posuit nos Deus in iram, sed in acquisitionem salutis per Dominum 177 nostrum Iesum Christum qui mortuus est pro nobis, [7 1Kb] ut siue uigilemus, siue dormiamus actu, uel moriamur, simul cum illo uiuamus. Propter quod, quia uos dies, Deus non comprehendet improuisos, consolamini inuicem, et edificate alterutrum, sicut et facitis. Rogamus autem uos, fratres, [8 1Kb] ut noueritis eos, benefaciatis predicatoribus uestris, qui laborant inter uos, et presunt uobis in Domino, et monent uos, [9 1Kb] ut habeatis illos abundantius in caritate propter opus bonum predicationis illorum, et  pacem habete cum eis. [10 1Kb] Rogamus autem uos, fratres, doctores, [11 1Kb] corripite inquietos, consolamini pusillanimes, in fide uel in passione, suscipite infirmos, patientes estote ad omnes. [12 1Kb] uidete ne quis malum pro malo alicui reddat; sed semper quod bonum est sectamini in inuicem, et in omnes. [13 1Kb] Semper gaudete. [14 1Kb] Sine intermissione orate. In omnibus, prosperis uel aduersis, uel dictis et factis, [15 1Kb] gratias agite, hec est enim uoluntas Dei in Christo Iesu, in iis, que sunt in fide Christi Iesu, in omnibus uobis. [16 1Kb] , [17 1Kb] Spiritum nolite exstinguere. Prophetias nolite spernere. Omnia autem probate; quod bonum est tenete. Ab omni specie mala, quod malum uidebitur, abstinete uos. Ipse autem Deus pacis sanctificet uos per omnia , [18 1Kb] ut integer, immunis a malo, [19 1Kb] spiritus uester, rationabilitas, et anima. sensualitas, et corpus sine querela, in aduentu Domini nostri Iesu Christi seruetur. Quod faciet, quia 178 [20 1Kb] . Fidelis est qui uocauit uos, qui etiam faciet. Fratres, orate pro nobis. Salutate fratres omnes in osculo sancto. Adiuro uos per Dominum ut legatur Epistola hec omnibus sanctis fratribus. Gratia Domini nostri Iesu Christi uobiscum. Amen.



[COMMENTARIUS.]


CAP. u.---1. LANFR. De temporibus. De temporibus,  an estate uel hieme, an die uel nocte, uenturus sit ad iudicium Christus.

2. De momentis, id est, qua hora diei uel noctis.

3. Ipsi enim diligenter. Quasi dicat: Non indigetis, quia nichil aliud scriberem nisi quod uos scitis, diem uidelicet Domini clam uenturum, nec tempora nec momenta aliquo sciente.

4. Cum enim dixerint: Pax. Defuncto Antichristo putabant stulti se amplius securos; sed tunc cito ueniet interitus, et tunc bene erit nobis qui euademus, sicut mulier partum.

5. AUGUST. . Cum dixerint pax. Quid est quod ait Apostolus: Cum dixerint pax et securitas? Cum enim dixisset Euangelium:  Arescentibus hominibus pre timore et exspectatione;  continuo subiunxit: Nam uirtutes celorum mouebuntur; et tunc uidebunt filium hominis uenientem cum potestate magna et maiestate. uideamus itaque, ne forte melius intelligatur, non ea modo impleri que predicta sunt in illis uerbis, sed tunc potius esse uentura, quando sic erit tribulatio uniuerso orbi ut ad Ecclesiam pertineat que in uniuerso orbe tribulabitur, non ad eos qui tribulant eam. Ipsi enim dicturi sunt: Pax et securitas, ut repentinus illis superueniat interitus, et eos aduentus Domini, sicut fur in nocte, comprehendat.

6. AUGUST. . Nocte dormiunt. Noctem dicens iniquitatem, in qua illi obdormierunt cupiendo ista terrena, et omnes iste felicitates que uidentur seculi, somnia sunt dormientium;  et quomodo qui uidet thesauros in somniis, dormiens diues est? sed uigilabit et pauper erit: sic omnia uana ista huius seculi, de quibus gaudent in somno. Euigilabunt quando nolunt, si non modo euigilant quando utile est, et inueniunt somnia fuisse illa

7. AMBROS. Et siue uigilemus, id est, siue secundum presentem uitam in aduentu Domini habeamus, siue egressi fuerimus a uita hac omnes uitam incorruptam acquiramus.

8. LANFR. Ut noueritis eos. Genus locutionis, cum dicimus cui nichil dare uolumus: Non nosco te nescio te.

9. AMBROS. Ut habeatis illos, id est, plurimo honore  dignos existimate, non resultantes quando uos  corrigere cupiunt, et horum contumaciam uidetur significasse.

10. Rogamus uos. Ad doctores uertit sermonem: necessarium enim erat et hos exhortari, ut non discederent ab opere propter quorumdam contumaciam

11. AUGUST. . Corripite inquietos. Ubi intelligendum est tunc potius malum pro malo reddi, si corripiendus non corripitur, sed praua dissimulatione negligitur.

12. LANFR. uidete ne quis malum. Malum pro malo reddit qui quem corrigere potest impunitum dimittit.

13. AMBROS. Semper gaudete, id est, pro omnibus tristitiis que uobis accidunt.

 14. AUGUST.  Sine intermissione. Dominus ait: Oportet semper orare, et non deficere. Et Apostolus: Sine intermissione orate. Quod sanissime accipitur sic ut nullo die intermittantur certa tempora orandi.

15. AUGUST. . Gratias agite. uera fidelium humilitas est in nullo superbire, in nullo murmurare, nec ingratum esse, ne querulum, sed in omnibus iudiciis gratias Deo agere, Dominumque laudare, cuius omnia opera aut iusta sunt, aut benigna.

16. AMBROS. Spiritum nolite. Apud Thessalonicenses quidam erant qui non suscipiebant ea que  in operationem spiritualem profitebantur, quia confingebant, seductorum causa, studio cautele, se id declinare. Fiebant autem ista ab indisciplinatis, eo quod a prophetis arguebantur. Ideo dixit: Nolite spiritualem operationem prohibere, sed si, inquit, seductores timetis, accipite illa que dicuntur probantes illa.

17. AUGUST. Spiritum nolite exstinguere. Si quis per Spiritum loquitur nolite impedire; nolebant enim quosdam audire, quia Apostolus dixerat ne reciperent pseudoapostolos. uel scientiam per Spiritum eis collatam, uel Spiritum in aliis nolite exstinguere.

18. AMBROS. Integer spiritus. Orat ut tributa Spiritus gratia integra in illis custodiatur, nullam  sustinens minorationem.

19. AUGUST. . Spiritus uester et anima. Quamuis proprie dicatur spiritus, non uniuersa anima, sed aliquid ipsius; sicut dicit Apostolus: Et integer spiritus, et anima, et corpus. uel illud multo expressius in libro Iob: Absoluisti animam meam a spiritu meo. Tamen uniuersa anima uocatur hoc nomine. Cum enim constet aliquid esse in anima quod proprie spiritus nominetur, illud etiam ego dico proprie uocari spiritum quo ratiocinamur et intelligimus, quando ita distincte ista dicuntur.

20. AMBROS. Fidelis est. Hoc adiecit ut de oratione dubii habeantur.



EPISTOLA B. PAULI APOSTOLI AD THESSALONICENSES II. CUM INTERIECTIS B. LANFRANCI GLOSSULIS.


 ARGUMENTUM.---Ad Thessalonicenses secundam scribit Epistolam Apostolus, et notum facit eis de temporibus nouissimis et de aduersarii deiectione.  Scribit hanc Epistolam ab Athenis per Titum diaconum et Onesimum acolythum.



CAPUT PRIMUM.


[1 1Kb] , [2 1Kb] Paulus, et Siluanus, et Timotheus, Ecclesie Thessalonicensium, existenti in Deo Patre nostro et  Domino Iesu Christo. Gratia uobis et pax a Deo Patre nostro et Domino Iesu Christo. [3 1Kb] Gratias agere debemus semper Deo pro uobis, fratres, ita ut dignum est, quoniam supercrescit fides uestra, et abundat caritas uniuscuiusque uestrum in inuicem, ita ut et nos ipsi in uobis gloriemur in Ecclesiis Dei, pro patientia uestra et fide perseuerante, et in omnibus persecutionibus uestris, et [4 1Kb] , [5 1Kb] tribulationibus, 179 quas sustinetis [6 1Kb] in exemplum iusti iudicii Dei, pro quo et patimini; si tamen iustum est apud Deum retribuere tribulationem iis qui uos tribulant, et uobis, qui tribulamini, requiem nobiscum in reuelatione Domini Iesu de celo uenturi cum angelis uirtutis eius, cum quibus exercebit uirtutem suam, in flamma ignis dantis, Christi dico, uel ignis, uindictam iis qui non nouerunt Deum, et qui non obediunt Euangelio Domini nostri Iesu Christi; qui penas ex se dabunt in interitu eternas a facie Domini, et a gloria uirtutis eius, cum uenerit glorificari in sanctis suis, dando immortalitatem, [7 1Kb] et admirabilis fieri in omnibus qui crediderunt, uobis dabit requiem, [8 1Kb] quia creditum est testimonium nostrum super uos [9 1Kb] , in die illo, in die, quo non tantum gratias agimus, sed etiam oramus semper pro uobis; ut dignetur, dignos faciat, uos uocatione sua Deus noster,  et impleat omnem uoluntatem bonitatis, modo uel tunc cum reddet mercedem plene, et opus fidei, quod fides Christiana exigit, in uirtute diuinitatis sue, ut clarificetur  nomen Domini nostri Iesu Christi in uobis, et uos in illo, glorificemini,  secundum gratiam Dei nostri et Domini Iesu Christi, non meritis.



[COMMENTARIUS.]


CAP. I.---1. AMBROS. Scribit hanc Epistolam primum collaudans eos; deinde instruit eos ne existiment incumbere sibi consummationem temporum; et de Antichristo.

 2. LANFR. Paulus, etc. In superiori Epistola dixit de die iudicii: Nos, qui residui sumus, non preueniemus eos qui dormierunt. Modo autem, ne isti suo tempore existiment hoc futurum, determinat  quando sit futurum, quod nisi fecisset, uel falsus esse crederetur, uel dies iudicii a posterioribus amplius non exspectaretur.

3. AUGUST. . Gratias agere. Hoc dixit ne forte de tanto bono, quod ex Deo habebant, tanquam ex seipsis id habebant [al., habentes], extollerentur. Quod ergo supercrescit fides uestra, inquit, et abundat caritas uniuscuiusque uestrum, gratias agere debemus Deo, non ita uos laudare, tanquam hoc ex uobis habeatis.

4. AUGUST. . Tribulationibus quas sustinetis. Hinc enim intelligitur quomodo non parcatur impiis, tanquam precisis ad combustionem, quando iustis non parcitur propter perficiendam purgationem.

 5. LANFR. Tribulationibus quas sustinetis. Tribulationes quas sancti in hac uita tolerunt in exemplum iusti iudicii Dei, quo iudicabit reprobos in fine mundi; qui enim sic horribiliter, et tamen iuste, iudicat eos qui peccant, et prius peccata plangunt, quam iuste iudicabit eos qui nunquam plangunt, et tamen peccare non desinunt.

6. In exemplum iusti iudicii Dei. uel, opera hominum sunt exemplum, id est, ostensio, quod Deus iustus sit, in dando bonis bona, malis mala.

7. AMBROS. Admirabilis. Ordo est: admirabilis fieri in die illo; uult dicere, admirabilis uidebitur in die illo in his qui crediderunt, et quod nostram doctrinam suscepisti [f., suscepistis].

8. LANFR. Quia creditum. Causam reddit cur requiem  tribuat illis, quia uidelicet testimonium quod de die iudicii super eos protulit, uelut de loco altiori loquens, creditum sit ab illis.

9. In die illo in quo. Ordo: in quo iudicii die ut dignetur  uocatione sua uos  Deus, oramus semper. uel in quo, id est, pro quo uitando periculo. semper orandum est.



CAPUT II.


Rogamus autem uos, fratres, per aduentum Domini nostri Iesu Christi, [1 1Kb] et nostre congregationis  in ipsum, Christum, uel in unum, ut non cito moueamini a uestro sensu, neque [2 1Kb] terreamini, neque per spiritum, si quis dicat sibi esse reuelatum per 180 spiritum, neque per sermonem, neque per Epistolam tanquam per nos, a nobis, missam, [3 1Kb] quasi instet dies Domini, iudicii. Rogamus [4 1Kb] ne quis uos seducat ullo modo, [5 2Kb] , [6 1Kb] quoniam non erit dies Domini, nisi uenerit discessio primum,  apostasia Romani imperii, uel fidei, et reuelatus fuerit homo peccati, Antichristus, filius perditionis, sue, et aliorum, qui aduersatur, aduersabitur, et extollitur, extolletur, supra omne [7 1Kb] quod dicitur esse Deus, aut quod colitur a Christianis, [8 1Kb] ita ut in templo Dei, Hierusalem, uel Ecclesia, sedeat, ostendens se tanquam sit Deus. Hoc dixi uobis, et Non retinetis quod, cum adhuc essem apud uos, hec supradicta dicebam uobis? [9 1Kb] Et nunc quid detineat Antichristum, uel diem Domini, scitis,  ut reueletur in suo conuenienti tempore. Ipse reuelabitur, [10 1Kb] , [11 1Kb] . Nam mysterium iam operatur iniquitatis, id est, secrete operatur per membra, [12 1Kb] tantum, hoc tantum restat, [13 1Kb] , [14 1Kb] ut qui tenet, 181 nunc teneat, Romanum imperium, uel fidem, uel ad nos nichil, nisi tenere fidem, donec de medio fiat, donec destruatur Romanum imperium, uel Antichristus nascatur; uel, qui tenet fidem, teneat donec moriatur. Et tunc reuelabitur ille iniquus, [15 1Kb] quem Dominus iehsu interficiet spiritu oris sui, uirtute Spiritus sancti ab eo procedentis, et destruet [16 1Kb] illustratione,  aduentus sui eum, Antichristum; cuius est aduentus secundum operationem Satane, dispositam, uel Satanas in eo operabitur, in omne uirtute resurrectionis, et signis miraculorum et [17 1Kb] prodigiis mendacibus ad salutem, uel quia uidebitur, nec reuera operabitur, et in omni seductione iniquitatis iis qui pereunt, eo quod caritatem ueritatis non receperunt, ut salui fierent, eo quod predicabat pro caritate, uel redemptione. Ideo mittet illis Deus operationem erroris, operatorem Antichristum, ut credant mendacio, ut iudicentur, damnentur, omnes qui non crediderunt ueritati, sed consenserunt iniquitati, diabolo. Nos autem, sed uos credidistis ueritati, unde nos debemus gratias agere Deo semper [18 1Kb] pro uobis, fratres dilecti a Deo, quod elegerit uos Deus primitias, primitiuam Ecclesiam, in salutem, datam uobis, in sanctificatione primum sancti Spiritus, et in fide ueritatis, Christi; in qua et uocauit uos per Euangelium nostrum, [19 1Kb] in acquisitionem glorie, ut uos acquiratis gloriam Dei, uel ut uos acquiramini a Deo gloria Domini nostri Iesu Christi. Itaque, quia gloriam acquiretis, fratres, state, et tenete Euangelii traditiones quas didicistis, siue per sermonem mei presentis, siue per, absentis, Epistolam nostram. Ipse autem Dominus noster iehsu Christus, et Deus et Pater noster,  qui dilexit nos et dedit consolationem eternam, mittendo Christum uel Spiritum sanctum, et spem bonam in gratia, non meritis, exhortetur corda uestra, et confirmet in omni opere et sermone bono.



[COMMENTARIUS.]


CAP. II.---1. AMBROS. Et nostre congregationis. Dicit enim Christi aduentu congregationem tunc ad eum futuram.

2. Terreamini, id est, siue quis spirituali in operatione id permittat se dicere, siue ex uerbo et Epistola nostra sit edoctus

3. AUGUST. . Quasi inflet. uigilare debet Christianus ne imparatum eum inueniat Domini aduentus. Imparatum autem illum inueniet dies ille, quem imparatum inueniet suus uite huius dies ultimus.

4. AUGUST. . Ne quis uos seducat. Ne quis uos seducat ullo modo:  Quoniam, nisi uenerit refuga primum, etc. Nulli dubium est eum de Antichristo ista dixisse, dieque iudicii: hunc enim appellat diem Domini non esse uenturum, nisi ille prior uenerit, quem refugam uocat, utique a Domino Deo.

5. Quoniam, nisi uenerit. Impossibile est discessionem fieri ubi accessio prius facta non sit; necesse est ergo, inquit, impleri acessionem, de qua dictum est: In semine tuo benedicentur omnes gentes; et: uenient omnes gentes ad eum. Quo impleto incipiet discessio, de qua dicitur: Ex abundantia iniquitatis refrigescet caritas, quia discessione completa, quasi iam parato iumento, opportunum erit adesse sessorem, id est, reuelati filium perditionis. Dicit autem, cum apud eos esset, hec eadem illis  dixisse, eosque aduertere debere quod non sit reuelandus Antichristus, nisi suo tempore, id est, opportune. Quem enim locum inuenturus erat tempore apostolorum, martyrum, confessorum, uel non refrigerate caritatis? Quod autem in tantum quandoque  abundatura sit iniquitas, ex eo, inquit, colligi potest quod in ipsis principiis accessionis apparent quedam primitie discessionis, ut quidam se Christi discipulos simulent, neque de futuro debere, cum hoc tantum sufficiat, ut teneat quisque in religione quod tenet, in quo in eo permaneat, donec de medio fiat, id est, de aperto innotescat homo ille, impleturus personam iniquitatis, qui tunc futuri sunt illi uideant; mihi autem in anima morituro, quo ualet rescire post quot annos prius esse fieri ascensionem, consequenter discessionem, et sic demum adesse diem Domini.

6. AMBROS. Nisi uenerit. Discessionem uocat tempus illud, eo quod paulo minus omnes tunc discedent a pietate; et peccati hominem dixit, eo quod peccatum ministrabit; et filium perditionis, utpote  perditioni subdendum.

7. LANFR. Quod dicitur Deus, id est, super omnes sanctos, qui dicuntur dii, et supra Deum [f., eum], qui colitur Deus.

8. AUGUST. . Ita ut in templo. Hoc loco intelligi Antichristum uolunt, rectiusque putant etiam Latine dici, sicut in Greco est, non in templo Dei, sed in templum Dei sedeat, tanquam ipse sit templum Dei, quod est Ecclesia, sicut dicimus sedet in amicum, id est, uelut amicus.

9. AMBROS. Et nunc quid detineat, id est, Deus interim detinet eum.

10. Nam mysterium, hoc est, non aperte apostasiam operatur, sed ministerio per suos a pietate tentat diuellere.

 11. LANFR. Nam mysterium. Mysterium iniquitatis sue in Nerone, et ceteris membris suis Antichristus tunc operatur, quia per unanimitatem et magnitudinem iniquitatis, que per eos exercebat,  quanta sit iniquitas que per semetipsum exercebat [f., exercebit], ostendebat. Et est probatio quod reuelandus sit.

12. AMBROS. Tantum ut qui tenet, hoc est, ubi diffinitio Dei, que eius prohibet aduentum, cessabit, tunc ille apparebit.

13. LANFR. Ut qui tenet. Romanum designat imperium, quo destructo ueniet Antichristus. Hoc est enim quod dicit: tantummodo hoc restat ut Romanus imperator, qui tenet hunc mundum, teneat donec de medio fiat, id est, penitus auferatur; de medio enim fieri, est de communi hominum aspectu auferri.

14. AUGUST. . Ut qui tenet. Illud tamen quod Apostolus dicit, tantum quomodo tenet, teneat donec de medio fiat, id est, de medio tollatur; et tunc  reuelabitur iniquus, per quem significari Antichristum nullus ambigit.

15. AMBROS. Quem Dominus iehsu. Subito de celo apparens Christus, et solummodo clamans, cessare faciet ab opere totum illum expendens hoc dicit: Spiritu oris.

16. LANFRANCUS. Illustratione, id est, claritate, que tanta erit ut uisa ea moriatur.

17. Prodigiis mendacibus. Mendacia uocat, prodigia Antichristi, uel quia non erit quod apparebit, uel quia perituris mendacia suadebunt.

18. Pro uobis fratres. Pro uobis, subaudis instruendis, ut et uos pro collatis beneficiis, similiter gratias referatis; uel quia et uos uocati estis, ut paulo post dicitur.

 19. In acquisitionem, id est, ut uos essetis ei acquisitio, in qua Dominus iehsu Christus glorificetur, ut et uos acquiratis gloriam quam Dominus iehsu Christus habet.



182 CAPUT III.


De cetero, fratres, orate pro nobis ut sermo Dei, quem predicamus, currat, non reiiciatur, et clarificetur, sicut et, scilicet alias, apud uos, et orate ut liberemur ab importunis et malis hominibus, qui nobis insidiantur,  non enim omnium est fides. [1 1Kb] , [2 1Kb] . Fidelis autem Dominus est, qui confirmabit uos, et custodiet a malo, diabolo. Confidimus autem de uobis in Domino quoniam que precipimus et facitis et facietis. [3 1Kb] Dominus autem dirigat corda uestra in caritate Dei, ut Deum diligatis, et patientia Christi, et pro eo patiamini. Denuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate, extra uiam recte fidei, et non secundum traditionem, quam acceperunt a nobis. [4 1Kb] Ipsi enim scitis quemadmodum oporteat imitari nos, quoniam non inquieti fuimus inter uos, hac et illac uagantes, neque gratis panem manducauimus ab aliquo, sed in labore operis manuum, et in fatigatione predicationis, nocte operando manibus, et die predicando operantes fuimus, ne quem uestrum grauaremus. Ne quis obiiceretur: non poteras. Non quasi non habuerimus potestatem, sed ut nosmetipsos formam daremus uobis ad imitandum nos. [5 1Kb] Nam et cum essemus apud uos, hoc denuntiabamus uobis: quoniam si quis non uult operari, nec manducet. Ratio cur laboris sui mentionem fecerit. Audiuimus enim inter uos quosdam ambulare inquiete, otiose, nichil operantes, sed curiose agentes, rumorizantes. Iis autem, qui eiusmodi sunt, denuntiamus, et obsecramus in Domino Iesu Christo, ut cum silentio ne sint curiosi etiam operantes, suum, non alterius panem manducent. uos autem fratres, nolite deficere benefacientes, qui benefacitis, nolite deficere; uel si nesciunt operari, sustinete eos. [6 1Kb] Quod si quis non obedit uerbo nostro, quod per Epistolam loquimur, per epistolam hunc notate, arguite separando a uobis; et ne commisceamini cum illo, ut confundatur; et nolite quasi inimicum existimare, sed corripite ut fratrem. Ipse autem Deus pacis det uobis pacem sempiternam in omni loco. Dominus sit cum omnibus uobis. [7 1Kb] Salutatio, mea manu Pauli scripta, quod est signum in omni Epistola; ita scribo. Gratia Domini nostri Iesu Christi cum omnibus uobis. Amen.



[COMMENTARIUS.]


CAP. III.---1. LANFR. Fidelis autem, id est, uerax, qui adfuturum se promisit fidelibus suis usque in finem seculi.

2. AMBROS. Fidelis autem. Hoc ad uerba orationis que fecerat reddidit.

3. Dominus autem dirigat, id est, contingat uobis permanere in illa caritate, que est erga eum, tolerantes etiamsi aliquid conueniat pro eo pati. Et quod dixit, Dei et Christi, in commune id positum esse uidetur.

4. LANFR. Ipsi enim scitis. Quasi diceret: Non est opus ut exponam hanc traditionem, de qua loquor,  quia uos eam scitis.

5. Nam et cum essemus. Alia ratio, cur in labore et fatigatione incessanter apud eos operatus sit; sic enim eis facere, dum apud eos esset, suadebat.

6. AMBROS. Quod si quis, id est, per Epistolam loquimur.

7. Salutatio mea. Hoc adiecit, quia qui consummationem seculi dicebant esse propinquam, suadebant hoc quasi ex Epistola Apostoli; hoc autem additur ut nichil contrarium recipiant his que hic scripta sunt.



EPISTOLA B. PAULI APOSTOLI AD TIMOTHEUM I CUM INTERIECTIS B. LANFRANCI GLOSSULIS.


 183 ARGUMENTUM. Timotheum instruit et docet de ordinatione episcopatus, et diaconii, ac ecclesiastice  discipline, scribens ei a Laodicea per Tychicum diaconum.



CAPUT PRIMUM.


Paulus Apostolus Iesu Christi secundum imperium Dei Saluatoris nostri, et Christi Iesu spei nostre, qui est spes nostra, Timotheo dilecto filio in fide, quem in fide genui. Gratia, misericordia  et pax a Deo Patre et Christo Iesu Domino nostro. Sicut rogaui te ut remaneres Ephesi, cum irem in Macedoniam, hoc rogaui, ut denuntiares quibusdam ne aliter docerent, quam nos, [1 1Kb] neque intenderent fabulis et [2 1Kb] genealogiis interminatis, sine termino, indefinitis, uel prohibitis a me, inquirerentur; que  questiones prestant magis  quam edificationem Dei, que est in fide. [3 1Kb] , [4 1Kb] , [5 1Kb] . Finis autem precepti est [6 1Kb] caritas, effice ne intendant supradictis, sed caritati, quia finis, id est, completio legis est caritas procedens de corde puro, et conscientia bona et fide non ficta. A quibus, genealogiis, uel conscientia et in fide, quidam aberrantes, conuersi sunt in uaniloquium, uolentes esse legis doctores, non intelligentes questiones de quibus agitur, neque que loquuntur, auctoritatem Scripturarum, neque ipsas questiones de quibus 184 affirmant. Ne uideretur legem incusare, hoc dicit. [7 1Kb] Scimus autem quia bona est lex Iudeorum, si quis ea legitime utatur, spiritualiter intelligens: [8 1Kb] sciens hoc  quia [9 1Kb] lex, carnalis obseruantia, iusto non est posita, sed iniustis cercendis, et non subditis, impiis, Deum negantibus, et peccatoribus, confitentibus Deum, et precantibus, sceleratis et contaminatis, parricidis et matricidis, homicidis, fornicariis, masculorum concubitoribus, [10 1Kb] plagiariis, uel sicariis, mendacibus et periuris, et si quid aliud sane doctrine aduersatur, que est [11 1Kb] secundum Euangelium glorie gloriosum, beati Dei, quod creditum est mihi, unde Gratias ago ei qui ut auderem predicare me confortauit, Christo Iesu Domino nostro, quia fidelem me existimauit, ponens in ministerio Euangelii, qui prius blasphemus in Deum fui, et persecutor Ecclesie, et contumeliosus; sed misericordiam Dei consecutus sum, quia ignorans feci in incredulitate. Superabundauit autem gratia Domini nostri cum fide et dilectione  que est in Christo Iesu, qui ut superabundaret gratia ad hoc uenit, et hoc est quod dicit, fidelis sermo, etc. Fidelis sermo, et omni acceptione dignus; ecce sermo: quod Christus iehsu uenit in hunc mundum peccatores saluos facere, [12 1Kb] quorum primus, peior ego sum. Sed ideo condonatis mihi peccatis per fidem misericordiam consecutus sum, ut in me primo, peiori, ostenderet Christus iehsu omnem patientiam quam habet in peccatores, [13 1Kb] ad informationem eorum , qui credituri sunt illi in uitam eternam, ut habeant illam. Unde, Regi autem seculorum immortali, inuisibili, soli Deo, honor et gloria in secula seculorum. Amen Hoc preceptum commendo tibi, fili Timothee, [14 1Kb] , [15 1Kb] secundum precedentes in, de, te prophetias , ut milites in illis bonam militiam, habens fidem, non dubitans de gratia, et retributione per fidem, etc. [16 1Kb] bonam conscientiam, quam quidam repellentes circa fidem naufragauerunt; ex quibus est Hymeneus et Alexander, [17 1Kb] quos puniendos, uel excommunicationi, tradidi Satane, ut discant non blasphemare.



[COMMENTARIUS.]


CAP. I.---1. AMBROS. Neque intenderent. Eo quod Iudei tunc multam sollicitudinem expendebant, ut ostenderent Christum non ex Abraham, sed ex Dauid descendisse.

2. LANFR. Genealogiis. Generationibus, quotannis  uidelicet uixerit Mathusalem et ceteri. uel generationibus Christi, quomodo concordent, uel discordent; uidetur enim discordare ibi Lucas a Mattheo.

 3. AMBROS. Finis autem precepti. Diuidens illa que conueniebat precipere eis, et a quibus se cohibere debuerant, inquit: Finis precepti est caritas.

4. AUGUST. . Finis autem. Quid est autem precepti finis, nisi precepti adimpletio? Et quid est precepti adimpletio, nisi legis plenitudo? Quod ergo ibi dixit: Plenitudo legis caritas, hoc etiam hic dixit: Finis precepti est caritas.

5. LANFR. Finis autem precepti. Precepti, id est, preceptorum, quorum finis est caritas, id est, dilectio Dei et proximi. Sicut in Euangelio: In his duobus mandatis tota lex pendet et prophete.

6. AUGUST. .  Charitas de corde. Cum enim diceret caritas, addidit de corde puro, ut nichil aliud quam in quod diligendum est diligatur. Conscientiam uero bonam subiungit propter spem. Ille enim se ad id quod credit et diligit peruenturum esse desperat, cui male conscientie inest scrupulus. Tertio et fide, inquit, non ficta; si enim fides nostra mendacio caruerit, tunc et non diligimus, quod diligendum non est, et recte uiuendo id speramus, ut nullo modo fides nostra fallatur.

7. AMBROS. Scimus autem quia bona. Ne uideretur legem incusare, hoc dixit.

8. Sciens hoc. Ne uideatur conuersationem legis iterum introducere.

9. AUGUST. . Lex non est posita. Deo uiuit, qui sub Deo est; legi autem, qui sub lege est. Sub lege autem uiuit, in quantum quisque peccator est, id est, in quantum  a ueteri homine non est mutatus: sua enim uita uiuit, et ideo lex supra illum est; quia qui eam non implet, infra illam est; nam iusto lex posita non est, id est, imposita, ut supra illum sit. In illa est enim potius quam sub illa, quia non sua uita uiuit; cui coherendo lex imponitur; ut enim sic dicam, ipsam quodammodo legem uiuit, qui cum dilectione iustitie iuste uiuit.

10. LANFR. Plagiariis. Plagiarii sunt clam transferentes homines de patria in patriam, et uendentes.

11. AMBROS. Secundum Euangelium. Que ab illo nobis tribuitur, et beatum dicit eo quod beatitudinem in natura habeat immutabilitatem [f., in mutabilitate].

 12. AUGUST. . Quorum primus. Apostolus nouissimus, peccator primus. Et hic quomodo primus peccator? Quorum primus ego sum. Quia omnibus prior sum, ergo peiorem uoluit intelligi primum.

13. LANFR. Ad informationem, id est, hi qui in Christum sunt credituri, in magnis peccatis non desperent de misericordia Dei, in eo uidelicet exemplo informati.

14. Secundum precedentes. Spiritus sanctus semper predicebat Apostolo quidquid oportet eum iniungere Timotheo. Et est sensus: Commoneo te secundum quod inspiratio sancti Spiritus suggerit mihi.

15. AMBROSIUS. Secundum precedentes. Hoc secundum  reuelationem diuinam, tui faciens electionem, commisi doctrine opus.

 16. LANFR. Bonam conscientiam. Conscientiam uocat cogitationes, in quibus summopere obseruanda est humilitas, qua spreta, in magnos quidam deuenerunt errores, sicut in Epistola ad Romanos legitur

17. AMBROS. Quos tradidit. Ecclesie alienationem Satane traditionem uocat, ostendens per hoc quantum malum sit de Ecclesia excludi.



CAPUT II.


Obsecro igitur  primum omnium fieri [1 1Kb] obsecrationes, in secreta, orationes, ante secreta, postulationes, cum benedicit episcopus, gratiarum actiones, sumpta communione sacramenti  pro omnibus hominibus; pro regibus, et omnibus, qui in sublimitate, in principatu aliquo constituti sunt, [2 1Kb] ut quietam et tranquillam uitam agamus, in omni pietate et castitate. [3 1Kb] Hoc enim bonum est et acceptum coram Saluatore nostro Deo, qui omnes homines uult, uel ex operibus, saluos fieri et ad agnitionem ueritatis uenire. [4 1Kb] Unus enim Deus, unus et mediator Dei et hominum, homo Christus, iehsu qui dedit redemptionem semetipsum pro omnibus, [5 1Kb] testimonium temporibus suis, scilicet incarnationis in quo positus sum ego predicator, 186 et Apostolus  causa cur uerum dicere debeat, doctor gentium in fide et ueritate. uolo ergo, uel precipiendo, uel quia doctor, uiros orare [6 1Kb] in omni loco leuantes, uel in celum, uel per bona opera, puras manus, iuste reprehendentes, [7 1Kb] sine ira, et disceptatione, sine desperatione retributionis. Similiter et mulieres in habitu ornato competenti, cum uerecundia et sobrietate ornantes se, non in tortis crinibus, aut auro, aut margaritis, uel ueste pretiosa; sed, quod decet mulieres, promittentes pietatem, quam promiserunt Christiana religione tenere, per opera bona. [8 1Kb] Mulier in silentio discat, cum omni subiectione. [9 1Kb] Docere autem mulieri non permitto, [10 1Kb] neque dominari in uirum, sed esse in silentio. Adam enim primus formatus est, deinde Eua; [11 1Kb] , [12 1Kb] , [13 1Kb] .  et Adam non est seductus, mulier autem seducta in preuaricatione fuit. [14 1Kb] , [15 1Kb] Saluabitur autem per filiorum generationem, si filios in fide nutrierit religiose, uel per bona opera, si permanserit in fide, et dilectione et sanctificatione cum sobrietate.



[COMMENTARIUS.]


CAP. II.---1. AUGUST. . Obsecrationes. Obsecrationes accipiamus dictas, quas facimus in celebratione sacramentorum, antequam illud quod est in Domini mensa incipiat benedici; orationes, cum benedicitur et sanctificatur, et ad distribuendum comminuitur, quam totam benedictionem fere omnis Ecclesia Dominica oratione  concludit; interpellationes autem, siue, ut uestri codices habent, postulationes fiunt, cum populus benedicitur; quibus peractis et participato tanto sacramento, gratiarum actio cuncta concludit, quam etiam in his uerbis ultimam commendauit Apostolus. Hec autem precipua causa fuit ut, his breuiter prescriptis atque significatis, non putaretur esse negligendum quod sequitur.

2. LANFR. Ut quietam. In pace principum quies et regimen seruatur Ecclesiarum; nam in bellis et discordiis eorum tranquillitas dissipatur, tepescit pietas, distinctio soluitur, distinctione soluta morum castitas uiolatur.

3. AMBROS. Hoc enim bonum est. Et hoc probat adiiciens: qui omnes homines uult saluos fieri, et ad  agnitionem ueritatis uenire. Quod ostendit dum adiecit, Unus est enim Deus, hoc est, quia omnium est Dominus; sed et ille Mediator, qui nos homines nititur Deo copulare, unus est et hic homo, et per omnia necessarium ostendit quod conueniat de omnibus sollicitudinem impendere, eo quod Deus curam omnibus adhibet, et omnium Dominus est, et  quod ipse Christus similiter omnibus appropinquare uidetur proprietate nature; et omnibus prebuit beneficium, pro omnibus passionem suscipiens.

4. LANFR. Unus enim Deus. Ad hoc respondet quod dixit singulariter: Saluatore nostro Deo, uult omnes saluos fieri, quia unus Deus omnium, et unus Mediator est causa. uel ab effectu probat: uult omnes saluos fieri, quia seipsum dedit redemptionem pro omnibus.

5. Testimonium. Testimonium uocat que de Christo predixerunt prophete uel quod de seipso Christus protulit, uidelicet quando passurus, resurrecturus, etc., congruis temporibus reipsa et euentu confirmatum est.

6. AMBROS. In omni loco. Ordo: in omni loco  extollentes sanctas manus, in quo orant.

7. Sine ira. Quod dixit sine ira, hoc est neminem odientes. Quod dixit sine disceptatione id est, ut fideli mente non dubitent accipere quod postulant; et ex altero caritatem erga proximum, et ex altero erga Deum commendat.

8. LANFR. Mulier in silentio. Mulier in silentio discere iubetur, quia, dum loquitur, magis ad luxuriam irritat et irritatur.

9. AMBROS. Docere autem. Necessaria erat illo tempore hec preceptio, quando prophetisse erant.

10. LANFR. Neque dominari in uirum. Mulier non debet dominari, indignior enim est homine ut Eua, posterius enim quam Adam formata est, quia ille prius. Item quia indignior est, nam seducta est, que  per partem damnata, per partem liberabitur. Dicitur Adam non esse principaliter seductus, sed amore mulieris, sicut Salomon et alii multi.

11. AUGUST. . Adam non est seductus. Sicut enim Aaron erranti ad idolum fabrificandum non consentit inductus, sed cessit obstrictus nec Salomonem credibile est errore  putasse idolo esse seruiendum, sed blanditiis femineis ad illa sacrilegia fuisse compulsum. Ita credendum est illum uirum sue femine uni, unum hominem homini coniugem coniugi, ad legem Dei transgrediendam non tanquam uerum loquenti credidisse seductum, sed sociali necessitudine paruisse.

12. LANFR. Adam non est seductus. Seductus in ea re in qua Eua; neque enim uel Deum, uel Dei similem pro pomi comestione futurum esse se credidit, certissimeque se nouerat male facere, et mendacium esse quod suadebatur sibi a muliere; sed utrumque posse fieri existimauit, et uxori sue morem gerere, et peracti sceleris acta penitentia a Deo posse ueniam obtinere. Minus ergo peccauit qui penitendi intentionem habuit quam ea que neque de  penitentia neque de uenia in preuaricatione aliquid cogitauit, sed Deum Deoque similem potius per inobedientiam se fore existimauit.

13. AMBROS. Adam non est seductus, eo quod illius seductionis mulier causa uidetur exstitisse.

14. Saluabitur autem. Ostendit quod salute uidetur digna esse progenies per eas mulieres que ad pietatem respiciunt. Nec de Eua hoc dixit, sed de genere loquitur.

15. AUGUST. . Saluatur autem. Saluabitur ergo mulier, que in typo carnis accipitur per filiorum generationem, id est, si faciat bona opera  in fide uera, in fide catholica, in societate unius Ecclesie pariat opera sua; propterea et de illa cum quereretur Apostolus,  subiecit: Salua autem erit per filiorum generationem, si permanserit in fide, et dilectione et sanctificatione.



187 CAPUT III.


Fidelis, dignus fide, sermo: ecce, [1 10Kb] si quis [2 1Kb] episcopatum desiderat, bonum opus desiderat. Oportet ergo, quod intentionem tantam querit, episcopum  irreprehensibilem esse, [3 1Kb] unius uxoris uirum,  [4 1Kb] sobrium, prudentem, [5 1Kb] ornatum, [6 1Kb] pudicum, hospitalem, doctorem, non uinolentum, non percussorem, sed modestum, non litigiosum, non cupidum, sed sue domui bene prepositum, filios habentem subditos cum omni castitate. [7 1Kb] Si quis autem domui sue bene preesse nescit, quomodo Ecclesie Dei diligentiam habebit? Non neophytum, [8 1Kb] ne in superbiam elatus, in iudicium incidat diaboli, ne iudicet se esse magnum, et sanctum, sicut diabolus iudicauit se equalem Deo. Oportet autem illum et testimonium habere bonum ab iis qui foris sunt, ut non in opprobrium incidat, et [9 1Kb] , [10 1Kb] in laqueum diaboli. Diaconos similiter pudicos oportet esse, non bilingues, non multo uino deditos, non turpe lucrum sectantes, [11 1Kb] habentes mysterium fidei, quod iubet Christiana fides, in conscientia pura. Et hi autem, diaconi et ceteri probentur primum; et sic ministrent, nullum crimen habentes. Mulieres, sanctimoniales similiter pudicas, [12 1Kb] non detrahentes, sobrias, fideles in omnibus. Diaconi sint unius uxoris uiri, qui filiis suis bene prius presint, et suis domibus. Ratio cur tales debeant esse. Qui enim bene ministrauerint, [13 1Kb] gradum bonum, honorem, sibi acquirent,  et multam fiduciam habere possint in 188 fide, que est in Christo Iesu. Hec tam pauca  tibi scribo, sperans me ad te uenire cito. Si autem tardauero, et propterea scribo, si tardauero, ut scias quomodo oporteat te in domo Dei conuersari, que est [14 1Kb] Ecclesia [15 1Kb] Dei uiui, [16 1Kb] columna et firmamentum ueritatis, que tuetur, et firmat ueritatem. [17 1Kb] Et manifeste [18 1Kb] magnum est pietatis sacramentum, quod manifestatum est in carne, [19 1Kb] iustificatum est in spiritu, per spiritum in Iordane, uel assumendo carnem [20 1Kb] apparuit angelis  predicatum est gentibus, creditum est in mundo, assumptum est in gloria, in assumptione.



[COMMENTARIUS.]


CAP. III.---1. AUGUST. . Si quis episcopatum. Ait Apostolus: Si quis episcopatum desiderat, bonum opus desiderat. Exponere uoluit quid sit episcopatus, quia nomen est operis, non honoris. Grecum est enim atque inde ductum uocabulum, quod ille qui preficitur, superintendat,  curam eorum scilicet gerens. Scopos quippe intentio est; ergo si uelimus Latine superintendere possumus dicere, ut intelligat non se esse episcopum qui preesse dilexerit, non prodesse curat.

2. LANFR. Episcopatum. Episcopatus est super suam et aliorum uitam intentio, quod qui desiderat, bonum opus desiderat.

3. Unius uxoris, id est, qui unam tantum uxorem habuerit, uel in laica persona, uel in gradibus licitis.

4. AMBROSIUS. Sobrium, ita ut cum sollicitudine prospiciat ea que conueniunt.

5. Ornatum, conuersatione, motu, specie.

6. Pudicum, eo quod in commune uirorum et  mulierum constituitur doctor.

7. LANFR. Si quis autem domui sue, etc. Talis debet eligi qui sciat domui sue preesse; nescius enim minoris, ignorat maiora.

8. AMBROS. In superbiam elatus. Unde extollens se propter magisterium, nichil differt a diabolo qui minister Dei creatus est, adnisus est sibi nomen et honorem Dei.

9. In laqueum diaboli. Alia causa, id est, ne in antiqua precipitet delicta eo quod nuper ab exterioribus recessisse uidetur.

10. LANFR. In laqueum diaboli. Solet euenire iis qui ab aliis despiciuntur, ut despicientes se et ipsi despiciant, et sic in iram et odium, et ceteros diaboli laqueos incidant.

 11. AMBROS. Habentes mysterium. Mysterium uocat illud dogma quod est de Christo.

12. Non detrahentes. Eo quod necessarie fieri soleat ut cetere mulieres confidenter ea que desunt referant.

13. Gradum bonum. Non in presenti seculo dicit.

 14. LANFR. Ecclesia Dei uiui, columna, etc. Ecclesia, id est, fideles sunt columna ueritatis, id est, ut ipsam ueritatem, id est Christum, ne peruersi subuertant, directe sustentant.

15. AMBROS. Dei uiui. Optime adiecit Dei uiui, ut ostendat ex hoc Ecclesie dignitatem.

16. LANFR. Columna. Ecclesia Dei in magnis uiris columna est, qui alios sustinent; in eisdem etiam firmamur cum ueritatis firmamento, quia ipsi uerbis et miraculis ueritatem Euangelii confirmant.

17. AMBROS. Manifeste. Quia Ecclesiam columnam ueritatis dixit, ostendit ipsam ueritatem, que sit.

18. LANFR. Magnum est pietatis sacramentum. ueritas et sacramentum quod hic habetur, id est,  Christus, qui est ueritas et sacramentum, manifeste magnus est.

19. AMBROS. Iustificatum. Humane nature hoc aptatur, quia spiritus habitationem in baptismate accepit.

20. Apparuit. Hoc est, perspicuus angelis factus est.



CAPUT Iu.


[1 1Kb] Spiritus autem manifeste dicit  quia in nouissimis temporibus discedent quidam a fide, attendentes spiritibus erroris, et doctrinis demoniorum, in hypocrisi loquentium mendacium, docent quod non faciunt, [2 1Kb] et cauteriatam, adustam, corruptam, uel adurentem et alios corrumpentem, [3 1Kb] habentium suam conscientiam, [4 1Kb] prohibentium nubere,  abstinere, scilicet precipientium, a cibis,  quos Deus creauit ad percipiendum cum gratiarum actione fidelibus, et iis qui cognouerunt ueritatem. Qui cibi reiiciendi non sunt, boni enim sunt, [5 1Kb] . Quia omnis creatura Dei bona est, nichil reiiciendum, quod cum gratiarum actione percipitur; sanctificatur enim 189 per uerbum Dei et orationem sacerdotis. [6 1Kb] Hec proponens fratribus, bonus eris minister Christi Iesu, [7 1Kb] enutritus uerbis fidei et bone doctrine, quam assecutus es. Ineptas autem et aniles fabulas deuita; [8 1Kb] exerce autem teipsum ad pietatem, pasce gregem tibi commissum spirituali cibo et carnali ut sis pius. Nam sine pietate [9 1Kb] corporalis exercitatio ad modicum, parum utilis est; pietas autem ad omnia utilis est, [10 1Kb] , [11 1Kb] promissionem habens uite, que nunc est, et future. Fidelis sermo, quem dixi, et omni acceptione dignus. In hoc enim, in promissione illa, laboramus et maledicimur, quia speramus in Deum uiuum, qui est Saluator  omnium hominum, maxime fidelium. Precipe hec, predicta, et doce. Nemo adolescentiam tuam contemnat, ita uiue ut uita contemptibilem etatem non faciat; sed exemplum esto fidelium, in uerbo, id est, talis a quo bonum sumatur exemplum, in conuersatione, in caritate, in fide, in castitate. Dum uenio interim considera qualiter uiuas, et qualiter doceas, attende lectioni, exhortationi, in moribus, et doctrine, in fide. Noli negligere episcopatus gratiam, que in te est, que data est tibi [12 1Kb] per prophetiam, cum impositione manuum [13 1Kb] presbyterii, uel cum accepisti ipsum presbyterium. Hec meditare; in his esto, ut profectus tuus manifestus sit omnibus. [14 1Kb] Attende enim tibi, tue utilitati, et doctrine propagande; insta in illis. Hoc enim faciens, et teipsum saluum facies, et eos qui te audiunt.



[COMMENTARIUS.]


CAP. Iu.---1. LANFR. Spiritus autem manifeste, etc. uel columna Christi firmabit Ecclesiam contra impugnantes a fide discedentes, et quod discederent spiritus manifeste dicit.

2. Et cauteriatam. Cauterium, ferrum quo aduritur rei facies.

3. AMBROS. Habentium suam. Qui enim de castitate se simulant disputare, omnem spurcitiam in  se perpetrare inueniantur.

4. LANFR. Prohibentium nubere, etc. Precipit ei ut interdicat eis spernere cibos, non nubere, et predicare per spiritum, quia hoc prohibetur eis a pseudoapostolis.

 5. AUGUST. . Quia omnis creatura. Animalia quedam non natura sed significatione immunda dixisse; itaque [al., ita quod], uerbi gratia, si de porco et agno requiratur, utrumque natura mundum est, quia omnis creatura Dei bona est; quedam uero significatione agnus mundus, porcus immundus.

6. LANFR. Hec proponens fratribus. Duplex commodum sibi promittit, scilicet quia bonus minister, et doctrinam ipso usu assequitur.

7. AMBROS. Enutritus. Proficiet, inquit, hoc et tibi; nam dum debita sollicitudine doces alios, assidua meditatione nutriris.

8. Exerce autem te. Exercitationem pietatis, diligentiam  doctrine dixit.

9. LANFR. Corporalis exercitatio. Datur intelligi quia in uigiliis, ieiuniis, labori manuum et ceteris corporalibus laboribus se exercebat, operibus misericordie non adeo intentus.

10. AUGUST. . Promissionem. Sinistra eius sub capite meo. Non me deserit et in temporalibus necessariis, sed tamen ipsa sinistra sub capite erit, non capiti preponetur, sed erit sub capite. Et dextera eius amplectitur me, pollicens uitam eternam. Ita enim sinistra sub capite, dextera super caput, impletur quod sic dictum est, promissionem habens presentis uite, et future; quod in presenti, sinistra sub capite; quod  in futuro, dextera eius complectetur me.

11. LANFR. Promissionem habens uite. Quia per opera melius habet homo et in hoc seculo, et in futuro.

12. Per prophetiam. Prophetiam uocat inspirationem  sancti Spiritus, per quam presciebat quid de hoc et de ceteris esset acturus.

13. Presbyteri. Presbyteri pro presbyterorum; pauciores enim tribus esse non possunt, et uocat presbyterum episcopum

14. Attende, id est considera qualiter uiuas, et qualiter doceas.



CAPUT u.


[1 1Kb] , [2 1Kb] Seniorem ne increpaueris, sed obsecra ut patrem; iuuenes, ut fratres; anus, ut matres; iuuenculas ut sorores in omni [3 1Kb] castitate; 190 [4 1Kb] uiduas honora, dans eis necessaria de ecclesiasticis, que uere uidue sunt, remote ab omni cura seculari. Si qua autem uidua filios, aut nepotes habet; [5 1Kb] discat, id est, doceat, primum domum suam regere, et mutuam uicem patri et matri, sicut illi sibi, reddere [6 1Kb] parentibus; hoc enim acceptum est coram Deo. [7 1Kb] Que autem uere uidua a mundo separata est, et desolata, nichil habens, speret in Deum, et instet obsecrationibus, et orationibus nocte et die. Illa tantum speret in Domino. Nam que in deliciis est, uiuens corpore, mortua est in anima. Et hoc precipe ut irreprehensibiles sint. [8 1Kb] , [9 1Kb] , [10 1Kb] Si quis autem suorum, et maxime domesticorum curam non habet, fidem negauit et est infideli deterior. [11 1Kb] uidua eligatur ad ministerium Ecclesie non minus sexaginta annorum, que fuerit unius uiri uxor, in, de, operibus bonis factis testimonium habens, scilicet, si filios educauit, si hospitio peregrinos recepit, si sanctorum pedes lauit, si tribulationem patientibus subministrauit, si omne opus bonum subsecuta est. Adolescentiores autem uiduas ad ministerium Ecclesie deuita [12 1Kb] , [13 1Kb] . Cum enim luxuriate fuerint in Christo, impinguate de ecclesiasticis, nubere, relicto castitatis uoto, uolunt, habentes [14 1Kb] damnationem, quia primam fidem, uotum, uel quam de castitate fecerunt promissionem, irritam fecerunt. [15 1Kb] Simul autem et otiose discunt circuire domos, non solum otiose, sed et uerbose, et curiose, loquentes que non oportet. [16 1Kb] uolo ergo, ne iterum redeant ad seculum, iuniores nubere, filios procreare, matre familias esse, [17 1Kb] nullam  occasionem dare aduersario, quo possit eas sibi uindicare, maledicti gratia. Iam enim quedam conuerse sunt retro Satanam, sequentes illum. Si quis fidelis habet uiduas, apud se congregatas, subministret illis, id est, uiderit unde illas regat, non grauetur Ecclesia, 191 subministratione earum, ut iis que uere uidue sunt sufficiat. Qui bene presunt presbyteri, duplici honore digni habeantur, uerbis, et rebus honorentur; uel maiori quam alii, maxime qui laborant in uerbo, ad mores, et doctrina, ad fidem. Dicit enim Scriptura: Non alligabis os boui trituranti, et, dignus est operarius mercede sua. [18 1Kb] Aduersus presbyterum accusationem cuiusuis noli recipere, nisi sub duobus, aut [19 1Kb] tribus testibus. [20 1Kb] Peccantes coram omnibus argue, ut et ceteri timorem habeant. Testor coram Deo et Christo Iesu, adiuro, teste Deo, et electis angelis, non reprobis, ut hec custodias sine preiudicio, diiudicatione, id est, discretione, nichil faciens in alteram partem declinando, que declinanda sit. Manus cito nemini ad gradus ecclesiasticos dandos imposueris, neminem cito ordinaueris, neque [21 1Kb] communicaueris peccatis alienis. [22 1Kb] Teipsum castum custodi. [23 1Kb] , [24 1Kb] Noli adhuc aquam bibere, sed modico uino utere, propter stomachum tuum, et frequentes tuas infirmitates . [25 1Kb] , [26 1Kb] , [27 1Kb] Quorumdam hominum peccata manifesta sunt, ante discussionem, precedentia ad iudicium: qui latenter peccant, eorum peccata in ipsius iudicii discussione manifestantur; quosdam, uel quorumdam autem et subsequuntur; quidam quidem ante, 192 quidam post disquisitionem; similiter et facta bona manifesta sunt; et que [28 1Kb] aliter se habent , abscondi non possunt.



[COMMENTARIUS.]


CAP. u.---1. AMBROS. Seniorem ne increpaueris. uult dicere: Nulli inuehas te, neque sis acerbus aut amarus.

2. LANFR. Seniorem. Non tantum etate quantum moribus seniorem oportet hic intelligi; de qua senectute Salomon dicit: Cani sunt sensus hominis, et etas senectutis, uita immaculata.

3. Castitate. In alloquio iuuencularum, rectissime  iuuenis de omni castitate admonetur, ut nec saltem minima titillatione moueatur.

4. AMBROS. uiduas honora, id est, ecclesiasticis bonis ale.

5. Discat. De filiis ac nepotibus dixit, non de uiduis.

6. LANFR. Parentibus. Parentes uocat, quos superius filios et nepotes uocauit. Tota progenies parentela dicitur; unde et in mundana lege parenti et a parente iam succedere iubentur, quibus mutuam uicem reddere, et in seruitutis [f., senectute, uel seruitiis] eorum subsidia et adminicula rependere.

7. Que uere uidua. uere uidua est, que et moribus ornata est, et neminem habet qui [f., cui] diligentiam  adhibeat.

 8. Si quis autem suorum. Melius est ueritatem ignorare quam cognitam postponere; quod facit qui suos non curat.

9. AUGUST. . Si quis autem. Ad eos quippe habet opportuniorem, facilioremque aditum consulendi, uel nature ordine, uel ipsius societatis humane.

10. AMBROS. Si quis autem. Hoc ad illud refertur: Si qua uidua filios et nepotes habet, discant.

11. uidua eligatur. Redit aliud [f., ad illud]: uiduas honora.

12. Cum enim luxuriate, hoc est, ubi fuerint inter duas recepte, et ecclesiasticum sumptum consecute

13. LANFR. Cum enim luxuriate. Ratio cur deuitande sint, quia sepe contingit ut, relicto proposito  castitatis, per multos amatores luxurientur, et post multam luxuriam in Christo nubere, id est copulare [f., copulari] uiris legitimis uolunt.

14. AUGUST. . Habentes damnationem. Ut uoluntate [al., uoluntatem], que a proposito cedit [al., cecidit], appareat esse damnatam, siue subsequantur nuptie, siue desint.

15. AMBROS. Simul autem. Quoniam nullam habentes sollicitudinem temporalium, dum secure assequuntur que usui sunt necessaria, discunt et ipsa largitate studere otiositati.

16. uolo ergo. Ut iuuentutis impetus erga plurimam sollicitudinem occupate possint compescere.

17. Ullam occasionem. Illis qui nobis derogare  properant.

 18. Aduersus presbyterum. Prospexit ergo Apostolus quam facile aduersus presbyteros accusationes adnasci possunt, eo quod interdum increpant obnoxios pro amissis deliciis.

19. LANFR. Tribus testibus, id est, nisi accusator habeat duos aut tres testes criminis quod contendit.

20. AUGUST. . Peccantes. Ergo ipsa corripienda sunt coram omnibus, que peccantur coram omnibus; ipsa corripienda sunt secretius, que secretius peccantur.

21. LANFR. Communicaueris. Qui indignum ordinat, peccatis ordinati et ipse communicat.

22. Te ipsum castum. Quasi diceret: qui indignos iuberis repellere, teipsum debes in uite munditia  custodire.

23. Noli adhuc aquam. Quia castitatem seruandam precepit, ne immoderatam abstinentiam uel augere, uel tenere uellet, hoc subiungit. uel quia infirmatus fuerat, necdum ad plenum conualuerat. uel ideo dicit, adhuc cum iuuenis sis, donec maioris sis etatis.

24. AMBROS. Noli adhuc aquam bibere. Contemplatione continentie adhuc aquam bibebat, et quia frequenter aliorum causa, talia agimus, ne uideamur indifferentes esse erga conuersationem, bene adiecit.

25. Quorumdam hominum. uult dicere quia sicut delinquentium hominum non recte intuentium delicta manifestata sunt, que illis in futuro seculo penas sunt prouisura, licet faciant aliqua que multos  latere potuerunt; sic et de illis qui recte uiuere instituerunt, plurima quidem illorum manifestata sunt hominibus. Sunt etiam multa que lateant multos; hoc enim significat dicens: et que aliter se habent, et abscondi non possunt. Utere uero uino pro ipsa infirmitate, sciens et illa que homines coniiciunt, etsi recte uiuamus, bona esse, plurima  ex parte perspiciantur, nec ullam ex his nocuitatem sustinebimus; licet uideantur multi actus nostri a multis ignorari.

26. AUGUST. . Quorumdam hominum, manifesta ea dicit, de quibus clarum est quo animo fiant; hec precedunt ad iudicium, id est, quia si fuerit ista subsecutum, iudicium non est temerarium. Subsequuntur autem illa que occulta sunt, que nec ipsa latebunt tempore suo. Sic et de bonis factis intelligendum est, nam ita subiungit: Similiter et bona facta manifesta sunt; et quecunque aliter se habent, abscondi non possunt. De manifestis ergo iudicemus. De occultis uero, iudicium Deo relinquamus, quia et ipsa abscondi non possunt, siue bona, siue mala, cum tempus  aduenerit quo manifestentur.

27. LANFR. Quorumdam hominum. Causam supponit cur manus nemini cito sunt imponende. Iudicium autem uocat concilium, synodum, seu aliquem locum, in quo fit discussio personarum: Quorumdam, inquit, hominum peccata ita manifesta sunt ut eorum fama uel notitia prius perueniat ad iudicium, quam ipsi infames qui ueniant ad ordinandum. Quosdam autem peccata sua ad iudicium subsequuntur; quia tunc primum manifestantur cum ordinandi discutiuntur.

28. Aliter se habent. De quibus peccatis hic intelligendum est, non enim omnia in ipsa discussione panduntur, plurima namque aliquando latent.



CAPUT uI.


Quicunque sunt sub iugo hominis fidelis serui Christiani, dominos suos omni honore dignos arbitrentur, [1 1Kb] ne nomen Domini et doctrina blasphemetur. Qui autem fideles habent dominos, non contemnant, [2 1Kb] quia  fratres sunt, sed magis seruiant, quia fideles sunt, domini eorum, uel ipsi, et dilecti a Deo, quia beneficii participes sunt, Christiane religionis, uel humaniores. Hec doce, et exhortare. Si quis aliter docet , et non acquiescit sanis sermonibus Domini nostri Iesu Christi, anathema sit, et ei, que secundum pietatem, religionem, est, doctrine, superbus est, nichil sciens, [3 1Kb] sed languens  circa questiones et pugnas uerborum; ex quibus oriuntur inuidie, contentiones, blasphemie, an alter alteri maligne opponat, suspiciones male, conflictationes hominum mente corruptorum, et qui ueritate priuati sunt, [4 1Kb] existimantium [5 1Kb] questum temporalem esse pietatem, religionem, predicationem. [6 1Kb] Est autem questus  magnus, pietas cum sufficientia, fides cui sufficit quod a Deo datur. Ratio cur sufficere debeat, quod impresentiarum est. Nihil enim intulimus in hunc mundum, haud dubium quia nec auferre quid possumus, nec ista sunt nostra, non enim nobiscum deferemus. Habentes autem alimenta et quibus tegamur, his contenti sumus. Nec curemus ditari. Nam qui uolunt diuites fieri, incidunt in tentationem et in laqueum diaboli, et desideria multa inutilia, et nociua, que mergunt nomines in interitum, et perditionem. [7 1Kb] Radix enim omnium malorum est cupiditas; quam [8 1Kb] quidam appetentes, errauerunt, 193 a fide, et inseruerunt se doloribus multis. [9 1Kb] Tu autem, o homo Dei, hec fuge; sectare uero iustitiam, pietatem, fidem, caritatem, patientiam, mansuetudinem. Certa bonum certamen fidei, quod pro fide Christiana certandum est; sic certando apprehende uitam eternam, in qua, ad quam habendam, uocatus es, et confessus bonam confessionem, catholicam fidem, coram multis testibus, in baptismi die uel in susceptione presbyterii. Precipio tibi coram Deo, qui uiuificat omnia, et Christo Iesu, qui testimonium reddidit [10 1Kb] sub Pontio Pilato non erubescens bonam confessionem, Patrem scilicet, ut serues [11 1Kb] mandatum sine macula,  irreprehensibile, usque [12 1Kb] in aduentum Domini nostri Iesu Christi; quem suis, congruis, temporibus; [13 1Kb] ostendet Deus beatus, et solus potens, Rex regum, et Dominus dominantium, qui solus habet [14 1Kb] , [15 1Kb] immortalitatem, et lucem inhabitat inaccessibilem; quem nullus hominum permanens in hac corruptibilitate uidit, sed nec [16 1Kb] uidere potest: cui honor, et imperium sempiternum. Amen. Diuitibus huius seculi precipe, non sublime sapere, in diuitiis gloriari, neque sperare in incerto diuitiarum, sed in Deo uiuo  ad hoc scilicet, uel precipe bene agere, diuites fieri in bonis operibus, facile tribuere, communicare proximis indigentibus, thesaurizare sibi fundamentum bonum in futurum, ut apprehendant ueram uitam. O Timothee, [17 1Kb] depositum, fidem, episcopatus gratiam, custodi, deuitans profanas uocum nouitates, deceptiuas propositiones, et oppositiones falsi nominis scientie,  quam quidam [18 1Kb] promittentes, profitentes, circa fidem exciderunt, in hereses. Gratia tecum. Amen.



[COMMENTARIUS.]


CAP. uI.---1. LANFR. Ne nomen Domini, etc.  Blasphemaretur nomen Dei, et doctrina, si propter quod humiliari deberent, superbirent, et dominos contemnerent.

2. Quia fratres sunt. Per hoc uidebantur pares esse serui et domini, quia Christiani utrique, ac per hoc serui contemnebant dominos.

 3. AMBROS. Sed languens. Languorem dicit cogitationum eorum, eo quod relinquentes pietatem ad questiones euoluebantur.

4. LANFR. Existimantium. Existimabant Christum esse colendum tantummodo propter lucra huius uite.

5. Questum esse. Ad hoc se pios exhibent, ut terrena assequantur, quibus sua non sufficiunt.

6. Est autem questus. Quasi diceret: est quidem religio Christiana questus, sed non qualem ipsi putant, sed magnus, id est eternus.

7. Radix omnium malorum, etc. Auaritia, id est, cupiditas diuitiarum infert hec mala; nec mirum, quia cupiditas omnium est radix malorum.

8. AMBROS. Quidam appetentes. Pro illis que sibi  acciderunt.

9. Tu autem, o homo Dei. Aperte uisus est eum exhortasse, hominem Dei illum dicens.

10. LANFR. Sub Pontio. Quando dixit, Omnis qui ex ueritate est, audit meam uocem, etc.

11. Mandatum, id est, euangelicum preceptum, de quo in psalmo: Lex Domini immaculata.

12. AUGUST. .  In aduentum. Quem scilicet aduentum Domini nostri Iesu Christi ostendet.

13. AMBROS. Ostendet beatus. Beatum uocauit ad confirmationem inuertibilitatis nature in nobis future, que illi est in natura potentie. Et regem ac dominum, quia potens est, et demones subiugare, et mortem adimere. Et lucem habitat, quia corpora sanctorum illustrabit.

14. AUGUST. . Immortalitatem. Immortalitatem autem dicitur habere solus Deus. In omni enim mutabili natura, nonnulla mors est ipsa mutatio; quia facit aliquid in ea non esse quod erat.

15. LANFR. Immortalitatem, id est immutabilitatem; omnis enim creatura mutabilis.

16. uidere potest. In hac uita intelligendum est,  non posse ab hominibus uideri Deum. Nam de alia scriptum est: uidebimus eum sicuti est.

17. Depositum, id est, spiritualia carismata, que tibi Deus disposuit, id est, commendauit.

18. Penitentes. Ordo. Scientie [f., scientiam] falsi nominis au em sophisticam dicit, que falso nomine scientia dicitur; cum error et fallacia rectius diceretur.



EPISTOLA B. PAULI APOSTOLI AD TIMOTHEUM II. CUM INTERIECTIS B. LANFRANCI GLOSSULIS.


 194 ARGUMENTUM. Item Timotheo scribit de exhortatione martyrii, et omni regula ueritatis, et quid futurum  sit temporibus nouissimis, et de sua passione scribens ei ab urbe Roma.



CAPUT PRIMUM.


Paulus Apostolus Iesu Christi per uoluntatem Dei, secundum [1 1Kb] promissionem uite,  que est in Christo Iesu, in fide Christi, non meritis, Timotheo carissimo filio, gratia, misericordia,  pax a Deo Patre, ex quo genitus sum in Ecclesia, uel in massa sanctorum Patrum, ex quibus sum, et Christo Iesu Domino nostro. [2 1Kb] Gratias ago Deo, cui seruio a progenitoribus meis Anania, et aliis, in conscientia pura, non in hypocrisi, quod sine intermissione  habeam tui memoriam in orationibus meis, nocte ac die desiderans te uidere, memor lacrymarum tuarum, desiderio mei effusarum, ut gaudio implear, recordationem accipiens eius fidei, que est in te non ficta, que et habitauit primum  in auia tua Loide, et matre tua Eunice,  certus sum autem quod et in te habitet fides. Propter quam causam admoneo te,  ut ressuscites  [3 1Kb] , [4 1Kb] gratiam Dei, episcopatus, que est in te per impositionem manuum mearum. Non debemus timere, Non enim dedit nobis Deus spiritum timoris, sed uirtutis, et dilectionis, et sobrietatis. Noli itaque erubescere, timere, testimonium, predicationem, Domini nostri, neque me uinctum eius, pro eo 195 uinculatum. [5 1Kb] Sed collabora Euangelio secundum uirtutem Dei, prout uirtus Dei opitulabitur tibi, qui nos liberauit, et [6 1Kb] uocauit uocacione sua sancta, non secundum opera nostra, sed secundum propositum suum, et secundum gratiam, que data est nobis a Deo in Christo Iesu ante tempora secularia, in predestinatione. Manifestata est autem nunc in tempore plenitudinis per illuminationem Saluatoris nostri Iesu Christi, qui [7 1Kb] destruxit quidem mortem, illuminauit autem uitam, illuminando dedit uitam, et incorruptionem, hanc incorruptibilem, per Euangelium; in quo predicando positus sum ego predicator, et Apostolus et magister gentium. Ob quam causam etiam hec uincula patior: sed [8 1Kb] non confundor, non erubesco. Scio enim cui credidi, pro quo patior,  et certus sum, quod non ero immunis, [9 1Kb] quia potens est depositum meum, quod sibi deposui, id est, opus bonum, quod ego feci, seruare et reddere in illum diem. Formam habe sanorum uerborum, collabora Euangelio, uel esto habens formam uerborum, que sanant, [10 1Kb] que a me audisti in fide habenda, et in dilectione, in Christo Iesu. Bonum depositum, doctrinam a me commendatam tibi, custodi per Spiritum sanctum, per auxilium Spiritus sancti, qui habitat in nobis. Ut firmus custodiat hoc, dicit; [11 1Kb] . Scis hoc, quod auersi sunt a me omnes qui in Asia sunt, ex quibus est Phigellus et Hermogenes. Det misericordiam Dominus Onesiphori  domui, quia sepe me refrigerauit, uisitando me, et aliis modis, et [12 1Kb] catenam meam non erubuit; sed, cum Romam uenisset, sollicite me  quesiuit et inuenit. Det illi Dominus Pater inuenire misericordiam a Domino apud Christum, quia omne iudicium dedit Pater Filio, [13 1Kb] in illa die. Et quanta Ephesi ministrauit mihi, tu melius nosti, quam alii, tu enim intereras.



[COMMENTARIUS.]


CAP. I.---1. AUGUST. Promissionem uite, hoc est: Apostolus creatus sum, ut predicem uitam per Christum promissam.

2. Gratias ago. Gratias ago Deo cui seruio; unde hoc ita se habet: quoniam sine intermissione memoriam tui habeo in orationibus. Ordo est: Gratias ago memor lacrymarum tuarum, ut gaudio implear, ut non causam, sed quod sequitur, significet.

3. Gratiam Dei. Diuinam donationem in ordinatione concessam.

4. LANFR. Gratiam Dei. Gratiam episcopatus admonet eum resuscitare, ut confidentius predicet uerbum Dei, non timens terrenas potestates, nec erubescens se dicere discipulum crucifixi, et uincti; aliquantisper enim timidus et negligens erat,

 5. AUGUST. Sed collabora. Ut predices uirtutem Dei, qui nos saluos fecit.

6. LANFR. uocauit uocatione, id est, inuitauit, dicens:  uenite ad me, omnes qui laboratis et onerati estis, et ego uos requiescere faciam.

7. Destruxit, id est, perspicue ostendit ubi esset uita et corruptio.

8. AMBROS. Non confundor. Bene posuit non confundor, quia dixerat non erubescas.

9. Potens est depositum, id est, perfectam spiritus gratiam, in qua spe ad presens hanc spiritus gratiam, ut pignus uel arrham, assecuti sumus.

10. LANFR. Que a me audisti, id est, cum insinuarem fidem et dilectionem que oportet haberi in fide Christi Iesu.

11. Scis enim quod. Ad hoc ei istos commemorat, ut et ipse cautus sit, ne similiter sese auertat.

 12. Catenam meam. Consequenter hoc adiunxit, quia ad exhortationem eius dixerat, nec erubescas testimonium Domini.

 13. In illa die. Quasi diceret: de quo semper loquor tecum.



CAPUT II.


Tu ergo, fili mi, quia illi discesserunt, confortare in gratia, que est in Christo Iesu, in fide Christi Iesu: [1 1Kb] et que audisti a me [2 1Kb] per multos testes, presentibus multis testibus, hec commenda fidelibus hominibus, qui idonei erunt et alios docere. Labora sicut bonus miles Christi Iesu, non implicitus secularibus. Nemo militans Deo implicat, debet implicare, se negotiis secularibus, ut ei, Deo, placeat, qui se probauit, placiturum elegit. [3 1Kb] Nam et qui certat in agone, non coronabitur, nisi legitime certauerit. [4 1Kb] , [5 1Kb] Laborantem agricolam oportet primum de fructibus percipere. Quasi metaphorice loquor, Intellige que dico: dabit enim et faciet tibi Dominus in omnibus intellectum. Memor esto Dominum Iesum Christum resurrexisse a mortuis, natum ex semine Dauid, secundum Euangelium meum, in quo laboro predicando usque ad uincula, quo usque uinciar, quasi male operans: Ego quidem ligor, sed uerbum Dei [6 1Kb] non est alligatum. Ideo, ut Euangelium predicem, omnia sustineo propter electos saluandos, ut et ipsi salutem, remissionem peccatorum, consequantur, que est in Christo Iesu, cum gloria celesti, salutem, et gloriam futuram. Fidelis sermo, quem dixi, et dicturus sum, ut salutem consequantur; quod et facient; nam si commortui sumus Christo, et conuiuemus, si sustinebimus, sicut ille, et conregnabimus; si negauerimus, et ille negabit nos; si non credimus, [7 1Kb] ille fidelis, uerax, permanet,  negare se ipsum non potest. Hec commone, testificans coram Domino, testem Deum adhibens. Noli contendere uerbis; ad nichil enim utile est, nisi ad subuersionem audientium, nisi contendas ut conuertas, nichil utile est. Sollicite autem cura teipsum probabilem exhibere Deo, operarium inconfusibilem, non erubescentem predicare, recte tractantem uerbum ueritatis. Profana autem uerba, et uaniloquia deuita; multum enim proficiunt ad impietatem: et sermo eorum ut [8 1Kb] cancer  serpit; ex quibus est Hymeneus, et Philetus, qui a ueritate exciderunt,  dicentes [9 1Kb] resurrectionem esse iam 196-197 factam, Christo resurgente cum quibusdam, uel in baptismo, et subuerterunt quorumdam fidem. Sed  [10 1Kb] , [11 1Kb] firmum fundamentum Dei stat,  habens signaculum hoc, munimentum hoc quod a Deo cognoscuntur secundum predestinationem; cognouit Dominus qui sunt eius; et ideo stat; et, discedat ab iniquitate omnis qui inuocat nomen Domini. [12 1Kb] In magna autem domo, non solum  sunt uasa aurea et argentea; sed et lignea et fictilia; et quedam quidem in honorem, quedam autem in contumeliam, uitiosi, qui si mundentur, erunt uas. Si quis ergo emundauerit se [13 1Kb] ab istis, supradictis, erit uas in honorem sanctificatum, et utile Domino, ad omne opus bonum paratum. Iuuenilia autem desideria fuge, profana, et inaniloquia deuita; sectare uero iustitiam, fidem, caritatem, et pacem cum iis qui inuocant Dominum de corde puro. Stultas autem, et sine disciplina questiones deuita; sciens quia generant lites.  Seruum autem Domini non oportet litigare; sed mansuetum esse ad omnes, docibilem, patientem, cum modestia corripientem eos qui resistunt ueritati; [14 1Kb] ne quando, ut ne corripientem Deus det illis penitentiam, ad cognoscendam ueritatem, et resipiscant a dioboli laqueis, a quo captiui tenentur ad ipsius uoluntatem, Dei, uel diaboli, complendam.



[COMMENTARIUS.]


CAP. II.---1. AMBROS. Que audisti a me. Que audisti a me, frequenter alios docere; hoc dicit, per multos testes.

2. LANFRANCUS. Per multos testes. Per multos, id est, inter multos. Ut uirgilius: uia secta per ambas, id est, inter ambas. uel ita: que audisti a me sunt probata per multos testes, id per multa testimonia Scripturarum.

3. LANFR. Nam qui certat in agone. Certa legitime ut coroneris, a contrario: aliter non coronaberis, a simili: Nam qui certat in agone, etc.

4. AMBROS. Laborantem. Quia hortatus est ut in illa sollicitudinem de secularibus habeat, necessitas  flagitat humana de illis perquiri que erga escam et indumenta sunt.

5. Laborantem. Timotheus iste exemplo Apostoli labore manuum suarum uolebat uiuere, et ab auditoribus, quibus uerbum Dei predicabat, nichil accipere, unde penuriam multam patiebatur, quia infirmus erat, et labori manuum uacare non poterat. Admonet ergo eum sub specie agricole ut de agro quem colit fructum, unde sustentet se, non aspernetur percipere.

6. Non est alligatum. Quasi diceret: me ligant, sed uerbum Dei ligare non possunt, quia ubique predico.

7. Ille fidelis. Predixit Dominus, per prophetas  suos, magnam in orbem terrarum futuram Ecclesiam, et populum grandem, in quo laudandus esset. Si ergo, inquit, nos non credimus; ille tamen uerax est, seipsum, id est, uerba sua a se prolata negare non potest, inuenturus alios per quos et in quibus laudetur.

8. Cancer. Morbus ad similitudinem animalis, quia sicut undique hic habet pedes, ita hic undique occupat.

9. Resurrectionem. uel quo tempore Dominus resurrexit, et cum eo multa corpora mortuorum, uel in baptismo, in quo secundum quemdam modum homines moriuntur, et resurgunt.

10. AMBROS. Firmum firmamentum. Ista ad consolationem eius uidetur dixisse Apostolus, ne quando  det illis Deus, id est, ut ueritatem prospicere possint.

11. LANFR. Firmum firmamentum. Quidquid garriant heretici, fundamentum Dei, id est homo, in quo fides Dei firmatur et fundata est, id non titubat, non uacillat, habens hoc signaculum, id est, hanc menti sue impressam memoriam, Cognouit Dominus, etc. Per hoc enim et hereses et omnia saluti contraria deuitat; quia scit debere discedere ab omni iniquitate omnis qui inuocat nomen Domini.

12. In magna autem. Ne forte miraretur quia a fide quidam discederent, similitudinem hanc facit. Quidam stant, quidam excidunt, nec omnes unius modi sunt, sicut in magna domo.

 13. Ab istis, id est, a consortio istorum uasorum, que facta sunt in contumeliam.

14. Ne quando det. Ne, pro si, uel pro an: quod etiam in hac significatione prepositum reperitur.



CAPUT III.


[1 1Kb] Hoc autem scito, quod in nouissimis diebus instabunt tempora periculosa: et erunt homines seipsos amantes, cupidi, [2 1Kb] elati, ex non habitis, [3 1Kb] superbi, ex his que habere uidentur, [4 1Kb] blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, 198 [5 1Kb] tumidi, ceci, et uoluptatum amatores magis quam Dei; habentes speciem quidem pietatis, Christiane religionis, uirtutem, caritatem, autem eius abnegantes. Et hos deuita; ex his enim, ex talibus, sunt qui penetrant domos, fures, et captiuas ducunt, fornicatores, mulierculas oneratas peccatis, que ducuntur, id est, seducuntur uariis desideriis; semper discentes, illos dico, et nunquam ad scientiam ueritatis Christi peruenientes. Quemadmodum autem Iannes, et Mambres, incantatores Pharaonis, restiterunt Moysi, ita et hi resistunt ueritati, homines corrupti mente, reprobi circa fidem, a fide. Sed ultra non proficient, diu non durabunt, destruet eos Dominus, et sic ostendet eos stultos fuisse, sicut supradictos; insipientia enim eorum  manifesta erit omnibus, sicut et illorum Aegyptiorum incantatorum fuit. Illi nunquam ad scientiam peruenient, Tu autem assecutus es meam doctrinam in moribus, institutionem in fide, propositum, fidem, longanimitatem, dilectionem, patientiam, persecutiones, passiones; qualia mihi facta sunt Antiochie, Iconii, et Lystris: quales  persecutiones, sustinui, et ex omnibus eripuit me Dominus, nec solum ego sustinui, sed et omnes qui pie, perfecte, uolunt uiuere in Christo Iesu, [6 1Kb] persecutionem patientur. Mali autem homines, et seductores proficient in peius, errantes, et in errorem mittentes. Tu uero quidquid illi faciant permane in iis que didicisti et credita sunt tibi, sciens a quo  didiceris, et poteris facere, quia ab infantia sacras litteras nosti, que te possunt instruere ad salutem, per fidem, que est in Christo Iesu. Sacre littere, quas didicisti, possunt te instruere, quia Omnis [7 1Kb] [8 1Kb] . Scriptura diuinitus inspirata utilis est ad docendum uirtutes, ad arguendum uitia, ad corripiendum, ad erudiendum in iustitia; iuste ut perfectus sit homo Dei, ad omne opus bonum instructus.



[COMMENTARIUS.]


CAP. III.---1. LANFR. Hoc autem scito, etc. Dum tempus est idoneum, et suscipiunt doctrinam, corrigantur; non enim hoc semper facient. Et hoc est quod dicit: Hoc autem scito, etc.

2. AMBROS. Elati. Elati sunt qui iactant se habere quod non habent.

3. Superbi. Superbi sunt qui magna sapiunt pro illis que habere uidentur.

4 Blasphemi. Blasphemi, detractores, criminatores, delatores.

5. Tumidi. Qui magna sapiunt in his que non  habent.

6. LANFR. Persecutionem. Hec persecutio aliquando a uitiis, aliquando a demonibus, nonnunquam ab hominibus, sepe ab omnibus.

7. Scriptura diuinitus. Ostendit que Scripture arcem obtineant auctoritatis, uidelicet que per spiritum prolate sunt.

8. AMBROS. Scriptura. Siue doceri conueniat debent  [forte cogi], siue peccantes debeant argui, siue penitentibus debeat inferri aliqua correptio, siue erudire oporteat de his que possunt adducere ad iustitiam.



CAPUT Iu.


Testificor, adiuro te, coram Deo, et Iesu Christo, qui iudicaturus est uiuos et mortuos, et per aduentum ipsius et regnum eius: Predica uerbum Dei, [1 2Kb] insta opportune, importune; argue, obsecra, 199 increpa  in omni patientia, exterius ostensa, interius habita, et doctrina. uerborum, et operum. Et sie oportebit: Erit enim tempus cum, quando, sanam doctrinam non sustinebunt, sed ad sua desideria coaceruabunt sibi magistros, [2 1Kb] prurientes auribus, et a ueritate quidem auditum auertent, ad fabulas autem conuertentur. Quidquid illi, Tu uero uigila, in omnibus labora, [3 1Kb] opus fac euangeliste, ministerium tuum imple. Sobrius esto. [4 1Kb] Ego enim iam delibor, immolor, et tempus resolutionis mee instat. [5 1Kb] Bonum certamen certaui, cursum consummaui, fidem seruaui. [6 1Kb] In reliquo  reposita, id est, seruata, est [7 1Kb] mihi corona iustitie, quam mereor iustitiam, quam reddet mihi Dominus in illa die iustus iudex, non solum autem mihi, sed et [8 1Kb] iis qui diligunt. [9 1Kb] aduentum eius, boni, non metuentes damnationem in die iudicii. Festina ad me uenire cito. Demas enim me reliquit, diligens hoc seculum, et abiit Thessalonicam, Crescens in Galatiam, Titus in Dalmatiam; Lucas est mecum solus. Marcum assume, et adduc tecum; est enim mihi utilis in ministerium. Tychicum autem misi Ephesum. Penulam, quam reliqui Troade apud Carpum, ueniens affer tecum, et libros, meos, maxime autem membranas. Alexander Aerarius  multa mala mihi ostendit; reddet illi Dominus secundum opera eius, quem et tu deuita, ne alloquaris, ualde enim restitit uerbis nostris. In prima mea defensione, qua me apud Neronem defendi, nemo mihi adfuit, sed omnes me dereliquerunt; non illis imputetur. Dominus autem mihi astitit et confortauit me; ut per me predicatio impleatur, et audiant omnes gentes; et sic liberatus sum de ore leonis, Neronis. Liberauit me Dominus ab omni opere malo; et saluum faciet in regnum suum celeste; cui gloria in secula seculorum. Amen. Saluta Priscam et Aquilam, et Onesiphori domum. Erastus remansit Corinthi; Trophimum autem reliqui infirmum Mileti. Festina ante hiemem uenire. Salutant te Eubulus, et Pudens, et Linus, et Claudia et fratres omnes. Dominus iehsu Christus eum Spiritu tuo. Gratia uobiscum. Amen.



[COMMENTARIUS.]


CAP. Iu.---1. AUGUST. . Insta opportune. Duplici distinctione legi potest. Insta opportune, importune, argue, ut opportunus sentiaris, cum instas edificando, cum destruis arguendo, non cures si importunus uidearis; et sic duo que sequuntur superioribus redduntur. Obsecra cum opportune instas edificandis. Increpa cum importunus in arguendo destruenda uidearis. Deinde duo que sequuntur, superioribus referuntur conuerso ordine. In omni patientia, ad sustinendas indignationes eorum quos arguis; et  doctrina ad instruenda eorum studia, quos edificas. Alia distinctio: insta opportune; quod si hoc modo non proficis, insta importune, id est, et si importunus illis uideris, tu tamen, opportunum sciens quod facis, curam sanitatis eius animo teneas mansueto. Nullum enim medicamentum sanat, quod non opportune adhibeas.

 2. LANFR. Prurientes, id est, leues, instabiles, noua semper audire uolentes.

3. Opus fac euangeliste. Opus euangeliste est, bene uiuere, et bene dicere; moribus et uerbis subiectos instruere.

4. Ego enim iam. Quasi diceret: ideo tam studiose te moneo, quia in presenti moriturus sum, te postea non moniturus.

5. AMBROS. Bonum certamen. Non ludens ista, sed ad exhortationem dixit Timothei.

6. LANFR. In reliquo, id est, in reliqua eternitati  parte, que instat.

7. AMBROS. Mihi corona. Bene iustitie coronam uocauit illam que contemplatione [compensatione? ED. P.] laborum datur.

8. His qui diligunt. Miraculi dignum quod non dixit, illis qui laborauerunt aut passi sunt, sed dixit qui diligunt, quia certaminum et passionum tempus non semper est.

9. LANFR. Aduentum eius. Aduentum Christi diligunt qui a malis cessant, et bona faciunt; hi enim in die iudicii damnari non metuunt.



EPISTOLA B. PAULI APOSTOLI AD TITUM. CUM INTERIECTIS B. LANFRANCI GLOSSULIS.


 200 ARGUMENTUM.---Titum commonefacit et instruit de constitutione presbyterii, et de spirituali  conuersatione, et hereticis uitandis qui in traditionibus Iudaicis credunt, scribens ei a Nicopoli.



CAPUT PRIMUM.


Paulus seruus Dei, Apostolus autem, nuntius, Iesu Christi [1 1Kb] predicando secundum fidem, uel non meritis, electorum Dei, et [2 1Kb] agnitionem ueritatis, que [3 1Kb] secundum pietatem, Christianam religionem, est in spem uite eterne, quam uitam promisit, qui non mentitur, Deus, ante tempora secularia; manifestauit autem temporibus suis, congruis, [4 1Kb] . uerbum suum, Christum, qui est causa illius uite, in predicatione,  que credita est mihi secundum preceptum Saluatoris nostri Dei; Tito [5 1Kb] dilecto filio secundum  communem fidem, gratia et pax a Deo Patre et Christo Iesu Saluatore nostro. Huius rei gratia reliqui te Crete, ut [6 1Kb] ea que desunt corrigas, suppleas, et constituas per ciuitates presbyteros, episcopos, sicut et ego disposui tibi. Si quis [7 1Kb] sine crimine est, unius uxoris uir, filios habens fideles, non in accusatione luxurie, aut non subditos. [8 1Kb] Oportet enim episcopum sine 201 crimine esse, sicut Dei dispensatorem; non superbum, [9 1Kb] non iracundum, non uinolentum, effectus iracundie, non percussorem, non turpis lucri cupidum; sed hospitalem, benignum, sobrium, iustum, sanctum, continentem, amplectentem, adimplentem opere, eum qui secundum doctrinam est, fidelem sermonem, doctrinam scilicet Christianam ueracem, ut potens sit exhortari in doctrina sana, sanante, et eos qui contradicunt, inobedientes, arguere. Sunt enim multi etiam inobedientes, uaniloqui, et seductores,  maxime qui de circumcisione sunt; quos oportet redargui; qui uniuersas domos, familias, subuertunt a fide, docentes que non oportet, turpis lucri gratia. Dixit quidam ex illis [10 1Kb] proprius ipsorum propheta: [11 1Kb] Cretenses semper mendaces, male bestie, uentres pigri. Testimonium hoc de Cretensibus uerum est. Quam ob causam increpa illos dure, ut sani sint in fide, non intendentes Iudaicis fabulis, et mandatis, traditionibus, hominum auertentium se a ueritate, uolentium iudaizare, a cibis abstinere, quod non decet, quia [12 1Kb] , [13 1Kb] , [14 1Kb] . Omnia munda mundis; [15 1Kb] coinquinatis autem et infidelibus nichil est mundum, sed inquinate sunt eorum et mens et conscientia. Confitentur se nosse Deum, factis autem negant, cum sint abominati, abiecti a Deo, et incredibiles, et ad omne opus bonum reprobi.



[COMMENTARIUS.]


CAP. I.---1. AMBROS. Secundum fidem electorum. Dicit Apostolus: constitutus sum ut per me credant electi, ut uitam eternam assequi possint, quam dudum representare presumpserant. In opus uero nunc produxit aduentum Christi, quando optime se rem habere existimauit.

2. LANFR. Agnitionem ueritatis. ueritas secundum pietatem, id est, Christianam religionem, est Creatorem creaturam factum, hominem de uirgine natum,  mortuum resurrexisse, nosse.

3. Secundum pietatem. Per quam habemus spem eterne uite. Diceret quis: satis potes sperare, et nichil consequi; ad hoc respondet: Quam promisit Deus. Iterum obiicienti: spes aliquando fallit, adiungit: qui non mentitur.

4. uerbum suum. uitam eternam  dicit esse uerbum Dei: Ego sum, inquit, uia, et ueritas et uita.

 5. Dilecto filio. Qui est filius meus, non secundum carnem, sed secundum catholicam fidem, quam ei insinuaui; catholicum enim Grece, commune uel uniuersale dicitur Latine.

6. AMBROS. Ea que desunt. Bene dixit que desunt; nam pietatis ratio omnibus credita erat ab Apostolo.

7. AUGUST.  Sine crimine est. Crimen autem est peccatum graue, accusatione et damnatione dignissimum.

8. LANFR. Oportet episcopum. Hic aperte ostendit presbyterorum nomine episcopos superius designatos fuisse.

9. AMBROS. Non iracundum. Hoc est reminiscentem  iram, et per longi temporis spatia tenentem.

10. LANFR. Proprius eorum propheta. Attende non solum Iudeos, sed et gentes habuisse prophetas.

11. Cretenses semper mendaces. Tales esse eos confirmat auctor Epimenides, peta gentilis.

12. AMBROS. Omnia munda mundis. Que ad escam facta sunt, nichil in se immundum habent; si tamen quis cum munda conscientia uelit insumere. Si quis autem per suam incredulitatem habet conscientiam coinquinatam, nichil mundum poterit illi esse, qui talis est.

13. AUGUST.   Omnia munda mundis. Omnia munda mundis secundum naturam in qua creata sunt; non tamen omnia secundum significationem munda: primo populo Iudeorum; nec nobis omnia uel propter salutem uel propter consuetudinem humane societatis apta sunt, sed cum sua cuique redduntur et naturalem ordinem seruant, omnia munda sunt mundis.

14. LANFR. Omnia munda. Datur intelligi quod, ex mandatis ipsorum hominum, quidam cibi iudicarentur immundi.

15. AUGUST.  Coinquinatis. Immundos dicit Apostolus quod carnaliter saperent; et infideles quod tempus gratie a legis tempore non discernerent, quibus ideo dicit nichil mundum, quia et his  que respuebantur [al., respuebant], et his que sumebant non sancte, non iuste utebantur.



CAPUT II.


Tu autem loquere que docent sanam doctrinam. Admone Senes, ut sobrii sint, pudici, prudentes, sani in fide, in dilectione, in patentia; admone anus similiter ut sint in habitu sancto, non criminatrices, non multo uino seruientes, bene docentes, ut prudentiam doceant adolescentulas, ut uiros suos ament, filios suos diligant, se exhibeant prudentes, castas, sobrias, domus curam habentes, benignas, subditas uiris suis, ut non blasphemetur uerbum Dei. Iuuenes similiter hortare ut sobrii sint. In omnibus teipsum prebe exemplum bonorum operum, in doctrina, in integritate uite, in grauitate morum uerbum sanum, sit tuum irreprehensibile 202 ut is qui ex aduerso est, infidelis uel diabolus, uereatur, nichil habens malum dicere de nobis. Admone. Seruos dominis suis subditos esse, in omnibus placentes, non contradicentes, non fraudantes, sed in omnibus fidem bonam ostendentes, [1 1Kb] ut doctrinam Saluatoris nostri Dei [2 1Kb] ornent, ornate habeant, in omnibus actis, et dictis. Est ne aliqua doctrina? est hec qua dicit: [3 1Kb] . Apparuit enim gratia  Dei, et Saluatoris nostri omnibus hominibus, erudiens nos, ut abnegantes [4 1Kb] impietatem, et secularia desideria, sobrie et iuste, et pie uiuamus in hoc seculo, exspectantes beatam spem, et aduentum [5 1Kb] glorie magni Dei et Saluatoris nostri Iesu Christi; qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum. Hec loquere, et exhortare, et argue cum omni imperio, ita te habe, ut [6 1Kb] Nemo te contemnat.



[COMMENTARIUS.]


CAP. II.---1. LANFR. Ut doctrinam. Hoc ad omnia superiora refertur, ex eo loco, quo dicit: senes ut sobrii sint.

2. Ornent in omnibus. Oruamentum doctoris est honesta uita discipulorum.

3. Apparuit enim omnibus. Quasi diceret: Doctrinam Christi ornare oportet omnis cui gratia Dei, id est remissio peccatorum, et uita eterna in promptu est, omnibus ornantibus eam.

 4. Impietatem, id est, idololatriam et culturam demonum.

5. Glorie. De hac gloria dicitur in Euangelio secundum Mattheum: Filius enim hominis uenturus est in gloria Patris sui, cum angelis suis. Et est ordo: glorie Iesu Christi magni, etc.

6. AMBROS. Nemo te. Contemnat te nemo, dicit. Si ualde sit aliquis ferox, arguas eum peccantem.



CAPUT III.


Admone illos principibus et potestatibus subditos esse, dicto obedire, ad omne opus bonum paratos esse, neminem blasphemare, non litigiosos esse, sed modestos, omnem ostendentes mansuetudinem ad omnes homines. [1 1Kb] , [2 1Kb] Eramus enim aliquando et nos insipientes, increduli, errantes, seruientes desideriis, et uoluptatibus uariis, in malitia, rapina, et inuidia agentes, odibiles, odio digni, odientes inuicem. Cum autem benignitas et humanitas apparuit Saluatoris nostri Dei, non ex operibus iustitie, que fecimus nos, sed secundum suam misericordiam saluos nos fecit, [3 1Kb] per lauacrum regenerationis, uel lauacri regenerationem, et renouationis, renouationem, Spiritus sancti, quem effudit in nos abunde per Iesum Christum Saluatorem nostrum, ut iustificati gratia ipsius, heredes 203 simus secundum spem uite eterne. Fidelis sermo est, quem dixi, et [4 1Kb] de his uolo te [5 1Kb] confirmare, ut curent, scilicet eos, qui credunt Deo, [6 1Kb] bonis operibus preesse qui credunt Deo. Hec sunt bona, et utilia hominibus. Stultas autem questiones, et [7 1Kb] genealogias, et [8 1Kb] contentiones, et pugnas legis deuita; sunt enim inutiles et uane. Hereticum hominem post unam et secundam correptionem deuita, sciens quia subuersus est qui eiusmodi est, et delinquit, cum sit proprio [9 1Kb] iudicio condemnatus. Cum misero ad te Arteman, aut Tychicum, festinaad me uenire Nicopolim; ibi enim statui hiemare. Zenam legisperitum, et Apollo sollicite premitte, Nicopolim ad ministerium illorum, ut nichil illis, Arteman, et Tychico desit. Discant autem, Arteman, et Tychicus, et nostri bonis operibus preesse ad usus necessarios, impendendo aliis similiter, ut non sint infructuosi. Salutant te qui mecum sunt omnes. Saluta eos qui nos amant in fide. Gratia Dei cum omnibus uobis. Amen.



[COMMENTARIUS.]


CAP. III.---1. AMBROS. Eramus enim. Obiiciebant uero ei quorumdam impietatem, ob quam multi fidelium bonum existimabant, si aduersus huiusmodi litem exercerent.

2. LANFR. Eramus enim. Quasi diceret: Nulli spernendi, etiamsi insipientes sint et increduli, quia aliquando eis similes fuimus: sed per gratiam Dei  saluati fuimus.

3. Per lauacrum. Per baptismum dicit, in quo regeneratur et renouatur homo, adueniente in eum Spiritu sancto, per quem fit remissio peccatorum.

 4. AMBROS. Et de his uolo. Necessarium utique ut ipse cum multa fiducia de his doceas, et consilium des illis qui crediderunt Deo, quatenus diligentiam conuenientium adhibeant. Et omnia ista ad illud reddidit quod superius dixerat commune eos principatibus et potestatibus subditos esse.

5. LANFR. Confirmare. Ordo: confirmare, sed [f., scilicet] eos qui credunt Deo, ut curent, etc.

6. Operibus, id est, ut studeant maiora operari, sicut sunt in maiori loco constituti.

7. Genealogias. Genealogias Christi aliter computabant quidam quam Euangeliste et apostoli, quos uitandos potius quam confutandos precipit.

8. Contentiones. Contentiones et pugne legis erant inter Iudeos et Christianos, illis ad litteram,  his ad spiritualem intelligentiam legem oportere intelligi contendentibus.

9. Iudicio. Proprio iudicio se condemnat qui errorem laudat, uituperat ueritatem.



EPISTOLA B. PAULI APOSTOLI AD PHILEMONEM. CUM INTERIECTIS B. LANFRANCI GLOSSULIS.


ARGUMENTUM.---Philemoni familiares litteras facit pro Onesimo seruo eius, scribens ei ab urbe Roma de carcere, per ipsum Onesimum.



CAPUT PRIMUM.


Paulus [1 1Kb] uinctus Christi Iesu, et Timotheus frater, [2 1Kb] Philemoni dilecto, 204 et adiutori nostro, et  Appie uxori sorori carissime, et Archippo filio eius commilitoni nostro, et Ecclesie, que in domo tua est. Gratia uobis, et pax a Deo Patre nostro, et Domino Iesu Christo. Gratias ago Deo meo, semper memoriam tui faciens in orationibus meis, audiens caritatem tuam, et fidem, quam habes in Domino Iesu, quam caritatem habes et [3 1Kb] in omnes sanctos, [4 1Kb] ut communicatio fidei tue euidens fiat, in agnitione omnis operis boni patrati, quod est in uobis, uel nobis, [5 1Kb] in Christo Iesu, ad Christi honorem. Gaudium enim  magnum habui, et consolationem in caritate, quia uiscera sanctorum requieuerunt per te, frater, sanctos refecisti dando de tuis. Propter quod, id est, caritatem tuam, [6 1Kb] multam fiduciam habens in Christo Iesu imperandi tibi quod ad rem pertinet; propter caritatem magis obsecro, [7 1Kb] cum sis [8 1Kb] talis, ut ego Paulus senex, nunc autem et uinctus Iesu Christi; obsecro te pro [9 1Kb] meo filio, quem genui, baptizaui, in uinculis, [10 1Kb] Onesimo, qui tibi [11 1Kb] aliquando inutilis  fuit, nunc autem et mihi [12 1Kb] et tibi utilis erit, quem remisi tibi. Tu autem illum ut mea uiscera suscipe; quem ego uolueram mecum detinere, ut pro te mihi [13 1Kb] ministraret [14 1Kb] in uinculis Euangelii; sine consilio autem tuo nichil uolui facere, uti ne uelut, ut non, ex necessitate, exactorie, bonum tuum esset, sed uoluntarium. Forsitan enim ideo discessit ad horam a te, ut [15 1Kb] , [16 1Kb] eternum, hic, et in futurum fideliter illum reciperes; iam non [17 1Kb] ut seruum, sed pro seruo carissimum fratrem, maxime, ualde, mihi, quanto autem magis tibi, et [18 1Kb] in carne seruus, et in Domino? in fide firma. Si ergo  habes me [19 1Kb] socium, suscipe illum sicut me; si autem aliquid, detrahendo res tuas, nocuit tibi, aut debet; hoc mihi imputa. Ego Paulus scripsi mea manu; ego reddam, ut non dicam tibi, quod et teipsum mihi debes; [20 1Kb] ita, frater. Ego [21 1Kb] te fruar in Domino; refice uiscera mea, hunc, in Domino. Confidens in obedientia tua scripsi tibi, sciens quoniam et super id quod dico,  facies. Simul autem et para mihi hospitium;  nam spero per orationes uestras donari me uobis. ueniam enim ad te. Salutat te Epaphras concaptiuus meus in Christo Iesu, Marcus, Aristarchus, Demas et Lucas, adiutores mei. Gratia Domini nostri Iesu Christi cum spiritu uestro. Amen.



[COMMENTARIUS.]


CAP. I.---1. AMBROS. uinctus Iesu Christi. In presenti negotio neque seruum Christi, neque Apostolum  se dixisse [f., dixit], sicut erat consuetudo scribendi; nam de spiritualibus negotiis scribebat,  et nunc de his que in potestate Philemonis erant. Et illud magis proponendum censuit quod ualde suadere poterat, quia pro aliorum salute habebatur in uinculis.

2. Philemoni. Marito iunxit uxorem, deinde filium Philemonis et Appie, nec ceteros, qui pertinebant ad eos, fraudauit salutatione.

3. In omnes sanctos. Ex hoc illud cognoscitur. Nam erga sanctos caritas in operibus demonstrata, affectum, quem erga Deum habes, comprobat. Unde et optime adiecit: Ut communicatio fidei tue perfecta fiat in agnitione omnis boni.

4. LANFR. Ut communicatio, id est, communicans fidei nostre fides tua.

5. In Christo. Qui me Apostolum fecit.

 6. AMBROS. Fiduciam multam. Non dixit: potestatem habeo precipiendi, sed fiduciam. Non dixit propter apostolatum, sed propter caritatem quam erga omnes habebat. Qui enim erga omnes sanctos sic liberalis est, nunquam hunc gratiam postulatam dare pigebit.

7. Cum sis talis ut Paulus. Omne quod summum bonum intelligi poterat, hoc erat in Paulo. Adiiciendo seniorem et uinctum, ad reuerentiam eum inuitauit.

8. LANFR. Talis. Senex erat iste sicut Apostolus, et ideo non uult sibi imperare, sed obsecrare; ipse enim superius dixit: Seniorem ne increpaueris, sed obsecra ut patrem.

9. AMBROS. Pro meo filio. Bene primum dixit,  propositis eius mutabilitatem [f., proposita eius mutabilitate]; ac sic posuit nomen, eo quod sciret non bene habere de illo Philemonem, propter pristinam eius mutabilitatem.

10. LANFR. Onesimo. Onesimus iste seruus Philemonis erat, qui fugiens dominum suum, quedam furatus est; sed ueniens Romam ab Apostolo baptizatus  est; quem remittens, pro eo nunc rogat.

11. AMBROS. Aliquando. Adiecto aliquando, alium esse hunc ostendit ab illo qui dudum.

12. Et tibi. In primis dixit, tibi, ut non uideatur alienum seruum subtrahere ab eius domino. Quod dixit, tibi, contemplatio [f., contemplatione] obsequii dixit; quod autem, mihi, secundum correptionem eius dixit.

13. Ministraret. uult dicere: etiamsi hoc fecissem, tuum lucrum erat ut is mihi ministraret. Nam si seruus tuus ministraret mihi, mercedem utique tibi acquirebat. Nec dixit pro te, sed pro tuo commodo.

14. LANFR. In uinculis Euangelii, id est, que sustineo propter Euangelium, quod predico.

 15. Aeternum, id est, eternaliter tecum 205 futurum, ut non dicam tibi. Astute rogat ut quod seruus ei debet, sibi dimittat. Quasi diceret: Possem dicere quod non solum hoc, sed et teipsum debes mihi, sed nolo.

16. AMBROS. Aeternum. Euidens est quoniam in fugam uersus est arbitrii per prauitatem. Ex his uero que facta fuerant occasione accepta, dixit eum recessisse, ut melior fieret; prebebat enim firmitatem uerborum eius, exitus ipsius negotii. Unde nec definitiue, sed dubitatiue dixit.

17. Ut seruum. Hoc est, recipias eum non solum seruile obsequium persoluentem.

18. In carne. Statum hunc temporalem dixit, qui  in presentia habetur.

19. Socium. Si, inquit, existimas nobis omnia esse communia, recipe hunc, eo quod eum recepi.

20. Ita, frater. Pro adiuratione posuit.

21. Te fruar. Hoc est sic uideam te, in omnibus illis que secundum Deum sunt, profectum habentem spiritualem, quod meum estimo esse lucrum.



EPISTOLA B. PAULI APOSTOLI AD HEBRAEOS. CUM INTERIECTIS B. LANFRANCI GLOSSULIS.


 ARGUMENTUM.---In primis dicendum est cur Apostolus Paulus in hac Epistola scribenda non seruauerit morem suum, ut uel uocabulum nominis sui, uel ordinis describeret dignitatem. Hec causa est quod, ad eos scribens qui ex circumcisione crediderant, quasi gentium Apostolus, et non Hebreorum; sciens quoque eorum superbiam, suamque humilitatem demonstrans, meritum officii sui noluit anteferre.  Nam simili modo etiam et Ioannes apostolus propter humilitatem in Epistola sua nomen suum eadem ratione non pretulit. Hanc ergo Epistolam fertur Apostolus ad Hebreos conscriptam Hebraica lingua misisse. Cuius sensum et ordinem retinens Lucas euangelista, post excessum beati Pauli apostoli, Greco sermone composuit.



206 CAPUT PRIMUM.


[1 1Kb] [2 1Kb] [3 1Kb] Multifariam, [4 1Kb] multisque modis factis olim Deus loquens patribus in prophetis, per prophetas, nouissime diebus istis [5 1Kb] locutus est nobis [6 1Kb] in Filio, per Filium, in eo, quod homo, quem constituit [7 1Kb] heredem uniuersorum,  per quem fecit et secula, secunaum quod Deus. [8 1Kb] Qui cum sit splendor glorie,  et [9 1Kb] figura, ueritas, substantie eius, portansque, regens, omnia uerbo uirtutis sue, iussu potenti, [10 1Kb] , [11 1Kb] purgationem peccatorum faciens, non tamen portans peccata, sed deiiciens, [12 1Kb] sedet ad dexteram maiestatis  in excelsis; tanto melior angelis effectus, quanto differentius pre illis nomen hereditauit. Cui enim dixit aliquando angelorum: Filius meus es tu; ego [13 1Kb] , [14 1Kb] hodie, in eternum, genui te? 207 Nulli  itaque. Et rursum, cui Angelorum dixit: Ego ero illi in Patrem, et ipse erit mihi in Filium? [15 1Kb] Et cum iterum Pater [16 1Kb] introducit, introducere disponit, id est, incarnari, Primogenitum in orbem terre, dicit: [17 1Kb] Et adorent eum omnes angeli Dei. Et [18 1Kb] ad angelos, de angelis, quidem dicit: Qui facit angelos  suos, spiritus, et ministros suos,  flammam ignis. Ad Filium autem, per prophetam, [19 1Kb] , [20 1Kb] : Thronus tuus Deus, Fili, in seculum seculi; uirga equitatis, [21 1Kb] uirga regni tui. [22 1Kb] Dilexisti iustitiam, et odisti iniquitatem : [23 1Kb] . Propterea unxit te, o Deus, Deus tuus, oleo exsultationis, spirituali gratia, que letificat, pre [24 1Kb] participibus tuis, plus aliis sanctis: Et, tu Fili [25 1Kb] , in principio  Domine, terram fundasti, et opera manuum tuarum, Filii, qui est manus Patris, uel ad litteram, sunt celi. [26 1Kb] Ipsi peribunt, mutabuntur, tu autem permanebis, et omnes ut uestimentum ueterascent, et uelut amictum mutabis eos, et mutabuntur; tu autem idem ipse es, et anni tui non deficient.  Ad quem autem angelorum dixit aliquando: Sede a dextris meis, [27 1Kb] quoadusque ponam inimicos tuos scabellum pedum tuorum? [28 1Kb] Nonne omnes sunt [29 1Kb] administratorii spiritus, in ministerium missi propter eos, fideles, qui hereditatem capiunt salutis?



[COMMENTARIUS.]


CAP. I.---1. LANFR. Multifariam, etc. Conscius indignationis et inuidie eorum audito nomine Pauli apostoli, solita cessat salutatione, etsi ideo eius Epistola denegatur, quia eius nomine non titulatur; nullius esse, simili ratione probatur.

2. Multifariam. Ut de propheta cui precepit uxorem accipere fornicariam . Et de illo cui precepit ponere lumbare sub lapide, et post quadraginta dies uisere, quod uisens inuenit quia computruit . Et de illo cui precepit panem suum tegere humano fimo; sed quia non posset comedi, post precepit tegi bouino .

3. Multifariam, id est, aliquando prospera, aliquando aduersa predicens, aliquando prophetarum uerbis, et aliquando eorum factis futura ostendens.

 4. AMBROS. Multisque modis. Tota intentio B. Apostoli, in Epistola, Hebreos ad fidem Christi conuocare, eminentiamque gratie, que per Filium data est, a legalibus discernere uerbis.

5. LANFR. Locutus est nobis in Filio, etc. Commendato Filio, commendat Nouum Testamentum ab ipso datum; et humiliatis angelis, humiliatur per illos uetus datum.

6. AMBROS. In Filio, quasi diceret: Per Filium, sicut in multis locis Epistolarum inuenitur prepositionibus indifferenter uti.

7. Heredem, hoc est Dominum totius mundi, nec iam portio Domini tantum Iacob, et sors eius Isrel, sed sicut in psalmo de eo legitur: Postula a me, et  dabo tibi gentes, etc.

8. Qui cum sit splendor. Ubique quidem religionis nobis est opus intellectus, maxime autem ubi de Deo aut loquimur aut audimus. Oportet autem, ubi sermo deficit uel cogitatio, glorificare nos Deum, quod talem Deum habemus qui et intellectum transcendit et cogitationis intuitum. Merito autem splendorem eum dicit, qui est lux mundi, lumen de lumine, insinuans nobis Patrem. Per splendorem autem unitatem declarauit essentie, et duas aperuit personas in gloria et splendore.

9. Figura substantie. Hec figura equalitatis prebet iudicium, et figuram dicit quod alio loco formam: Qui cum in forma Dei esset.

10. LANFR. Purgationem Aperte [f., aperit, uel  apud] Patrem exhibendo humanitatem, quam assumpsit pro nobis.

11. AMBROS. Purgationem. Ad humilia incarnationis descendit, dicens: Purgationem peccatorum faciens per passionem.

12. Sedet. De resurrectione et ascensione eius nos instruit. Per dexteram autem magnitudinem demonstrauit honoris.

13. LANFR. Ego hodie, id est, in hac eternitate, nec melius potuit exprimi eternitas que continuauerit.

14. Ego hodie genui te, etc. Probatur Filius esse; nam ipse est Pater, quia ipse dicit, quod est: Ero illi in Patrem, et ipse erit, etc.

 15. Et cum iterum. Ordo: et cum introducit, etc. Iterum dicit

16. Introducit Primogenitum, etc. Item probatur quia dignior est angelis, nam adoratur ab eis; et omnis qui adoratur dignior est adorante. Deinde etiam probatur ipsos esse indigniores, qui ministrant ei, et hoc ab auctoritate, quod est: Et ad angelos, etc., et: Qui facit angelos, etc.

17. Et adorent. Incarnatum uerbum adorare admonendi erant angeli; in ipsa diuinitate admonitionis non indigebant.

18. Ad angelos. Ordo: qui facit spiritus suos angelos, et flammam ignis suos ministros.

19. Thronus tuus Deus. Item probatur dignior; nam thronus, id est, sedes eius et sceptrum eius manet  in eternum; quod non est angelorum.

20. AMBROS. Thronus tuus. Thronus Dei ad iudicium pertinet futurum; in seculum seculi ait, quia nouissimum iudicium eterna discretione stabit.

21. uirga regni. Hec uirga fortitudo est inuicta, equitas rectissima, inflexibilis disciplina.

22. Dilexisti. Ipsa est uirga recta, amare equitatem, odisse iniquitatem.

23. Propterea. Unctus Christus et regem significat et sacerdotem; sed illa natura unctus dicitur, qua natus et passus; quod dicit Deus, preconium magne dilectionis ostendit. Oleum letitie est, peccati maculam non habere; unde conscientia exhilaratur, quando nulla asperitatis recordatione mordetur.

 24. Participibus. Filiis hominum dicit.

25. In principio, Domine. Post humanitatis excellentiam, iterum ad eternitatem Filii se conuertit.

26. Ipsi peribunt. Pereunt ab eo quod sunt, dum immutantur in melius.

27. Quoad usque [al., donec] ponam inimicos tuos.  Per pedes Domini stabilitas eterna significatur, ubi tanquam uestigiis positus, omnipotentie uirtute consistit; hic pedibus constat esse subdendos qui, uitiis derelictis, eius predicationibus inclinantur. Donec uero non hic finem temporis, sed eternitatem demonstrat.

28. Nonne omnes. Filius solus saluat; isti saluti predestinatorum deseruiunt; nam angelum ad Mariam legimus missum; pastoribus etiam et mulieribus in resurrectione angeli apparuerunt.

29. LANFR. Administratorii spiritus. Probato Filium esse digniorem, probat quoque angelos esse indigniores; sunt enim ei et hominibus administrantes.



208 CAPUT II.


[1 1Kb] Propterea [2 1Kb] abundantius oportet obseruare nos ea que audiuimus. Ergo quia dignior angelis, dignius est preceptum, quam uetus datum per angelos, et quia dignius est, oportet nos illud seruare, ne forte [3 1Kb] pereffluamus, euanescamus opere in fide. Si enim qui per angelos dictus est [4 1Kb] [5 1Kb] sermo, factus est firmus, et omnis preuaricatio, et inobedientia ueteris legis accepit iustam mercedis retributionem, quomodo nullatenus, nos effugiemus, si tantam [6 1Kb] neglexerimus salutem, Noui Testamenti scilicet, non tantum sermonem?  [7 1Kb] Que salus cum initium accepisset  enarrari per Dominum Christum ab eis, apostolis, qui audierunt, in nos confirmata est, contestante Deo, testimonium perhibente uerborum signis, et portentis, et uariis uirtutibus, et Spiritus sancti spiritualium gratiarum distributionibus diuisis secundum suam uoluntatem. Non enim [8 1Kb] angelis subiecit Deus [9 1Kb] orbem terre futurum, de quo loquimur.  [10 1Kb] Testatus est autem in quodam loco quis, uel de quo loquimur testatus est quidam, dicens: Quid est homo, quod memor es eius, aut [11 1Kb] filius hominis, quoniam uisitas eum? Minuisti eum paulo minus [12 1Kb] ab angelis; gloria et honore coronasti eum, et constituisti eum  super opera manuum tuarum. Omnia subiecisti sub pedibus eius. In eo enim  quod omnia ei subiecit, nichil dimisit non subiectum et ita orbem subiecit ei. Probatur quod 209 dixit, futurum est de quo loquimur. Nunc autem necdum uidemus presenti speculatione omnia subiecta ei. [13 1Kb] Eum autem, qui modico quam angeli minoratus est, uidemus Iesum, propter passionem [14 1Kb] , [15 1Kb] mortis, gloria resurgendo et honore coronatum, [16 1Kb] ut gratia Dei, id est, ipse Christus, uel per gratiam, [17 1Kb] pro omnibus gustaret mortem, proprie gustauit. [18 1Kb] Decebat enim eum, Patrem propter quem omnia, pro cuius laude et per quem omnia facta, qui multos filios in gloriam per predestinationem adduxerat, auctorem Christum salutis eorum per passionem consummare. Qui enim sanctificat Christus, et qui sanctificantur homines, [19 1Kb] , [20 1Kb] ex uno Patre omnes. Propter quam causam, quia ab uno sunt, non confunditur, erubescit, [21 1Kb] fratres eos uocare, dicens: Nuntiabo nomen tuum fratribus meis; in medio Ecclesie laudabo te. Et iterum  [22 1Kb] : Ego ero fidens in eum. Et iterum : Ecce ego, [23 1Kb] , [24 1Kb] et pueri mei, quos dedit mihi Deus. [25 1Kb] , [26 1Kb] Quia  ergo pueri communicauerunt carni et sanguini, id est, sunt ueri homines, et ipse similiter participauit factus homo uerus eisdem, carni et sanguini, ut per mortem destrueret eum, qui habebat mortis imperium, id est, diabolum,  [27 1Kb] et liberaret eos qui [28 1Kb] timore mortis per totam uitam [29 1Kb] obnoxii erant legis seruituti. [30 1Kb] , [31 1Kb] Nusquam enim angelos, angelicam naturam, apprehendit, sed semen Abrahe apprehendit, sed humanam naturam. [32 1Kb] Unde  debuit per omnia fragilitatum fratribus similari, [33 1Kb] ut expertus in se hominis miseriam misericors fieret, et fidelis pontifex ad Deum, [34 1Kb] ut repropitiaret, condonaret, delicta populi, quod potest; ideo similari. In eo enim [35 1Kb] , [36 1Kb] in quo  passus est ipse, et tentatus, potens est, modo accepta incorruptibilitate, et eis qui tentantur auxiliari.



[COMMENTARIUS.]


CAP. II.---1. LANFR. Propterea. Quia tantam curam habuit et habet Deus, ut et Filium suum pro  nobis fecerit incarnari, et angelos suos in ministerium nostrum quotidie inuitet.

2. AMBROS. Abundantius. Hoc est amplius quam in lege solebamus audire.

3. LANFR. Ne forte pereffluamus. Ne peius puniamur, ideo quod cognouimus, notum postposuimus. uel, quia iam ex parte decidimus, ne ex toto decidamus.

4. Sermo factus. ueteris Testamenti legem dicit, que per angelos data est Moysi. Non enim Deus per propriam substantiam loquebatur, sed angeli in persona Dei.

5. Sermo factus est firmus. Oportet nos seruare sermonem eius; nam firmus est: firmus enim factus est sermo datus per angelos. Oportet nos  seruare, et, si non seruauerimus, puniemur; nam qui non seruauerunt legem datam, per angelos puniti fuerunt.

6. AMBROS. Neglexerimus. Per hoc significat quia non erat tanta salus in ueteri Testamento; illa enim temporalis, hec perpetua.

 7. LANFR. Que cum initium. Diceret quis: Quis nobis annuntiauit illam salutem? Respondet: Que cum initium, etc.

8. Angelis. Adhuc persistit in eodem, uolens probare differentius pre angelis Christum habere nomen.

9. Orbem. Orbem terre hic intelligit uniuersitatem omnis creature in futuro seculo; de qua terra alias dicitur: Portio mea in terra uiuentium.

10. AMBROS. Testatus est. Cur nomen prophete non posuit? Existimo non abscondentis affectu, sed ostendentis multam eos habere scientiam Scripturarum.

11. Filius hominis. uisitauit cum uerbum caro factum est, et habitauit in nobis . Nam uisitare  dicitur, quando medicus ad infirmos ingreditur.

12. Ab angelis. Bene autem dixit: paulo minus ab angelis, quia etsi corpus mortale assumpsit, tamen peccatum non habuit.

13. LANFR. Eum autem. Ordo: eum autem Iesum qui modico quam angelis minoratus est propter passionem mortis, ut gratia Dei pro omnibus gustaret mortem, uidemus gloria et honore coronatum; et est hyperbaton, id est, ordo confusus, qua figura frequentius utitur in Epistola hac.

14. Mortis. Quasi aliquis diceret: An Deus Pater morti tradidit Filium suum? Ita, inquit: Qui enim sanctificat, et qui, etc.

15. Mortis, gloria, id est, mortis ita suscepte, ut  pro salute hominum gustaret mortem, hoc est cui iungitur: Ut gratia Dei pro omnibus gustaret mortem, alioquin nisi gustaret pro omnium salute mortem, cassa esset et irrita.

16. AMBROS. Ut gratia Dei. Ipsum gratiam nominat, qui pro omnium salute gustauit mortem; proprie gustauit, quia breui tempore in illa fuit.  Gloria coronatus est in resurrectione; honore in confessione paterne maiestatis.

17. LANFR. Pro omnibus gustaret mortem. Ideo gustauit, nam decebat. Decebat Deum, et potuit per Christum consummare, id est, saluare nos, quia Christus et nos ab illo sumus, quod est: Qui enim, etc.

18. Decebat. Decebat enim, inquit, Deum Patrem ut per mortem consummaret Christum auctorem salutis humane. Cur autem decuerit, multis causis pretermissis, duas paulo post dicit: Ut per mortem destrueret eum qui habebat mortis principium, id est, diabolum; et liberaret, etc.

19. Ex uno omnes, id est, ex unius Patris dispositione pendent.

 20. AMBROS. Ex uno omnes. Unus enim est Deus, a quo omnia; sed ille aliter, aliter nos; ille, quasi proprius Filius; nos, adoptiui.

21. Fratres eos. In eo quod dicit: Non erubescit fratres uocare, ostendit non nature esse fraternitatem nostram, sed misericordie eius et humilitatis multe.

22. Ego ero. De suscepto homine hoc est dictum.

23. Et pueri mei. Pueros propter innocentiam nominauit, de quibus ait Dominus in Euangelio: Sinite paruulos uenire ad me .

24. LANFR. Pueri. Pueros uocat fideles, sicut in Euangelio: Pueri, nunquid pulmentarium habetis?  Et alias: Nisi efficiamini sicut puer iste . Et Apostolus: Malitia paruuli estote  .

25. Quia ergo pueri communicauerunt, etc. Quia dederat Pater homines illi futuros honori, et illi, futuri sui, carne et sanguine compacti erant, placuit Christo homo fieri.

26. AMBROS. Quia ergo pueri. Ut haberet unde gustaret mortem pro puerorum salute.

 27. LANFR. Et liberare eos. Homines liberauit, quod probat a contrario; non enim angelos, nam si angelos liberaret, angelicam naturam assumeret, sed nusquam angelorum naturam apprehendit, ergo, etc.

28. Timore mortis. Fideles dicit qui timore mortis, seu corporis, seu anime, per totam uitam obseruabant legem; quos liberauit Christus seu ab inferno, seu ab importabili iugo legis.

29. AMBROS. Obnoxii erant. Serui si quidem omnes fuerant mortis, quia mortem timebant.

30. LANFR. Nusquam enim. Probat superiorem causam, quia ideo homo factus est Deus, ut mori potuisset, nisi enim pro humana salute mori disponeret, apparere uolens hominibus, non hominem,  sed angelum, in quo loqueretur, assumeret.

31. AMBROS. Nusquam enim angelos. Quia dixerat: Quoniam pueri communicauerunt carni et sanguini, et ipse similiter participauit eisdem, ideo, inquit, nusquam angelos apprehendit, sed semen Abrahe apprehendit. Quare dixit apprehendit? Quia nos quasi recedentes ab eo, et longe fugientes insecutos apprehendit; et in unam personam nostre fragilitatis naturam sibi contemperauit.

32. Unde debuit. Non itaque alia fuit causa illi per omnia fratribus assimilari, nisi ut fidelis pontifex in nobis, nostrisque propitiaret peccatis.

33. LANFR. Misericors. Reuera non uocatur misericors nisi homo; misericors a misero corde dicitur; sic B. Gregorius in Moralibus.

 34. Ut repropitiaret. Probat quod potest condonare delicta, id est, auxiliari; nam per diuinitatem, et per carnem? Per diuinitatem, quia etiam per carnem.

35. AMBROS. In eo in quo passus est. In eo, id est in homine, in quo passus est, potens est tentatos adiuuare, ne uincantur, quia tentationes nostras, sicut homo, in seipso per experimentum cognouit.

 36. LANFR. In quo passus est. In carne passus est, et tentatus est, et in carne tentatis auxiliari potest.



CAPUT III.


[1 1Kb] Unde  [2 1Kb] fratres sancti, uocationis celestis participes, [3 1Kb] considerate, cognoscite, honorate, apostolum, et pontificem confessionis fidei nostre Iesum, [4 1Kb] qui fidelis est ei qui fecit 210-211 illum, sicut et Moyses in omni domo eius populo Iudeorum. [5 1Kb] Amplioris enim glorie iste pre Moyse dignus est habitus , [6 1Kb] quanto ampliorem honorem habet domus, qui fabricauit illam, quam seruiens in ea. Omnis namque domus fabricatur ab aliquo; qui autem omnia creauit, Deus est [7 1Kb] Et Moyses quidem fidelis erat in tota domo eius tanquam famulus, in testimonium eorum dicendo que dicenda erant; Christus uero tanquam filius in domo sua; que domus sumus nos, [8 1Kb] si [9 1Kb] fiduciam, et gloriam spei usque ad finem, firmam retineamus. [10 1Kb] Quapropter sicut dicit Spiritus sanctus: Hodie si uocem eius audieritis, nolite obdurare corda uestra, sicut in exacerbatione obdurauerunt patres, secundum diem, in tempore,  tentationis in deserto, ubi tentauerunt me patres uestri, probauerunt me, et uiderunt opera meo sicut Dei quadraginta annis; propter quod, quia tentauerunt, infensus fui generationi huic, et dixi: Semper, nam assidue, errant corde. Ipsi autem non cognouerunt uias meas, precepta mea, sicut iuraui in ira mea: Si  introibunt, non introibit quisquam, in requiem meam. uidete, fratres, ne sitis increduli, ne forte sit in aliquo uestrum cor malum, incredulitatis, discedendi a Deo uiuo; sed adhortamini uosmetipsos per singulos dies, donec hodie  cognominatur, ut non obduretur quis ex uobis [11 1Kb] fallacia peccati . [12 1Kb] Participes enim Christi, ut membra capitis, effecti sumus; [13 1Kb] si tamen [14 1Kb] initium substantie eius, fidei quando substitimus, usque ad finem firmum retineamus. Dum dicitur: Hodie, in presenti, si uocem eius audieritis, nolite obdurare corda uestra, quemadmodum obdurauerunt patres uestri in illa exacerbatione. Responsio. Quidam enim audientes, exacerbauerunt, sed non uniuersi qui profecti sunt ab Aegypto per Moysen. Quibus autem infensus est quadraginta annis? Nonne illis qui peccauerunt, quorum cadauera prostrata sunt in deserto? Quibus autem iurauit non introire in requiem ipsius, uel terram promissionis, nisi illis qui increduli fuerunt? Et uidemus quia non potuerunt introire propter incredulitatem.



[COMMENTARIUS.]


CAP. III.---1. LANFR. Unde fratres, etc. Superius monstrauit Christum digniorem angelis; nunc monstrat digniorem et Moyse, ut ueteri Nouum preferat Testamentum?

2. AMBROS. Fratres sancti. Animos eorum uult erigere ad excellentiam promissionum Dei, nominans eos fratres carissimos ad celestia uocatos.

3. Considerate Apostolum, id est, cognoscite quis est iehsu sacerdos et aliquis [f., fidelis], et non habens opus alia consolatione.

4. Quis fidelis. Asserit eum fidelem, id est, deuotum, defendentem ea que sunt eius, non permittentem corrumpi.

 5. LANFR. Amplioris enim est, etc. Dignior est, nam amplioris glorie est, siquidem creator est, et Moyses creatura; omnis creator amplioris glorie est quam creatura; nam fabricans domum maioris honoris est quam domus.

6. Quanto ampliorem, etc. Probat quia debent considerare, id est, honorare Christum, quia amplioris dignitatis est quam Moyses; et hoc a simili, et a pari.

7. Et Moyses quidem. Probat quia dignior est Christus Moyse: Omnis enim filius dignior est in domo patris, et sua, quam famulus.

8. Si fiduciam, id est, fidem et bonam operationem, per quas spem habemus.

9. Si fiduciam et gloriam, etc. Ergo ut eius domus  simus, fidem habere debemus; igitur non debemus esse increduli, quod est, uidete, fratres, potest enim illuc usque pendere sententia.

10. Quapropter sicut dicit, etc. Quasi dicat: Ergo, quia tante dignitatis est lator Noui Testamenti, non habeamus cor obduratum, sed illius preceptis acquiescamus.

 11. Fallacia peccati. Peccatum uocat diabolum, uel incredulitatem, quo uel qua fallantur infideles, ne credant quod credendum est.

12. AMBROS. Participes enim Christi, id est, unus effecti sumus cum illo si quidem ipse caput est, et nos membra.

13. Si tamen initium. Quid est initium substantie? Fidem significat, per quam subsistimus, et Deo nati sumus in filios.

14. LANFR. Initium substantie. Substantia uocat fidem, quia ipsa uelut fundamentum bonis operibus substat, id est iacet.



212 CAPUT Iu.


Tineamus ergo  ergo nec nos intrabimus existentes increduli, ergo timeamus, ne forte relicta pollicitatione fidei intreundi in requiem eius, id est, eternam requiem, existimetur aliquis ex uobis deesse. Cur timeremus? illis tantum nuntiatum est. Etenim et nobis nuntiatum est, quemadmodum et illis; sed non profuit illis sermo auditus, non admistus, creditus, fidei ex iis que audierunt. Ingrediemur enim  in requiem eius, qui credidimus, quemadmodum dixit : Sicut iuraui in ira mea: Si introibunt  in requiem meam, terram promissionis, [1 1Kb] et quidem operibus ab institutione mundi perfectis. Dixit enim in quodam loco de die septima sic: [2 1Kb] Et requieuit Deus die septima ab omnibus operibus suis. Et in isto rursum: Si introibunt in requiem meam. [3 1Kb] Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem; iterum terminat diem [4 1Kb] quemdam, Hodie, in Dauid dicendo, post tantum temporis, sicut supradictum est: Hodie si uocem eius audieritis, nolite obdurare corda uestra. [5 1Kb] Nam si eis iehsu [6 1Kb] requiem prestitisset, nunquam de alia loqueretur posthac die. [7 1Kb] Itaque relinquitur sabbatismus populo Dei. Qui enim ingressus est in requiem eius; etiam [8 1Kb] ipse requieuit ab operibus suis, sicut a suis Deus. [9 1Kb] , [10 1Kb] Festinemus ergo  ingredi in illam requiem, ut ne [11 1Kb] in idipsum quis incidat incredulitatis [12 1Kb] exemplum. [13 1Kb] , [14 1Kb] uiuus est enim sermo Dei, et efficax, et penetrabilior omni gladio ancipiti; et pertingens usque ad diuisionem [15 1Kb] , [16 1Kb] anime ac spiritus, [17 1Kb] compagum quoque ac medullarum, et discretor cogitationum et intentionum cordis. Et non est ulla creatura inuisibilis in conspectu eius; omnia autem nuda et aperta sunt oculis eius, [18 1Kb] ad quem nobis sermo. Habentes ergo pontificem magnum, qui penetrauit celos, Iesum Filium Dei, teneamus confessionem. Non enim habemus pontificem qui non possit compati infirmitatibus nostris, tentatum autem per omnia [19 1Kb] , [20 1Kb] pro similitudine absque peccato. Adeamus ergo cum fiducia ad thronum gratie, ut misericordiam consequamur, et gratiam inueniamus [21 1Kb] in auxilio opportuno.



[COMMENTARIUS.]


CAP. Iu.---1. LANFR. Et quidem operibus. Probat duas esse requies, unam terrenam, que promissa est Iudeis; aliam celestem que promittitur nobis.  Et est responsio, quasi aliquis diceret: Quare dixisti: ingredimur in requiem, cum in nullam promissionis terram intrare nobis non tantopere utile sit? Due, inquit, requies sunt.

2. Et requieuit. Hec est requies que promittitur sanctis, uidelicet celestis, ineffabilis Dei suauitas.

3. Quoniam ergo superest. Quia quidam, inquit, intraturi sunt in requiem Dei celestem, et hi quibus annuntiatum est in deserto non introierunt, quia uerbum non crediderunt. Admonentur presentis temporis fideles, ne obdurent corda sua uerbo Dei, sicut obdurauerunt superiores increduli, eos enim  uocat [sup., incredulos], cum dicit: Nolite obdurare corda uestra.

4. Quemdam. Ordo: quemdam [f., terminat diem quemdam] post tantum temporis hodie in Dauid dicendo, sicut supra dictum est Hodie si, etc.

5. Nam si eis iehsu. Non est iste iehsu Saluator mundi; sed iehsu, qui etiam Iosue nominatur, a quo populus Iudeorum ductus est in terram promissionis; qui si ueram requiem eis prestitisset, nunquam post illam hac die, id est hodie, hoc tempore Dauid de alia loqueretur.

6. Requiem prestitisset. Illi ingressi sunt, id est, illis non dedit requiem illam, nam si illis prestitisset, nunquam de alia locutus fuisset. uel respondit: non omnem requiem tribuit eis iehsu Naue  omnem requiem id est temporalem et celestem.

7. Itaque relinquitur. Concludit quod superius probabatur. Quasi diceret: ingredimur igitur in requiem.

8. AMBROS. Ipse requieuit. Requies Dei operum perfectio intelligenda est; per illam uero requiem que eterna est nos ad eternam prouocat, quam sabbatismum nominauit, non requiem, quia Iudeis loquebatur; nec uult tale sabbatum in regno Dei, ut iterum quis exinde reuertatur ad opera laboriosa, sicut in sabbato carnali fecerunt. Istud uero sabbatum  Dei quicunque intrat, requieuit perpetuo ab operibus suis, sicut Deus a suis.

9. Festinemus ingredi. Quoniam non sufficit fides, sed debet addi fidei digna uita, si enim meruerunt terram, qui murmurati sunt, quomodo merebimur celum indifferenter uiuentes ut gentes?

10. LANFR. Festinemus ergo ingredi, id est, quia requies illa eterna est, ergo festinemus fide ingredi. uel, ergo quia illi per incredulitatem non ingressi sunt, ergo nos per fidem ingrediemur in illam.

11. AMBROS. In ipsum incredulitatis, id est, ne in similia incidamus, ne eadem patiamur que illi passi sunt.

12. LANFR. Exemplum. Exemplum incredulitatis uocat uindictam Dei, que tanta illata est, ut exemplo  aliis esse ualeat, ne increduli esse presumant.

13. AMBROS. uiuus est enim. Ostendit hic nos eumdem habere iudicem qui illos propter incredulitatem eorum damnauit.

14. LANFR. uiuus est enim, id est, uiuax, uiuaciter et cum uigore agens, quasi incredulis respondet. An nouit Deus si credo, uel non credo? uiuus est, inquit, Dei sermo id est, uerbum Patris homo Christus, etc.

15. AMBROS. Anime ac spiritus. Anima uiuimus, spiritu intelligimus; et tam efficax est Dei iudicium ut discernat inter carnalia et spiritualia.

16. LANFR. Anime ac spiritus. Discernit Filius inter animam et spiritum, quia ipse nouit quid homo cogitet aut faciat propter terrena commoda, et  propter celestia.

17. Compagum. Compages uocat coniunctiones cogitationum, medullas intentiones eorum, et idem apertius repetit cogitationum et intentionum. Et est ordo: discretor compagum, etc. Si enim cogitatio cogitationi coniungitur, ipse nouit que sit secundum Deum, uel secundum seculum: ipse quoque qua uergat intentio cogitantis, siue bonum, siue malum uideatur esse quod agit.

18. Ad quem nobis sermo. Ad Christum erit nobis sermo, quia sibi reddemus rationem de actibus nostris  in die iudicii.

19. AMBROS. Pro similitudine. Similitudinem itaque peccati habuit, que tamen caro illius absque omni peccato fuit.

20. LANFR. Pro similitudine peccati. Pro similitudine, id est, secundum similitudinem, uidelicet secundum carnem, quia in similitudine hominum factus est. uel pro similitudine, id est, pro exemplo dando fidelibus, ut et ipsi absque consensu peccati tententur; obseruantes ne inducantur in tentationem. uel ita, pro similitudine, id est, propter similitudinem, propter carnem scilicet quam gerebat: nisi enim aliis hominibus similis esset, tentare eum diabolus non auderet. Ordo: tentatum per omnia absque peccato.

 21. In auxilio. Auxilium Dei semper est opportunum; quia in necessitatibus subuenit; sicut in psalmo. Adiutor in opportunitatibus, in tribulatione .



213-214 CAPUT u.


[1 1Kb] [2 1Kb] Omnis namque pontifex, ex hominibus assumptus, pro hominibus constituitur in iis que sunt ad Deum, ut offerat dona et sacrificia pro peccatis; qui condolere possit iis qui ignorant et errant, quoniam et ipse circumdatus est infirmitate; et propterea debet, quemadmodum pro populo, ita etiam et pro semetipso offerre pro peccatis. Nec quisquam sumit sibi honorem, sed qui uocatur a Deo tanquam Aaron. Sic et Christus non semetipsum clarificauit ut pontifex fieret; sed qui locutus est ad eum: Filius meus es tu, ego hodie genui te. Quemadmodum et in alio loco dicit: [3 1Kb] Tu es sacerdos in eternum secundum ordinem [4 1Kb] Melchisedech. Qui in diebus carnis sue preces, [5 1Kb] supplicationesque ad eum qui possit [6 1Kb] illum saluum  facere a morte, cum clamore ualido et lacrymis offerens, exauditus est pro sua reuerentia. [7 1Kb] Et quidem, cum esset Filius Dei, [8 1Kb] didicit ex iis que passus est obedientiam, [9 1Kb] , [10 1Kb] et, consummatus, factus est omnibus obtemperantibus sibi causa salutis eterne, appellatus a Deo pontifex [11 1Kb] iuxta ordinem Melchisedech. [12 1Kb] De quo nobis grandis sermo 215 et interpretabilis ad dicendum quoniam imbecilles [13 1Kb] facti estis ad audiendum. Etenim cum deberetis magistri esse propter tempus, rursum indigetis ut uos doceamini que sint elementa [14 1Kb] exordii sermonum Dei, et facti estis quibus [15 1Kb] lacte opus sit, non solido cibo. Omnis enim qui lactis est particeps, expers est sermonis iustitie; paruulus enim est. Perfectorum autem est solidus cibus, eorum qui pro consuetudine exercitatos habent sensus ad discretionem boni ac mali.



[COMMENTARIUS.]


CAP. u.---1. LANFR. Omnis namque pontifex. Quasi diceret: Non est diffidendum quin per hunc pontificem misericordiam et gratiam consequamur, quia alii etiam pontifices, qui puri homines sunt, ad hec impetranda hominibus constituti sunt.

2. AMBROS. Omnis namque pontifex. Ponit hic Apostolus quedam communia Christo cum sacerdotibus; quedam uero altiora: Hoc commune est: pro omnibus constituitur, ut offerat pro peccatis.

3. Tu es sacerdos. Sacerdos dicitur Christus, qui  semel se obtulit immolandum, sicut semel de Melchisedech in sancta legitur Scriptura.

4. LANFR. Melchisedech. Melchisedech panem et uinum sacrificare Deo constituit; quem ritum Dominus iehsu Christus obseruauit, et in Ecclesia sua obseruari precepit.

5. AMBROS. Supplicationes. Dicit preces eum et supplicationes fundere non timore, sed nostre causa salutis. Unde et in alio loco dicit sanguinem Christi melius clamasse pro nobis quam sanguinem Abel; qui ad accusandum de terra fraternum scelus  clamauit; Christi uero sanguis ad interpellandum pro nobis de terra clamat ad Patrem.

6. LANFR. Illum saluum faceret a morte. Non ut moreretur, sed ut resurgendus a morte non teneretur.

7. Et quidem cum esset. Exponit ipsam reuerentiam. Magna enim religio fuit eum, qui equalis erat Patri, duram in passione morte obedientiam [f., mortem obedientia] experiri.

8. AMBROS. Didicit ex his. Obedientiam didicisse Filium Dei, hoc est uoluntarie suscepisse.

9. Et consummatus est, id est, perfectus et sufficiens ad salutem eternam omnium credentium.

10. LANFR. Et consummatus est. Consummatus etsi aliis uidetur seductor, illis tamen uisus est consummatus,  id est, perfectus qui obtemperauerunt sibi causa salutis eterne. Potest et ita distingui ut causa nominatiuus casus sit, hoc modo; et consummatus, id est, perfectus, uel ab hoc seculo mortuus, factus est causa salutis eterne omnibus obtemperantibus sibi; per fidem enim passionis et resurrectionis illius saluantur credentes.

11. Iuxta ordinem. Iuxta ritum offerendi panem et uinum, quod Melchisedech primus fecisse legitur; que tamen in Christi carnem et sanguinem conuertuntur.

12. De quo grandis. Si, inquit, uellemus uobis exponere cur Christus secundum ordinem Melchisedech factus est pontifex, grandis nobis sermo esset, necessariis [f., necessarius] et interpretabilis, id est,  habens multas expositiones mysteriorum et allegoriarum.

13. Facti estis ad audiendum, id est, ad intelligendum, sicut ad Corinthios: Nemo audit, id est, intelligit.

14. Exordii sermonum Dei. Exordium sermonum Dei uocat Symbolum Christiane fidei, quod non solum non intelligebant, sed nec ipsam litteraturam qua prefertur [f., profertur] memoriter sciebant.

15. Lacte opus sit. Lac est breuis insinuatio et facilis obseruatio morum. Solidus cibus est ratio ipsius fidei et perfecta institutio uite. Probare intendit quia illis opus est lacte; omnis enim expers sermonis iustitie particeps est lactis. Hec probatio in libro conuersa. uos autem estis expertes sermonis,  id est, probatione propositionis prime, uel a causa, uel a genere subiungit, ubi ait: Paruulus enim est. Quod uero dicit: Perfectorum enim est solidus cibus. Probatio est quoniam non est opus illis solito cibo.



CAPUT uI.


[1 1Kb] Quapropter intermittentes inchoationis Christi sermonem, [2 1Kb] ad perfectionem referamur, non rursum iacientes [3 1Kb] fundamentum penitentie ab operibus mortuis, et fidei ad Deum [4 2Kb] baptismatum doctrine, impositionis quoque manuum, ac resurrectionis mortuorum, [5 1Kb] et 216 iudicii eterni. Et hoc faciemus,  siquidem permiserit Deus. Imposibile est enim eos qui semel sunt illuminati, gustauerunt etiam donum celeste, et participes facti sunt Spiritus sancti, gustauerunt nichilominus bonum, [6 1Kb] . Dei uerbum uirtutesque seculi uenturi, et prolapsi sunt, rursus renouari ad penitentiam, rursum [7 1Kb] crucifigentes sibimetipsis Filium Dei et ostentui habentes [8 1Kb] . Terra enim, sepe uenientem super se bibens imbrem, [9 1Kb] et generans herbam opportunam illis a quibus colitur, accipit benedictionem a Deo; [10 1Kb] proferens autem spinas ac tribulos reproba est, et [11 1Kb] maledicto proxima; [12 1Kb] cuius consummatio in combustionem. Confidimus autem de uobis, dilectissimi, meliora et uiciniora saluti; tametsi ita loquimur. Non enim iniustus Deus ut obliuiscatur operis uestri, et dilectionis quam ostendistis in nomine ipsius, qui ministrastis sanctis, et ministratis. Cupimus autem unumquemque uestrum eamdem ostentare sollicitudinem ad expletionem spei usque in finem, ut non segnes efficiamini, uerum imitatores eorum qui fide et patientia hereditabunt promissiones. Abrahe namque promittens Deus quoniam neminem habuit per quem iuraret maiorem, iurauit per semetipsum, dicens: Nisi benedicens benedicam te, et multiplicans multiplicabo te. Et sic longanimiter ferens, adeptus est repromissionem. Homines enim per maiorem sui iurant; [13 1Kb] et omnis controuersie eorum finis, ad confirmationem est iuramentum. In quo abundantius uolens Deus ostendere pollicitationis heredibus immobilitatem consilii sui, interposuit iusiurandum, [14 1Kb] ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem; quam [15 1Kb] sicut anchoram habemus anime tutam ac firmam, et incedentem [16 1Kb] usque ad interiora uelaminis, [17 1Kb] ubi precursor pro nobis introiuit iehsu, secundum ordinem Melchisedech pontifex factus in eternum.



[COMMENTARIUS.]


CAP. uI.---1. AMBROS. Quapropter intermittentes. Quia exercitatos sensus in lege Domini oportet uos habere, intermittamus inchoationis Christi sermonem. Sermo inchoationis Christi est initium fidei. Sicut enim qui in doctrina litterarum adducitur, elementa oportet primum audire, sic Christianus primum omnium de fide catholica erudiri debet. Si autem opus est de fide docere [f., doceri], necdum fundamentum habet. Si enim opus est iterum audire, quia credere eum oportet de resurrectione et futuro seculo, necdum fundamentum habet.

 2. Ad perfectionem. Perfectum illum uocamus, qui cum fide uitam habet rectam. Si autem unum eorum deerit, perfectus non erit; si ambo, merito paruulus [f., perfectus] dicitur.

3. LANFR. Fundamentum. Quicunque doctor infideles ad fidem conuertit, hic imprimis fundamentum mentibus iacit, dicens oportere eos peccatorum suorum penitere, in Deum credere, in remissionem peccatorum baptizari, pro accipiendis sancti Spiritus donis in impositione manuum episcopi consummari, resurrectionis et iudicii diem prestolari.

4. AMBROS. Baptismatum. Sicut una fides est, ita unum baptisma; sed pro uarietate accipientium [baptisma], baptismatum dixit. Ne uero ullatenus qui secundum estimaret post peccatum fieri posse  baptisma, adiungit: Imposibile est eos qui semel illuminati per gratiam sancti Spiritus, gustauerunt etiam donum celeste  et participes facti sum Spiritus sancti  et bonum Dei uerbum gustauerunt  et uirtutes uenturi seculi cognouerunt , si in peccatis incidant, iterum renouari. Cuius baptismatis uirtus in cruce et sepultura Christi constat; proinde subiungit: Sicut enim semel Christus mortuus est carne in cruce; sic nos semel morimur in baptismate, non carne, sed peccato.

5. LANFR. Et iudicii, quia quales de iudicio exibunt, tales sine fine manebunt

 Impossibile. Rationem reddit cur non expediat primam fidem relinquere et in peccata cadere; non enim reuertentes iam ultra baptizari possunt in remissionem peccatorum, sicut prius.

6. Dei uerbum, id est, Patris, qui in perceptione corporis et sanguinis eius gustatur.

7. Crucifigentes. In semetipsis crucifigunt Filium Dei, et ostentui, id est contumelie habent qui, gratiam eius uilipendentes, in peccatis iacent.

8. AMBROS. Terra enim sepe. Hic declarat quod hi ad quos eius sermo fuit, susceperunt et combiberunt uerbum celestis doctrine.

9. Et generans herbam. Nihil sic opportunum sicut fides in Filium Dei et uita optima.

10. Proferens autem. De his spinis Dominus dicit  quia cura huius seculi et deceptio diuitiarum prefocant uerbum, et infructuosum efficitur.

11. Maledictio proxima. Quantam habet solationem hic sermo maledictioni proxima, non maledicta; que enim necdum in maledictionem incidit, sed proxima est et longe fieri potest.

12. Cuius consummatio in combustionem. Hec combustio non erit, nisi quis usque in finem permaneat in peccatis.

13. Et omnis controuersie. Si hominum iuramento credendum est, quanto magis Dei qui nec falli nec mentiri potest?

14. LANFR. Ut per duas res. Iusiurandum, et per semetipsum, quibus immobile sit quod dicitur.

15. AMBROS. Sicut anchoram habemus. Sicut anchora  non permittit nauim circumferri, licet uenti commoueant eam, sic spes fide roborata introducit  nos in rerum speciem quomodo fide et spe tenemus. ideo addidit: Incedentem usque ad interiora uelaminis. Spes enim penetrat interiora uelaminis, dum celestia absque dubitatione credit.

16. LANFR. Usque ad interiora. Spes nostra usque ad presentiam Dei incedit, quam significabant interiora uelaminis.

17. AMBROS. Ubi precursor pro nobis. Non 217 dixit simpliciter introit, sed, ubi precursor pro nobis introiit, oportet prosequi precursorem nostrum. precursorem siquidem et consequentem in eodem esse conuenit.



CAPUT uII.


[1 1Kb] Hic enim Melchisedech, rex Salem, sacerdos Dei summi, qui obuiauit Abrahe regresso a cede regum, et benedixit ei; cui et decimas omnium diuisit Abraham; primum quidem qui interpretatur rex iustitie; deinde autem et rex Salem, quod est, rex pacis, 2 1Kb] sine patre, sine matre, sine genealogia, neque initium dierum, neque finem uite habens, assimilatus autem Flio Dei, [3 1Kb] manet sacerdos in perpetuum.  Intuemini autem quantus sit hic, cui et decimas dedit de precipuis Abraham patriarcha. Et quidem [4 1Kb] de filiis Leui sacerdotium accipientes, mandatum habens decimas sumere a populo secundum legem, id est a fratribus suis, quanquam et ipsi exierint de lumbis Abrahe. Cuius autem generatio non annumeratur in eis, decimas sumpsit ab Abraham, et hunc qui habebat repromissiones benedixit. [5 1Kb] Sine ulla autem contradictione, quod minus est a meliore benedicitur. Et hic quidem, [6 1Kb] decimas morientes homines accipiunt; ibi autem contestatur quia uiuit. Et  per Abraham et Leui, qui decimas accepit, decimatus est; adhuc enim in lumbis patris erat, quando obuiauit ei Melchisedech. [7 1Kb] , [8 1Kb] Si ergo consummatio per sacerdotium Leuiticum erat  quid adhuc necessarium fuit secundum ordinem Melchisedech alium surgere sacerdotem, et non secundum ordinem Aaron dici? Translato enim sacerdotio, necesse est ut et legis translatio fiat. In quo enim hec dicuntur, de alia tribu est de qua nullus altari presto fuit. Manifestum est enim quod ex Iuda ortus sit Dominus noster; in qua tribu nichil de sacerdotibus Moyses locutus est. Et amplius adhuc manifestum est si secundum similitudinem Melchisedech exsurgat alius sacerdos, qui non [9 1Kb] secundum legem mandati carnalis factus est, sed [10 1Kb] secundum uirtutem uite insolubilis. [11 1Kb] Contestatur enim: Quoniam tu es sacerdos in eternum. [12 1Kb] secundum ordinem Melchisedech. Reprobatio quidem fit precedentis mandati, propter [13 1Kb] infirmitatem eius et [14 1Kb] inutilitatem; nichil enim ad perfectum adduxit lex [15 1Kb] , introductio uero melioris spei, per quam proximamur ad Deum. Et quantum est non sine iureiurando  [16 1Kb] , [17 1Kb] in tantum [18 1Kb] melioris testamenti [19 1Kb] sponsor factus est iehsu. Et alii quidem plures facti sunt sacerdotes, idcirco quod morte prohiberentur permanere? hic autem eo quod maneat in eternum, sempiternum habet sacerdotium. [20 1Kb] Unde et saluare in perpetuum potest accedentes per [21 1Kb] semetipsum ad Deum semper uiuens ad interpellandum pro nobis. Talis enim decebat ut nobis esset pontifex, sanctus, innocens impollutus, segregatus a peccatoribus, et [22 1Kb] excelsior celis factus; qui non habet necessitatem quotidie, quemadmodum sacerdotes, prius pro suis delictis hostias offerre deinde pro populi; hoc enim fecit semel se ipsum offerendo. [23 1Kb] Lex enim homines constituit sacerdotes infirmitatem habentes; sermo autem iurisiurandi, qui post legem est, Filium in eternum perfectum.



[COMMENTARIUS.]


CAP. uII.---1. LANFR. Hic enim Melchisedech. Ratio cur secundum ordinem Melchisedech pontifex factus sit Christus, et non secundum ordinem Leuiticum,  uidelicet quia maioris dignitatis est Melchisedech.  Nam si reprobamur, maledicto proximi erimus; et probat a simili: nam si germinans tribulos proxima est maledicto, et hoc probat a contrario; nam germinans herbam proxima est benedictioni.

2. Sine patre. Non reuera sine patre et matre fuit; nec reuera initio et fine dierum caruit; sed unde, et quando ortus sit, uel quo tempore obierit, Scriptura non commemorat. Illum namque significabat, qui reuera nec patrem secundum humanitatem, nec matrem, nec initium uel finem secundum diuinitatem habiturus erat.

3. Manet sacerdos. Melchisedech non mansit in  perpetuum, sed sacerdotalis eius constitutio manet in perpetuum.

 4. De filiis Leui. De superiori sententia hoc obiicitur. Quasi aliquis diceret: Non potes probare Melchisedech per hoc superiorem Abrahe quia decimas ab eo accepit, quia sacerdotes de tribu Leui ab aliis tribubus secundum legem decimas accipiunt, fratres scilicet a fratribus, et cequales a cequalibus.

5. Sine ulla autem. Responsio, noui ita esse. Sed Melchisedech non tantummodo decimas accepit, sed etiam Abraham benedixit, ac per hoc sine ulla contradictione maior eo est, quia minor a meliore semper benedicitur.

6. Decimas morientes. Quasi diceret: Per hoc non possumus approbare Melchisedech fuisse immortalem, id est, significasse immortalem, quia decimas  Abraham accepit; quia hic etiam, id est, in lege et sacerdotio Leuitico morientes homines decimas accipiunt. Sed ibi, hoc est ubi sine patre et matre, sine initio et fine dierum Scriptura eum commemorat; aperte contestatur ipsa Scriptura quia uiuit, id est, uiuentem et immortalem significat.

7. Si ergo consummatio. Si inquit, lex consummata, id est, perfecta, non mutanda sed usque ad finem seculi permansura 218, erat data per illud tempus quo constitutum est sacerdotium Leuiticum, cur aliud sacerdotium subrogat? Quia enim simul, et ab eodem, et sub eadem sponsione utraque data sunt; quod de uno dicitur, de altero necesse est intelligatur. Tota enim ratio sic procedit: Si lex erat permansura, et sacerdotium, sed sacerdotium  transfertur, lex autem necesse est transferatur.

8. AMBROS. Si ergo consummatio. Si consummatio, id est, perfectum sacerdotium Leuiticum fuit, quid necesse fuit alium surgere sacerdotem? Si igitur sacerdotii translationem, necesse est et legis esse translationem; neque potest sacerdos sine testamento esse.

9. LANFR. Secundum legem. Christus non est  factus sacerdos secundum legem Iudeorum, que carnales obseruationes precipiebat, quia non est de tribu Leui, unde sacerdotes eligi ipsa lex iubebat, sed secundum quod placuit uirtuti diuinitatis sue, in qua et ex qua est uita insolubilis, id est, eterna, que morte interueniente non soluitur. Aliter. Non est factus sacerdos ut in sacrificiis obseruaret uel obseruari preciperet carnalia precepta legis, sed spiritualem intelligentiam, que est uirtus per quam datur uita insolubilis: Littera enim occidit, spiritus autem uiuificat.

10. AMBROS. Secundum uirtutem, id est, uitam in semetipso habens insolubilem. Quamuis enim ad tempus mortuus est carne, tamen in eternum diuinitate uiuit.

 11. LANFR. Contestatur. Probat auctoritate diuina, quia secundum similitudinem Melchisedech, exsurrexit alius sacerdos.

12. AMBROS. Secundum ordinem Melchisedech. Ordinem autem eius multis modis interpretatur quod solus et rex fuit et sacerdos, ante circumcisionem functus sacerdotio, ut non gens ex Iudeis, sed Iudei ex gentibus sacerdotium acceperunt.

13. LANFR. Infirmitatem. uetus lex infirma erat, quia cultoribus suis perfectam iustitiam dare non poterat. Si enim cultores eius perfecte iusti essent, post mortem statim requiem habituri celum ascenderent. Sed erat per eius obseruantiam iustificatio nonnulla, peccatorum remissio aliqua, non tamen plena.

 14. Inutilem. Inutile fuit post aduentum Christi obseruare ea que ideo fiebant, ut ea que nunc fiunt, predicerent esse futura.

15. AMBROS. Introductio. Habuit quippe ex spem, sed non talem; sperabant enim bene placentes, et legem Dei custodientes possidere terram, nichil erumnosum pati; euangelica autem precepta custodientes, non terram sperant possidere, sed celum.

 16. In tantum melioris. Secundum quod iuratum est de eo semper eum mansurum.

17. LANFR. In tantum. In quantum superius dixi quia uita eterna promittitur, et non sine iureiurando.

18. Melioris, id est, Noui Testamenti, per cuius obseruantiam spem habemus eundi ad Deum.

19. Sponsor ueteres sacerdotes promittebant cultoribus legis copiam frugum, longeuam uitam, uictoriam inimicorum, et cetera his similia. iehsu autem spondet spem per quam proximamus ad Deum, id est, uitam eternam, in qua uidebimus Deum facie ad faciem. uel sponsor est Noui Testamenti secundum diuinitatem, quia omnia que Pater facit, et ipse facit.

 20. AMBROS. Unde et saluare. Quis est qui interpellat, nisi humane nature diuinitati coniunctio, quam paterno solio aduexit semper . . . . . . . . . . . . ad saluandum idoneos? Alii pontifices, quia semper non erant, semper non interpenabant; hic non solum in hac uita saluat per interpellationem humanitatis sue, sed etiam in futuro glorificat, dum tradet regnum Deo et Patri, et perducet sanctos ad uisionem paterne maiestatis.

21. LANFR. Per semetipsum. Ipse Saluator in Euangelio dicit: Nemo uenit ad Patrem, nisi per me . Et alias: Ego sum ostium; per me si quis introierit, saluabitur .

22. AMBROS. Excelsior factus. Quia adorant eum omnes angeli Dei.

 23. LANFR. Lex enim. Ratio cur sacerdotes necessitatem habeant quotidie pro suis delictis sacrificandi; Christus autem non.



CAPUT uIII.


[1 1Kb] [2 1Kb] Capitulum autem super ea que dicuntur: Talem habemus pontificem qui consedit in dextera sedis magnitudinis in celis, sanctorum minister, et tabernaculi ueri quod fixit Dominus, et non homo. Omnis enim [3 1Kb] pontifex ad offerendum munera et hostias constituitur; unde necesse est et hunc habere aliquid quod offerat. [4 1Kb] Si ergo esset super terram, nec esset sacerdos; cum essent qui offerrent secundum legem munera, qui exemplari et umbre deseruiunt [5 1Kb] celestium. Sicut responsum 219-220 est Moysi, cum consummaret tabernaculum: uide, inquit, omnia facito secundum [6 1Kb] exemplar quod tibi ostensum est in monte. Nunc autem melius sortitus est ministerium, quanto et [7 1Kb] melioris testamenti mediator est, quod in melioribus repromissionibus sancitum est. Nam si illud prius culpa uacasset, non utique secundi locus inquireretur. [8 1Kb] uituperans enim eos dicit: Ecce dies uenient, dicit Dominus, et consummabo super domum Isrel, et super domum Iuda, testamentum nouum; non secundum testamentum quod feci patribus eorum, in die qua apprehendi manum eorum ut educerem illos de terra Aegypti, quoniam ipsi non permanserunt  in testamento meo, et ego neglexi eos, dicit Dominus, quia hoc est testamentum quod disponam domui Isrel post dies illos, dicit Dominus: Dando leges meas in mentem eorum, et in corde eorum superscribam eas, et ero eis in Deum, et ipsi erunt mihi in populum, et non docebit unusquisque proximum suum, et unusquisque fratrem suum, dicens: Cognosce Dominum, quoniam omnes scient me a minore usque ad maiorem eorum, quia propitius ero iniquitatibus eorum, et peccatorum eorum iam non memorabor. [9 1Kb] Dicendo autem nouum, ueterauit prius. Quod autem antiquatur et senescit prope interitum est.



[COMMENTARIUS.]


CAP. uIII.---1. AMBROS. Capitulum autem. Precedentis dispositionis recapitulatio, ad rem ipsam deducens auditorem.

2. LANFR. Capitulum autem. Capitulum est breuis  sententia, ab eo sic nominatum quod breuiter capiat totius rationis summam. Hoc autem capitulum incipit ab eo quod sequitur: Talem habemus, Et desinit ubi dicitur: Non homo.

3. Pontifex. Ad superiorem sententiam redit: Hoc enim fecit semel offerendo. Quasi diceret: rationis fuit quod se obtulit, quia omnis pontifex ad offerenda, etc.

4. Si ergo super terram esset. Ratio cur Christus seipsum obtulerit, si, inquit, esset super terram quod pro peccatis totius mundi digne posset offerri, non esset sacerdos offerre dignus, et ideo mundus bene obtulit mundo.

5. Celestium. Celestia uocat presentem Christi Ecclesiam, cuius pars est in celis; pars secutura  adhuc peregrinatur in terris. Hanc figurabant quecunque in sacramentis ueteris Testamenti fiebant. Sicut alias: Hec omnia in figura contingebant illis.

6. Exemplar. Exemplar uocatur, et illud quod fit, et illud ad cuius similitudinem aliquid fit, sicut species, imago, figura, similitudo.

7. Melioris. Melioris testamentum uocat precepta euangelica, per quorum obseruantiam promittitur uera iustitia et uita eterna, hoc est enim quod sequitur: Quod in melioribus, etc.

8. uituperans enim. Probat prophetica auctoritate quia seculi locus inquiritur. Quanta autem locorum et disputationum subtilitate he epistole plene sint, , perspicax lector poterit inuenire. Summa disputationis sic se habet: Si illud prius culpa uacasset, seculi locus non inquireret, uituperans enim, etc. Prius ergo culpa non uacauit, id est, hominem a culpa perfecte liberare non potuit, sicut econtra de Nouo Testamento dicitur: Mandatum sine macula; et: Lex Domini immaculata.

 9. Dicendo autem nouum. Ita sunt inter se Nouum et uetus, sicut magnum et paruum. Quotiescunque enim due res inter se conferuntur, si una uocatur noua, altera uetus; et econtra.



CAPUT IX.


Habuit quidem et prius iustificationes culture, et sanctum [1 1Kb] seculare. Tabernaculum enim factum est primum, in quo erant candelabra, et mensa, et propositio panum, que dicitur Sancta. Post uelamentum autem secundum, tabernaculum, quod dicitur, Sancta sanctorum; aureum habens thuribulum, et arcam testamenti circumtectam ex omni parte auro, in qua urna aurea habens manna, et uirga Aaron, que 221 fronduerat, et tabule testamenti, superque eam erant Cherubim glorie obumbrantia propitiatorium; de quibus non est modo dicendum per singula. His uero ita compositis, in priori quidem tabernaculo semper introibant sacerdotes, sacrificiorum officia consummantes; in secundo autem semel in anno solus pontifex, non sine sanguine, quem offert pro sua et populi ignorantia, hoc significante Spiritu sancto nondum propalatam esse [2 1Kb] sanctorum uiam, adhuc [3 1Kb] priore tabernaculo habente statum. Que [4 1Kb] parabola est temporis instantis, iuxta quam munera et hostie offeruntur, que non possunt iuxta [5 1Kb] conscientiam perfectum facere seruientem solummodo in cibis, et in potibus, et uariis baptismatibus, et iustitiis carnis, usque ad tempus correctionis impositis. Christus autem assistens pontifex futurorum bonorum, per amplius et perfectius [6 1Kb] tabernaculum non manufactum, id est, non huius creationis, neque per sanguinem hircorum aut uitulorum, sed per proprium sanguinem, introiuit semel [7 1Kb] in Sancta, eterna redemptione inuenta. Si enim sanguis hircorum et taurorum, et cinis uitule aspersus, inquinatos sanctificat ad emundationem carnis, quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram [8 1Kb] ab operibus mortuis, ad seruiendum Deo uiuenti? Et ideo noui testamenti [9 1Kb] mediator est, ut [10 1Kb] morte intercedente in redemptionem earum preuaricationum que erant sub priori testamento repromissionem accipiant, qui uocati sunt, eterne hereditatis. [11 1Kb] Ubi enim testamentum est, mors necesse est intercedat testatoris. Testamentum enim [12 1Kb] in mortuis confirmatum est; alioquin nondum ualet, dum uiuit qui testatus est. Unde nec primum quidem sine sanguine dedicatum est. Lecto enim omni mandato legis a Moyse uniuerso populo, accipiens sanguinem uitulorum et hircorum cum aqua, et lana coccinea et hyssopo ipsum quoque librum et omnem populum aspersit, dicens: Hic sanguis testamenti quod mandauit ad uos Deus. Etiam tabernaculum et 222 omnia uasa ministerii sanguine similiter aspersit. Et omnia pene in sanguine secundum legem mundantur, et sine sanguinis effusione non fit remissio. Necesse est ergo exemplaria quidem celestium his mundari, ipsa autem celestia  melioribus hostiis quam istis. [13 1Kb] Non enim in manufacta sancta iehsu introiuit, exemplaria uerorum, sed in ipsum celum, ut appareat nunc uultui Dei pro nobis; neque ut sepe offerat semetipsum, quemadmodum pontifex intrat in Sancta per singulos annos in sanguine alieno, alioquin oportebat eum frequenter pati ab origine mundi. Nunc autem semel in consummatione seculorum, ad destitutionem [14 1Kb] peccati, per hostiam suam apparuit. Et quemadmodum statutum est hominibus semel mori, post hoc autem, iudicium; sic et Christus semel oblatus est ad multorum exhaurienda peccata; [15 1Kb] secundo [16 1Kb] sine peccato apparebit exspectantibus se, in salutem.



[COMMENTARIUS.]


CAP. IX.---1. LANFR. Seculare. Sacrificium Iudeorum uocat seculare, uel quia transitorium, sicut omnia que huius seculi sunt, uel quia in modum temporis singulis annis eadem repetebantur.

2. Sanctorum uiam. Sanctorum uia est uel ipse Christus, uel spiritualis intelligentia legis.

3. Priore. Prius tabernaculum est carnalis intelligentia et obseruantia legis; secundum, spiritualis.

4. Parabola est. Allegoria ueteris Testamenti; hoc presens tempus. in quo Ecclesia Christi fundatur et gratia Noui Testamenti predicatur, significat.

 5. Conscientiam. Iuxta conscientiam dicit, uel quia legales hostie peccata cogitationum non purgabant, uel quia ab anima conscientiam perpetrati sceleris perfecte abstergere non poterant.

6. Tabernaculum. Tabernaculum quod Christus introiuit, uocat celum, quod peramplius et perfectius est quam illud Iudeorum tabernaculum quod uocabant Sancta sanctorum.

 7. In Sancta Exponit quod superius uocauerit tabernaculum non manufactum, uidelicet sancta sanctorum celestia.

8. AMBROS. Ab operibus. Si quis tangebat corpus mortuum, polluebatur; et hic si quis tetigerit opus mortuum, contaminatur per conscientiam.

9. LANFR. Mediator est. In eo quod homo est, noui Testamenti mediator fuit; quia legem Dei hominibus attulit.

10. Morte intercedente. Christus mortuus est, non solum ut gentes, sed et Iudeos, tam uiuos quam mortuos, ad uitam eternam predestinatos a preuaricationibus quas ipsi sub ueteri lege commiserant, redimeret.

 11. Ubi enim testamentum. Exponit causam cur Christus mortuus sit, uidelicet quia testamentum conditurus erat. Testamentum autem nisi a moriente non conditur.

12. In mortuis. Secundum legales seculi loquitur, in quibus precipitur uiuente testatore testamentum non esse ratum. Est autem testamentum, a quo ad diuina testamenta similitudine ducitur, ordinatio  hominis precipientis quid post mortem eius de rebus ipsius sit agendum.

13. Non enim. Exponit ipsas meliores hostias, que est una, id est corpus Christi.

uisus [f., usus] autem loquendi sic uellet: in manufactis sanctis exemplaribus uerorum, uel in manufacta sancta exemplaria uerorum.

14. Peccati. Peccati dicit pro peccatorum. Omnia enim peccata destruxit in his qui credituri erant.

15. AMBROS. Secundo apparebit. Non enim tunc erat hostia pro peccato.

16. LANFR. Sine peccato. Sine peccato dicit, sine similitudine carnis peccati. In primo enim aduentu suo Dominus talem carnem gestauit qualem et ceteri homines qui peccatores erant; in secundo uero,  in tanta gloria caro eius apparebit quanta nec excogitari nec explicari ab aliquo mortalium potest. Potest etiam intelligi, sine peccato, sine hostia pro peccato; non enim tunc apparebit, ut peccata purget, sed damnet.



CAPUT X.


[1 1Kb] Umbram enim habens lex futurorum bonorum, [2 1Kb] non ipsam imaginem rerum, per singulos annos eisdem [3 1Kb] ipsis hostiis, quas offerunt indesinenter, nunquam potest accedentes perfectos facere; alioquin cessasent offerri, ideo quod nullam haberent ultra conscientiam peccati, cultores semel mundati, sed in ipsis commemoratio peccatorum per singulos annos fit. Impossibile enim est sanguine taurorum et hircorum auferri peccata. Ideo ingrediens mundum dicit: Hostiam et oblationem noluisti; corpus autem aptasti mihi. Holocaustomata pro peccato non tibi placuerunt. Tunc dixi: Ecce uenio; [4 1Kb] in capite libri scriptum est de me: Ut faciam, Deus, uoluntatem tuam. Superius dicens: Quia 223 hostias, et oblationes, et holocaustomata pro peccato noluisti, nec placita sunt tibi que secundum legem offeruntur, tunc dixi: Ecce uenio, ut faciam, Deus, uoluntatem tuam; aufert primum, ut sequens statuat. In qua uoluntate sanctificati sumus, per oblationem corporis Iesu Christi semel. [5 1Kb] Et omnis quidem sacerdos presto est quotidie ministrans, et easdem sepe offerens hostias, que nunquam possunt auferre peccata; hic autem unam pro peccatis offerens hostiam, in sempiternum sedet in dextera Dei, de cetero exspectans [6 1Kb] donec ponantur inimici eius [7 1Kb] scabellum pedum eius. Una enim oblatione, consummauit in sempiternum sanctificatos. [8 1Kb] Contestatur autem nos et Spiritus sanctus. Postquam enim dixit: Hoc autem testamentum, quod testabor ad illos post dies illos, dicit Dominus, [9 1Kb] Dando leges meas in cordibus eorum, et in mentibus eorum superscribam eas, et peccatorum et iniquitatum eorum iam non recordabor amplius. Ubi autem horum remissio, iam non est oblatio pro peccato. Habentes itaque, fratres, fiduciam [10 1Kb] in introitu Sanctorum in sanguine Christi, [11 1Kb] quam initiauit nobis uiam nouam et uiuentem per uelamen id est carnem suam. et sacerdotem magnum super domum Dei, accedamus cum  uero corde in plenitudine fidei, aspersi corda a conscientia mala, et abluti corpus aqua munda, teneamus spei nostre confessionem indeclinabilem , et consideremus, [12 1Kb] inuicem in prouocationem caritatis et bonorum operum, non deserentes collectionem nostram, sicut consuetudinis est quibusdam, sed consolantes, et tanto magis [13 1Kb] quanto uideritis appropinquantem diem. [14 1Kb] uoluntarie enim peccantibus nobis, post acceptam notitiam ueritatis, iam non relinquitur pro peccatis hostia, terribilis autem quedam exspectatio iudicii, et ignis emulatio, que consumptura est aduersarios. Irritam quis faciens legem Moysi, sine ulla miseratione duobus uel tribus testibus moritur, quanto magis putatis deteriora mereri supplicia, qui [15 1Kb] . Filium Dei conculcauerit, et sanguinem testamenti pollutum duxerit in quo sanctificatus est, 224 et Spiritui gratie contumeliam fecerit? [16 1Kb] Scimus enim qui dixit: Mihi uindicta, et ego retribuam. Et iterum: Quia iudicabit Dominus populum suum. Horrendum est incidere in manus Dei uiuentis. Rememoramini autem pristinos dies, in quibus illuminati magnum certamen sustinuistis [17 1Kb] passionum, et in altero quidem, opprobriis et tribulationibus spectaculum facti; in altero autem, socii taliter conuersantium effecti. Nam et uinctis compassi estis, et rapinam bonorum uestrorum cum gaudio suscepistis, cognoscentes uos habere meliorem et manentem substantiam. Nolite itaque [18 1Kb] amittere confidentiam uestram, que magnam habet remunerationem. [19 1Kb] Patientia enim uobis necessaria est, ut uoluntatem Dei facientes, reportetis promissionem. Adhuc enim modicum aliquantulum qui uenturus est, ueniet, et non tardabit. Iustus autem meus ex fide uiuit; quod si subtraxerit se, non placebit anime mee. Nos autem non sumus substractionis filii in perditionem, sed fidei in acquisitionem anime.



[COMMENTARIUS.]


CAP. X.---1. LANFR. Umbram enim. Redit ad superiorem rationem, ubi dixit, legales hostias non posse facere seruientem perfectum iuxta conscientiam. Et est responsio, quasi diceret: cur dixisti peccata exhaurienda per Christum, et non per legem?

2. AMBROS. Non ipsam imaginem. Hoc est enim ipsam ueritatem.

3. Ipsis hostiis. Quid ergo nos? Nonne per singulos dies offerimus? Offerimus, sed ad reconciliationem  mortis eius, et una est hec hostia, non multe;  hoc autem exemplar est illius quod nos facimus, in commemorationem fit eius quod factum est: Hoc facite, inquit, in meam commemorationem .

4. In capite libri. Utique pastelii, ubi dicitur: Beatus uir; qui psalmus capitulum totius libri dicitur a quibusdam.

5. Et omnis quidem. Ministrare famulorum est; sedere uero dominorum.

6. Donec ponantur. Non solum inimici qui infideles sunt, sed etiam qui immunde uiuunt. Prudentia enim carnis inimica est Deo.

7. LANFR. Scabellum. Sub pedibus Christi erunt omnes qui sunt modo inimici eius in die iudicii, quia ad imperium eius, aut conuersi ibunt in uitam eternam, aut pertinaces perpetuam patientur gehennam.

 8. Contestatur, id est, confirmat uerba nostra, quibus asserimus una oblatione corporis Christi peccata penitus esse dimissa.

9. AMBROS. Dando leges. Ista lex est caritas, ut quod nobis nolumus fieri, alteri non faciamus; et sicut in Euangelio dicitur: Quecunque uultis ut faciant uobis homines, eadem et uos facite eis .

10. LANFR. In introitu. Introitum uocat celum, quo sancti intraturi sunt redempti sanguine Christi.

11. Quam initiauit. Ordo: Quam uiam nouam quia nullus hominum ante illum celum ascendit, et uiuentem, id est, non deficientem, permanentem, quia usque ad finem seculi ascensura sunt membra eius: initiauit nobis Christus id est incepit uel  dedicauit.

 12. Inuicem. Alter consideret quid boni alter faciat, non ut inuideat, sed ut exemplum bonum inde sumat.

13. Quanto uideritis. Diem dicit uel extremum iudicii, uel temporalis afflictionis.

14. uoluntarie. Causam reddit cur caritas sit tenenda, et a malis sit cessandum; dum enim uoluntas peccandi est in nobis, nichil prodest hostia immolata pro peccatis nostris.

15. Filium Dei. Gratiam Filii Dei in semetipso conculcat, et sanguinem redemptionis pollutum, id est, peccata purgare non ualentem putat: et Spiritui sancto, per quem confitenti peccata remittuntur, contumeliam facit, qui uoluntarie in peccatis iacet.

 16. Scimus enim. Superiorem sententiam probat: Terribilis autem quedam, etc.

17. Passionum. Passiones certauerunt contra eos, ut patientiam ipsi amitterent et fidem negarent.

18. Amittere. Confidentiam diuine retributionis  amittit, qui bonum deserit et malum facit.

19. Patientia. Ostendit quomodo non amittitur confidentia: In patientia enim, inquit, possidebitis animas uestras.



CAPUT XI.


[1 1Kb] Est autem fides sperandarum substantia rerum, argumentum non apparentium. In hac enim testimonium consecuti sunt senes. Fide intelligimus aptata esse secula uerbo Dei, ut ex [2 1Kb] inuisibilibus uisibilia fierent. Fide plurimam hostiam Abel quam Cain obtulit Deo; per quam testimonium consecutus est esse iustus, testimonium perhibente muneribus eius Deo et per illam defunctus adhuc loquitur. Fide Henoch translatus est ne uideret mortem, et non inueniebatur, quia transtulit illum Deus; ante translationem enim testimonium habuit placuisse Deo. Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit. Fide Ne, responso accepto de iis que adhuc non uidebantur, metuens aptauit arcam in salutem domus sue, per quam [3 1Kb] damnauit mundum et iustitie, que 225 per fidem est, heres est institutus. Fide qui uocatur Abraham, obediuit in locum exire, quem accepturus erat in hereditatem, et exiit, nesciens quo iret. Fide demoratus est in terra repromissionis, tanquam in aliena, in casulis habitando, cum. Isaac et Iacob coheredibus repromissionis eiusdem. Exspectabat enim fundamenta habentem ciuitatem, cuius artifex et conditor Deus. Fide et ipsa Sara sterilis uirtutem in conceptionem seminis accepit, etiam preter tempus etatis, quoniam fidelem credidit esse eum qui repromiserat. Propter quod et [4 1Kb] ab uno orti sunt  tanquam sidera celi in multitudinem, et sicut arena que est ad oram maris innumerabilis. Iuxta fidem defuncti sunt omnes isti, non acceptis repromissionibus, sed a longe eas aspicientes et salutantes, et confitentes quia peregrini et hospites sunt super terram. Qui enim hec dicunt, significant se patriam inquirere. Et si quidem ipsius meminissent de qua exierunt, habebant utique tempus reuertendi; nunc autem meliorem appetunt, id est,  celestem. Ideo non confunditur Deus uocari Deus eorum; parauit enim illis ciuitatem. Fide obtulit Abraham Isaac, cum tentaretur, et unigenitum offerebat qui susceperat repromissiones; ad quem dictum est: Quia in Isaac uocabitur tibi semen [5 1Kb] arbitrans quia et a mortuis suscitare potens est Deus; unde eum et [6 1Kb] in parabolam accepit. Fide et de futuris benedixit Isaac, Iacob et Esau. Fide Iacob, moriens, singulos filiorum Ioseph benedixit, et adorauit [7 1Kb] fastigium uirge eius. Fide Ioseph, moriens, de profectione filiorum Isrel memoratus est, et de ossibus suis mandauit. Fide Moyses natus, occultatus est mensibus tribus a parentibus suis, eo quod uidissent elegantem infantem et non timuerunt regis edictum. Fide Moyses grandis factus negauit se esse filium filie Pharaonis, magis eligens affligi cum populo Dei quam temporalis peccati habere iucunditatem, maiores diuitias estimans, thesauro Aegyptiorum, improperium Christi; aspiciebat enim in remunerationem. Fide reliquit Aegyptum, non ueritus animositatem regis; inuisibilem enim tanquam uidens sustinuit. Fide celebrauit Pascha et sanguinis effusionem, ne qui uastabat primitiua tangeret eos. Fide transierunt mare Rubrum, tanquam per aridam terram; quod experti Aegyptii deuorati sunt. Fide muri Iericho corruerunt circuitu dierum septem. Fide Rahab meretrix non periit cum incredulis, excipiens exploratores cum pace. Et quid adhuc dicam? Deficiet enim me tempus enarrantem de Gedeon, Barac, Samson, 226 [8 1Kb] Iephte, Dauid, Samuel, et prophetis; qui per fidem uicerunt regna, operati sunt iustitiam adepti sunt repromissiones, obturauerunt ora leonum, exstinxerunt impetum ignis, effugerunt aciem gladii, conualuerunt de infirmitate, fortes facti sunt in bello, castra uerterunt exterorum; [9 1Kb] acceperunt mulieres de resurrectione mortuos suos. Alii autem distenti sunt, non suscipient redemptionem, [10 1Kb] ut meliorem inuenirent resurrectionem. Alii uero ludibria et uerbera experti, insuper et uincula et carceres; lapidati sunt, secti sunt, tentati sunt, in occisione gladii mortui sunt, circuierunt [11 1Kb] in melotis, in pellibus caprinis, egentes, angustiati, afflicti; quibus dignus non erat mundus, in solitudinibus errantes, in montibus, et speluncis, et in cauernis terre. Et hi omnes testimonio fidei probati, non acceperunt [12 1Kb] repromissionem, Deo pro nobis melius aliquid prouidente, ut non sine nobis consummarentur.



[COMMENTARIUS.]


CAP. XI.---1. LANFR. Est autem fides Talis debet esse fides ut sperandas res in corde credentis faciat subsistere, etsi alius dubitet quod sine argumento possint esse: quod plerique diuini eloquii tractatores fecerunt, probantes resurrectionem corporum et uitam eternam, multaque alia esse uel fuisse ex eo quod patriarchas, prophetas, apostolos, martyres constat ea credidisse.

2. Inuisibilis. Inuisibilia erant elementa ante mundi constitutionem.

3. Damnauit mundum. Per arcam Ne damnauit  mundum; quia tanto maius peccatum habuerunt homines, quanto maiorem eius in fabricanda arca instantiam uidebant, et non credebant.

4. Ab uno orti. Ordo: Ab uno et hoc emortuo orti sunt tanquam, etc.

 5. Arbitrans quia. Utrumque credidit Abraham, et quia in Isaac semen habiturus esse, et placere Deo si ei ipsum Isaac immolaret; credidit enim quoniam mortuum Deus resuscitaret.

6. In parabolam. Aries qui inter uepres herens cornibus repertus est, et Isaac unum Christum hominem et Deum significant. Per hoc igitur quod aries quidem est immolatus, Isaac uero morte subtractus, significatum est Christum secundum carnem passurum, secundum uero diuinitatem, mortis discrimen non esse sensurum. Et hoc quod ait: in parabolam, id est allegoriam eum accepit. Ipsum enim prius ad moriendum dedit, sed post experimentum fidei reperto ariete ad uidendum recepit. Hoc sibi propter fidem et obedientiam honore collato, ut per filii  uitam, diuinitatis significaretur a morte subtractio.

7. Fastigium uirge. uel sceptrum ferebat Ioseph more secundi a rege. uel fastigium uirge dicit altitudinem regiminis eius, quam altitudinem Iacob adorauit, id est in summa ueneratione habuit. Et hoc fide, quia a Deo factum esse credidit.

8. Iephte, Dauid. Non ex eo ducitur Iephte in testimonium quod filiam occiderit, sed quod per fidem, adiuuante eum Deo, hostes superauerit.

9. Acceperunt mulieres. Ordo: Mulieres acceperunt, scilicet a sanctis Dei mortuos suos de resurrectione, id est, resurgentes, ut ab Elia unicum  filium uidua Sareptana, et ab Eliseo Sunamitis.

10. Meliorem inuenirent. Meliorem resurrectionem uocat excellentiorem gloriam in resurrectione, quanto enim magis quis patitur, tanto magis coronabitur

11. In melotis, in pellibus. uestimentum est ex pilis, ut aiunt, camelorum factum, quo uel caprinis pellibus quis in ueteri populo Iudeorum usus sit, aperte Scriptura non dicit: Ioannes autem Baptista usus est.

12. Repromissionem. Beatitudine animarum recepta, resurrectio corporum, quam sanctis suis promisit Deus, ideo adhuc differtur, ut simul omnes resurgamus, quatenus, in communi gaudio omnium, maius fiat singulorum.



CAPUT XII.


Ideoque et nos tantam habentes [1 1Kb] impositam nubem testium, deponentes [2 1Kb] omne pondus et circumstans nos peccatum, per patientiam curramus ad propositum nobis certamen, aspicientes in auctorem fidei et [3 1Kb] consummatorem Iesum, qui proposito sibi [4 1Kb] gaudio sustinuit crucem, confusione contempta, atque in dextera sedis Dei sedet. Recogitate enim eum qui talem sustinuit a peccatoribus aduersum semetipsum contradictionem, ut ne fatigemini, animis uestris deficientes. Nondum enim usque ad sanguinem  restitistis, aduersus peccatum repugnantes, et obliti estis consolationis, que uobis tanquam filiis loquitur, dicens. [5 1Kb] Fili mi, noli negligere disciplinam Domini, neque fatigeris dum ab eo argueris. 227 Quem enim diligit Dominus castigat, flagellat autem omnem filium quem recipit. In disciplina perseuerate. Tanquam filiis uobis offert se Deus; quis enim filius quem non corripit pater? Quod si extra disciplinam estis cuius participes facti sunt omnes ergo adulteri, et non filii estis. Deinde patres quidem carnis nostre, eruditores habuimus, et reuerebamur eos. Num multo magis obtemperabimus Patri spirituum et uiuemus? Et illi quidem in tempore paucorum dierum, secundum uoluntatem suam erudiebant nos; hic autem ad id quod utile est in recipiendo sanctificationem eius. Omnis autem disciplina in presenti quidem uidetur non esse gaudii, sed meroris; postea autem [6 1Kb] fructum pacatissimum exercitatis per eam reddet iustitie. Propter quod, remissas manus et soluta genua erigite, et gressus rectos facite [7 1Kb] pedibus uestris, ut non claudicans quis erret, magis autem sanetur. Pacem sequimini cum omnibus, et sanctimoniam, sine qua nemo uidebit Deum; contemplantes ne quis desit gratie Dei, ne qua radix amaritudinis sursum germinans impediat, et per illam inquinentur multi. Ne quis fornicator, aut profanus ut Esau, qui propter unam escam uendidit primitiua sua. [8 1Kb] Scitote enim quoniam et postea cupiens hereditare benedictionem, reprobatus est; non enim inuenit penitentie locum, quanquam cum lacrymis inquisisset eam. [9 1Kb] Non enim accessistis ad tractabilem montem et accensibilem ignem, et turbinem, et caliginem, et procellam, et tube sonum, et uocem uerborum, quam qui audierunt excusauerunt se ne eis fieret uerbum. Non enim portabant quod dicebatur: et si bestia tetigerit montem, lapidabitur. Et ita terribile erat quod uidebatur. Moyses dixit: Exterritus sum et tremebundus. [10 1Kb] Sed accessistis ad Sion montem et ciuitatem Dei uiuentis, Ierusalem celestem, et multorum millium angelorum frequentiam, et Ecclesiam primitiuorum qui conscripti sunt in celis et iudicem omnium Deum et spiritus iustorum perfectorum et testamenti noui mediatorem Iesum, et sanguinis aspersionem [11 1Kb] melius loquentem quam Abel. uidete ne recusetis loquentem. Si enim illi non effugerunt, recusantes eum qui super terram loquebatur, multo magis nos, qui de celis loquentem nobis auertimus, cuius uox mouit terram tunc, nunc autem repromittit, dicens: [12 1Kb] Adhuc semel, et ego mouebo non solum terram, sed et celum. Quod autem adhuc semel dicit, [13 1Kb] declarat mobilium translationem 228 tanquam factorum, ut maneant ea que sunt immobilia. Itaque regnum immobile suscipientes, habemus gratiam, per quam seruiamus placentes Deo, cum metu et reuerentia. Etenim Deus noster ignis consumens est.



[COMMENTARIUS.]


CAP. XII.---1. LANFR. Impositam nubem. Multitudinem sanctorum uocat nubem, quia uerbis pluunt et miraculis coruscant.

2. Omne pondus. Pondus uocat peccatum, sicut in psalmo: Quoniam iniquitates mee supergresse sunt caput meum; sicut onus graue grauate sunt super me .

3. Consummatorem, id est, qui nos consummabit, id est, anime et corporis perfectam beatitudinem dabit.

4. Gaudio. uel regni celestis, uel regni terreni, quod sibi oblatum est.

 5. Fili mi, noli. In Prouerbiis ita habetur: Disciplinam Domini, fili mi, ne abiicias, neque deficias cum ab eo corriperis; quem enim diligit Dominus corripit, et quasi Pater in filio complacet sibi.

6. Fructum pacatissimum. Ordo: Fructum pacatissimum iustitie, id est, quem iustitia promeretur.

7. Pedibus uestris. Pedes uocat cogitationes, que tunc recte gradiuntur, cum bene credunt; tunc claudicant, eum errant.

8. Scitote. Ostensio quam fuerit Esau profanus, id est a conuentu fidelium alienus.

9. Non enim accessistis. Quando lex data est Iudeis, apparuit ignis tractabilis, id est, palpabilis, et accessibilis, in quo loquebatur Deus, et cetera terribilia que sequuntur. Non ita, inquit, in noue legis  latione factum est, omnia enim suauiter et dulciter indicantur uobis.

10. Sed accessistis, id est, ad altitudinem, in qua uel de qua uidetur Deus. Sion enim speculatio interpretatur.

 11. Melius loquentem. Aspersio sanguinis Abel clamat uindictam; aspersio sanguinis Christi misericordiam.

12. Adhuc ego semel. In Aggeo propheta sic: Adhuc unum modicum est, et ego commouebo celum et terram .

13. Declarat. Per hoc quod dicit: Mouebo, declaratur celi et terre translatio, id est, in alium statum transmutatio. Probat hoc uero, quod semel ostenditur, quod postea futura sunt immobilia. Quod uero dicitur: Ea que sunt, sic intelligendum est quasi diceretur: Id quod sunt. Quidquid enim erit siue in principalibus essentiis, siue extrinsecus sumptis, secundum id immobile erit.



CAPUT XIII.


Charitas fraternitatis maneat in uobis. Et hospitalitatem nolite obliuisci; per hanc enim latuerunt quidam, angelis hospitio receptis. Mementote uinctorum, tanquam simul uincti, et laborantium, tanquam et ipsi in corpore morantes. Honorabile connubium in omnibus, et thorus immaculatus. Fornicatores enim, et adulteros iudicabit Deus. Sint mores sine auaritia, contenti presentibus; ipse enim dixit: Non te deseram, neque derelinquam, ita ut confidenter dicamus: Dominus mihi adiutor est; non timebo quid faciat mihi homo. Mementote prepositorum uestrorum, qui uobis locuti sunt uerbum Dei; quorum intuentes exitum conuersationis, imitamini fidem. [1 1Kb] iehsu Christus heri, et hodie; ipse et in secula. Doctrinis uariis et peregrinis  nolite abduci. Optimum est enim gratia stabilire cor, [2 1Kb] non escis que non protuerunt ambulantibus in eis. [3 1Kb] Habemus altare, de quo edere non habent potestatem qui tabernaculo deseruiunt. [4 1Kb] Quorum enim animalium infertur sanguis pro peccato in sancta per pontificem, horum corpora cremantur extra castra. Propter quod et iehsu, ut sanctificaret per suum sanguinem populum, extra portam passus est. Exeamus igitur ad eum extra castra, improperium eius portantes. Non enim habemus hic manentem ciuitatem, sed futuram inquirimus. Per ipsum ergo offeramus hostiam laudis semper Deo, id est fructum labiorum confitentium nomini eius. Beneficientie autem, et communionis nolite obliuisci; talibus enim hostiis promeretur Deus. Obedite prepositis uestris, et subiacete eis. Ipsi enim peruigilant, quasi rationem pro animabus uestris reddituri, ut cum gaudio hoc faciant, et non gementes; hoc enim non expedit uobis. Orate pro nobis; [5 1Kb] confidimus 229 enim quia bonam conscientiam habemus in omnibus bene uolentes conuersari. Amplius autem deprecor uos hoc facere, quo celerius restituar uobis. Deus autem pacis, qui eduxit de mortuis Pastorem magnum ouium, [6 1Kb] in sanguine testamenti [7 1Kb] eterni, Dominum nostrum Iesum Christum, aptet uos in omni bono, ut faciatis eius uoluntatem, faciens in uobis quod placeat coram se, per Iesum Christum, cui est gloria in secula seculorum. Amen. Rogo autem uos, fratres, ut sufferatis uerbum solatii. Etenim perpaucis scripsi uobis. Cognoscite fratrem nostrum Timotheum dimissum, cum quo  uidebo uos. Salutate omnes prepositos uestros, et omnes sanctos. Salutant uos de Italia fratres. Gratia cum omnibus uobis. Amen.



[COMMENTARIUS.]


CAP. XIII.---1. iehsu Christus heri et hodie. Quasi diceret: iehsu Christus qui cum illis fuit, uobiscum est, et erit cum Ecclesia sua usque ad consummationem seculi.

 2. Non escis. Datur intelligi quosdam fuisse qui dogmatizarent peccatum non esse escis et uoluptatibus affluere.

3. Habemus altare. Causa cur escis non sit immoderate affluendum. Cum sobrietate enim edendum est corpus Christi; quod et in aliis diuinarum locis Scripturarum altare uocatur, pro eo uidelicet quod in ipso, id est, in fide ipsius, quasi in quodam altari oblate preces et operationes nostre acceptabiles fiunt Deo.

4. Quorum enim animalium. Per duplicem allegoriam, unam ueteris, et alteram Noui Testamenti probat corpus Christi non esse edendum ab his qui tabernaculo deseruiunt. Ad hoc enim corpora animalium horum extra castra cremabantur; et  propterea Christus extra portam ciuitatis Ierusalem  passus est, ut nos qui corpore et sanguine eius a peccatis mundari uolumus, improperia et angustias passuri, tabernaculi delicias deseramus.

5. Confidimus enim. Causa cur orent pro eo, uidelicet quod bonam conscientiam et ad eos et ad omnes [sup., habeant].

6. In sanguine. Sanguinem more suo uocat mortem, per quam Christus de mortuis resurrexit. Nisi enim moreretur, nec ad inferos descenderet, nec ab inferis ascenderet.

7. Aeterni. Aeternum duobus dicitur modis, et quod initio et fine caret, et quod tantum usque ad finem seculi permanet, secundum quam significationem eternum hic ponitur, et per Moysen dicitur: Dominus regnabit in eternum, et ultra .


 Explicit Commentarius B. Lanfranci in Epistolas D. Pauli.



[DE CORPORE ET SANGUINE DOMINI.]





CLARISSIMUM uIRUM G. RATUM SACRAE THEOLOGIAE PROFESSOREM, A uicibus et penitentiis reuerendissimi in Christo Patris ac domini D. Georgii Ambasiani, archipresulis Rothomagensis, FRANCISCUS QUADRATUS, BECCENSIS CeNOBITA, SALUTAT.

230 Fere fit ut, cum aut ardua tentamus, aut ingenii nostri uires non probamus, eos summo nobis studio conciliemus quos rei nostre usui futuros arbitramur. Ad te igitur, theologorum oculatissime, liberius nostra progreditur epistola, ut quod nostro iure non possumus tuo munere consequamur. Ut autem ad nostri instituti scopum peruenias, paucis absoluam. Cum, hisce diebus, animi colligendi causa bibliothecam nostram reuoluens, aliquid de uirginis assumpte laudibus quererem, ecce in manus nostras uetus quidam codex incidit, De corpore et sanguine Christi, in Berengarium quemdam hereticum Lanfranco auctore conscriptus. Tum mihi persuadebam dignum quid accidisse, etatique nostre maxime necessarium, in qua et dispersi gregis Dominici fides eneruatur, et per pseudoapostolos; ea est etiam apud domesticos controuersia ut uix ullum ciuitatis alius desiderate, id est, Christiane pacis uestigium, aut simulacrum aliquod appareat. Ne igitur salutis frumentum a fideli populo maledictus absconderem, apud me tacitus cogitabam cuinam strenuo Christiane militie duci, expertum Christi militem hactenus neglectum, longoque carcere, nec non incuria fere uictum mitterem. Mihi itaque, tantum scelus non ferenti, uenit in mentem tui nominis, qui rudioribus tirunculis euangelici lactis pabulum uberrimum indefessus porrigis, ut nimiam adulterantis aridique seculi  sterilitatem, scaturientis inde sacri liquoris humore, ad fructum Deo dignum proferendum, renoues, quique, superba stultorum dogmata ad angularem illum lapidem diligenti examine confutans, eliminas. Quid, dum hec cogito? Num felix, o Rothomagensium ciuitas, que tantum cum archiepiscopo rectorem meruisti? Grauat animum cordis excessus? Accede cum fiducia, et dulce pharmacon, ut ratus, ita prudens medicus offeret. Ea est enim apud te, aut nusquam, recuperande salutis ratio, si mentem simplicem attuleris. Felix rursum mihi appellanda es, que, huius uiri dignis ornatisque declamationibus erudita, plane Christianam ueramque innocentie puritatem retines. Illa enim  uis orandi concionandique facultas, nisi ad eas exercitationes non tam regio fauore quam suis id postulantibus meritis delegatus fuisset, saluo cuiusque iure loquar, pene exaruisset. Quod si enim retines corpore, diffusa per orbem Ecclesia sentit presentem absentis discipuli fidem, doctrinam miratur, gaudet se fortissimum in eo propugnaculum reperisse. Hec, ut ad te, uir ornatissime, reuertar, mecum reuoluens, ardeo cupiditate incredibili, neque arbitror reprehendenda, ut hoc qualecunque opus suscipias; nam ipsissimum te iudicaui fore cuius salubri consilio, graui auctoritate, adducti ceteri sacre theologie professores mee exspectatione facerent satis, et idem opusculum typis commendatum iri, uel libenter admitterent. Erit reuera non alienum a tua dignitate, quod ipsis etiam regibus est honestissimum, si hoc ipsum contra domesticos Christiane ueritatis hostes defensare studueris, mihi quoque  gloriosum si meis ineptiis motus, ad multorum utilitatem diuulgandam susceperis. uerum me, audax egregiumque facinus aggredientem , pudor quidam subrusticus hactenus deterruit. Sed gaudeo plane id fortunam attulisse quod nouum hunc temporeque natum Christiane ueritatis defensorem, nouus salutator, apud tantum uirum  commendarem. Nouum dixi, propter eos qui uel Desiderii Erasmi, uel nescio cuius opera hoc iam editum esse mentiuntur, certe non exstat. Sed ne multis nauseam prouocem, auctoris uitam sciens pretereo, rem et Deo et hominibus gratissimam facturus si tua auctoritate, opera, consilio, etiam gratia, libellum ob Christiane ueritatis defensionem, semel in lucem emiserim. Eoque flagrantius urget huius rei desiderium quo et uim patientibus contra hereseos inueterate falsa dogmata, fidem faciat testis Barbatus, et ad eorum qui hactenus pugnarunt, subsidium inconcussus miles, hostium tela in suos auctores reiiciat. Et quamuis hoc ipsum zelo fidei motus prosequar, non tamen is sum qui nesciam quosdam fore qui memet temerarium clamitabunt quod, rudis bonarumque artium expers, hoc opusculum, apud tantum uirum, commendandum susceperim, cuius etiam ipsa litterarum elementa mihi adoranda sint. uerum falsone an merito id fiet, tuum erit iudicium. Ego uero cuncta letus susquedeque feram, si laborem probaueris. Sin indignus te uidebitur, ab optimo certe ac deditissimo tibi animo et sincere et iucunde susceptum putes. uale.

Ex edibus nostris Beccensibus, anno D. 1540, pridie Kalend. Febr.





BEATI LANFRANCI CANTUARIENSIS ARCHIEPISCOPI DE CORPORE ET SANGUINE DOMINI ADuERSUS BERENGARIUM TURONENSEM LIBER.



231 CAPUT PRIMUM.


LANFRANCUS, misericordia Dei catholicus, BERENGARIO catholice Ecclesie aduersario.

Si diuina pietas cordi tuo inspirare dignaretur quatenus respectu eius atque anime tue mecum loqui uelles, locumque opportunum in quo id competenter posset fieri salubri deliberatione eligeres, multum fortasse tibi, proculdubio autem iis consuleres quos decipis, deceptos uero ac morte preuentos in penas eternas transmittis. Etenim cooperante Spiritu, qui ubi uult spirat, euenire e duobus alterutrum, uidelicet ut aut tu ipse, deposito superbie fastu quo plenus contra orbem terrarum sentire cepisti, auctoritati totius sancte Ecclesie rectisque sanctarum Scripturarum expositionibus acquiesceres,  et sic te ac sequaces tuos de tenebris erroris ac profundo iniquitatis erueres, aut, te in tua pertinacia persistente, ipsi auditis rationibus miserante Deo resipiscerent, et ad ueram fidem, quam sancta Ecclesia predicare non cessat, consilio meliore  redirent. Sed quia elegisti prauitatem, quam semel imbibisti, clandestinis disputationibus apud imperitos tueri, palam autem, atque in audientia sancti concilii orthodoxam fidem non amore ueritatis, sed timore mortis confiteri, propterea refugis me, refugis religiosas personas, que de uerbis tuis ac meis possint ferre sententiam. In quarum presentia de nulla re te audire tecumque conferre libentius uellem quam quod sententias tuis sententiis commodas plectenda temeritate confingis, easque seu studio nocendi, seu ignorantia ueri, sacris doctoribus attribuis dicens: Hoc uel hoc in illo, seu illo opere testatur Augustinus, Gregorius, Hieronymus, uel quilibet eorum quos in arce auctoritatis positos Ecclesia Christi insigniter ueneratur. Ibi enim conquiesceret  omnis uersuta tergiuersatio, cum sacri codices te audiente legerentur, uel tibi ad legendum in manus traderentur, celestique lampade splendidius eniteret quedam, que de Scripturis sanctis te sumere nonnunquam dicis; aut penitus esse falsa,  aut aliqua ex parte, prout ratio tui negotii postulat, deprauata. Per quam diabolicam fallaciam ignaras diuini mysterii mentes tibique credulas inuadis, decipis, subruis. tanto iniquior quanto in malo proposito ad eorum qui tibi in Christo fratres sunt subuersionem et scandalum pertinacior, paruiponderans uerba Domini comminantis ei qui de pusillis suis aliquem scandalizat , nec satis tremens increpationem Apostoli, ad superbam Corinthiorum gentem scribentis et dicentis: Sic autem peccantes in fratres, et percutientes conscientiam eorum infirmam, in Christum peccatis . Quo peccato plurimum detineris, subuertens eos qui, nescientes tibi resistere, contemplantur ea que uidentur, non ea que non uidentur. Sed firmum  fundamentum Dei stat immobile, habens signaculum, quo discedit ab iniquitate, quia inuocat nomen Domini, nequaquam sine graui scandalo ferens quod non es contentus 232 ut peruersus peruersa dicas, nisi etiam praua scripta per prauos discipulos tuos in diuersas regiones transmittas. Et cetera quidem a beate memorie Nicolao, totius Christiani nominis summo pontifice, et a centum tredecim episcopis Rome audita, examinata atque damnata sunt. Tu quoque inclinato corpore, sed non humiliato corde, ignem accendisti, librosque peruersi dogmatis in medio sancti concilii in eum coniecisti, iurans, per id quod rebus omnibus incomparabiliter maius est, fidem, a Patribus qui presentes erant traditam, inuiolabiliter te seruaturum, ueteremque  doctrinam tuam de corpore et sanguine Domini, ab illa die, aliis non predicaturum. Huius propositi sacrilegus uiolator contra prefatam synodum, contra catholicam ueritatem, contra omnium Ecclesiarum opinionem scriptum postea condidisti, cui in hoc opusculo, confisus de Christi misericordia, respondere disposui. Et ut euidentius appareat quid tu dicas, quid ego respondeam, alterutras sententias uicaria nostrorum nominum positione distinguam. Nec ad omnia responsurus sum, quia spinis rosas interseris, et albis atque nigris coloribus phantasma tuum depingis, quedam etiam dicis que nichil pertinent ad propositum questionis. Compendio autem, in quantum potero, operam dabo. In talibus enim neniis nollem uitam deterere, si populum Dei antiquam  permitteres pacem habere.



CAPUT II.

BERENGARIUS: »Scriptum Humberti Burgundi quem fecerant Rome episcopum cardinalem, quod scripsit contra catholicam ueritatem, quod inferius patebit, ut cogeretur illud Berengarius, et quasi profiteri errorem ineptissimi Burgundi.«

LANFR. Humbertum uirum fuisse religiosum, fide Christiana et sanctissimis operibus perseuerantissime decoratum, scientia diuinarum ac secularium litterarum apprime eruditum testantur omnes qui uel propria experientia eum nouerunt, uel ab aliis qui ipsum experti sunt, eius cognitionem acceperunt. Hunc, non de Burgundia, sed de Lotharingia sanctus  Leo Romam traduxit, ad predicandum Siculis uerbum Dei archiepiscopum ordinauit, postea uero sancta Romana Ecclesia presulem sibi cardinalem constituit. Quo in loco positus taliter uixit, taliter docuit ut de fide uel doctrina ipsius nec saltem sinistre suspicionis fama aliquando exorta sit. Huius rei testis est tota fere Latinitas, que pro excellentia apostolice sedis, cuius conciliis et consiliis semper aderat ac preerat, eum ignorare non potuit. Qui si etiam Burgundus esset, insipienter tamen arrogantia tua nomen sue gentis pro infamia sibi ascriberet, cum Spiritus Domini ubi uult spiret , et quem uult aspiret, et Domini sit terra, et uniuersi qui habitant in ea , et princeps apostolorum dicat: In ueritate comperi quoniam non  est personarum acceptor Deus, sed in omni gente, qui timet eum et operatur iustitiam acceptus est illi . Item doctor gentium ad Galatas: Deus personam non hominis accipit . Quem dum contra catholicam ueritatem scripsisse asseris, non ipsum solum, sed et Romanos pontifices, Romanam Ecclesiam multosque sanctos Patres redarguis, incurrisque in illud quod beati doctores, si non eisdem uerbis, eisdem tamen sententiis multis in locis concorditer astruxerunt, hereticum esse omnem hominem qui a Romana et uniuersali Ecclesia, in fidei doctrina, discordat. Euenitque tibi iusto Dei iudicio ut qui alios esse hereticos astruere conaris, tu ipse in heresim deuolutus, esse hereticus conuincaris.

 BERENG. »Anathematizo omnem heresim, precipue eam que astruere conatur panem et uinum, que in altari ponuntur, post consecrationem solummodo sacramenta esse, et non uerum corpus Christi et sanguinem.«

LANFR. Principium huius tui iurisiurandum propterea, ut opinor, hic non inseruisti, ut lectores tui putarent hec uerba non esse tua, sed uenerabilis Humberti episcopi. Nec id iniuria. Nam quia heretica esse pertinaciter probare contendis, si manifeste tua diceres, manifeste te ipsum hereticum comprobares. Sed ne quis nescius Romani concilii indiscretam de negotio ferat sententiam, principium eius medium atque finem simul hic apponam.

»Ego Berengarius, indignus diaconus Ecclesie  Sancti Mauricii Andegauensis, cognoscens ueram catholicam et apostolicam fidem, anathematizo omnem heresim, precipue eam de qua hactenus infamatus sum, que astruere conatur panem et uinum que in altari ponuntur, post consecrationem solummodo sacramentum, et non uerum corpus et sanguinem Domini nostri Iesu Christi esse, nec posse sensualiter in solo sacramento manibus sacerdotum tractari, uel frangi, aut fidelium dentibus atteri. Consentio autem sancte Romane et apostolice sedi, et ore et corde profiteor de sacramentis Dominice mense eam fidem tenere quam dominus et uenerabilis papa Nicolaus, et hec sancta synodus auctoritate 233  euangelica et apostolica tenendam tradidit, mihique firmauit; scilicet panem et uinum que in altari ponuntur, post consecrationem non solum sacramentum, sed etiam uerum corpus et sanguinem Domini nostri Iesu Christi esse, et sensualiter non solum sacramento, sed in ueritate manibus sacerdotum tractari, frangi et fidelium dentibus atteri, iurans per sanctam et homousion Trinitatem, et per hec sacrosancta Christi Euangelia. Eos uero qui contra hanc fidem uenerint, cum dogmatibus et sectatoribus suis eterno anathemate dignos esse pronuntio. Quod si ego ipse aliquando aliquid contra hec sentire aut predicare presumpsero, subiaceam canonum seueritati. Lecto et perlecto sponte subscripsi.«

 Ad hec Gregorii septimi tempore cum in templo Saluatoris de his sermo haberetur, quorumdam tui similium stipatus agmine, erroris magister perseuerabas. Tum celestis Patris Spiritu in animum instillante reuersus, speratam ueniam apostolica miseratione consecutus es, iurans et ea que sequuntur.

»Ego Berengarius corde credo et ore confiteor panem et uinum, que ponuntur in altari, per mysterium sacre orationis et uerba nostri Redemptoris substantialiter conuerti in ueram, et propriam, uiuificatricem carnem et sanguinem Iesu Christi Domini nostri, et post consecrationem esse uerum corpus Christi, quod natum est de uirgine, et quod pro salute mundi oblatum in  cruce pependit, et quod sedet ad dextram Patris, et uerum sanguinem Christi, qui de latere eius effusus est, non tantum per signum et uirtutem sacramenti, sed in proprietate nature et ueritate substantie, sicut in hoc breui continetur, et ego legi, et uos intellexistis. Sic credo, nec contra hanc fidem ulterius docebo: sic me Deus adiuuet, et hec sacra Euangelia.«

Postea precepit idem pontifex tibi Berengario, ex auctoritate Dei et sanctorum apostolorum Petri et Pauli, ut de corpore et sanguine Domini ulterius cum aliquo disputare non presumeres, excepta causa reducendi ad hanc fidem eos qui per tuam doctrinam ab ea recesserant.

Cum autem sub Nicolao uenisses Romam, fretus  iis qui plus impensis a te beneficiis quam ratione a te audita opem tibi promiserant, non ausus defensare quod antea senseras, postulasti Nicolaum pontificem eiusque concilium, quatenus fidem quam teneri oporteret uerbis tibi traderet, scriptura firmaret. Iniuncta est huius rei cura Humberto episcopo.

Itaque uerba fidei superius comprehensa scripsit, assensu omnium ad legendum et confitendum tibi tradidit. Tu uero acquiescens accepisti. legisti, confessus te ita credere iureiurando confirmasti, tandem manu propria subscripsisti.

Nicolaus papa, gaudens de conuersione tua, iusiurandum tuum scriptum misit per urbes Italie,  Gallie, Germanie, et ad quecunque loca fama tue prauitatis antea potuit peruenire. Ut sicut Ecclesie scandalizate prius dolebant de te a ueritate auerso, atque ita postea gauderent gratiasque Deo agerent de reuerso atque conuerso. Cur ergo scriptum hoc magis ascribitur Humberto episcopo quam tibi, quam Nicolao pontifici, quam eius concilio, quam denique omnibus Ecclesiis que id cum debita reuerentia susceperunt, et pro conuersione tua Deo gratias retulerunt? Cur, inquam, nisi quia facilius persuades imperitis potuisse unum hominem errare quam tot personas, tot Ecclesias? Tibi uero si ascripsisses, cum ipsum destruere moliaris, periurum te esse astruere uideris. Sed iam qualiter redarguis uideamus.



CAPUT III.


BERENG. »Apparet quia lux in tenebris lucet, et tenebre eam non comprehenderunt.«

LANFR. Hoc rectissime in te retorqueri potest. Lucet namque lux fidei in tenebris huius mundi, quantum per speculum et enigma, reuelante Deo, possumus contueri; uerum hanc lucem tenebrosa mens tua nequit comprehendere, despectis ceteris, putans se solam sapientem esse, euanescens in cogitationibus suis, stulta facta apud Deum.

BERENG. »Quia ueritatis inimicus, uelit nolit, ueritatem asserat.«

LANFR. Parum uideris attendere quid dicas. tantum ut seruum Dei illatis opprobriis in contemptum adducas.

 Assertorem ueritas, tam uolentem quam nolentem, inimicum pariter constituis ueritatis. Quisquis autem ueritatem asserit, aut uolens, aut nolens id agit. Nihil enim medii poterit reperiri. Omnis igitur assertor ueritatis, te auctore, inimicus est ueritatis. Sed absit. Ipsa namque ueritas assertores suos plurimum distanti nomine in Euangelio uocat, dicens: Iam non dicam uos seruos, sed amicos meos ; Et alibi: uos amici mei eritis . Falsum est ergo assertorem ueritatis, tam uolentem quam nolentem, inimicum constituere ueritatis.

BERENG. »Quia, sicut Goliath, proprio Burgundus ense depereat.«

LANFR. Tui moris est alios deprimere, te efferre,  te iactare, de te magna sentire. 234 Te quidem Dauid, Humbertum uero Goliath appellas. Et quidem rectius te nominasses Goliath, quia homo arrogantissimus es, et ea sentis, scribis et loqueris quibus tu ipse uelut ense proprio iuguleris; illum uero Dauid, qui humiliter uixit, humiliter docuit, membrum Ecclesie, pugnans pro Ecclesia, assumens scutum fidei et gladium spiritus, quod est uerbum Dei .



CAPUT Iu.

BERENG. »Erat autem Burgundus in sententia, imo uecordia uulgi, Paschasii atque Lanfranci, minime superesse in altari post consecrationem substantiam panis atque uini.«

 LANFR. Tempore sancti Leonis pape, delata est heresis tua ad apostolicam sedem. Qui cum synodo presideret, ac resideret secum non parua multitudo episcoporum, abbatum, diuersique ordinis a diuersis regionibus religiosarum personarum, iussum est in omnium audientia recitari quas mihi de corpore et sanguine Domini litteras transmisisti. Portitor quippe earum legatus tuus, me in Nortmannia non reperto, tradidit eas quibusdam clericis; quas cum legissent, et contra usitatissimam Ecclesie fidem animaduertissent, zelo Dei accensi quibusdam ad legendum eas porrexerunt, plurimis earum sententias uerbis exposuerunt. Itaque factum est ut non deterior de te quam de me fuerit orta  suspicio, ad quem uidelicet tales litteras destinaueris, putantibus multis me fouere ac fauere que a te dicerentur, uel gratia qua te diligerem, uel fide qua reuera ita esse non dubitanter tenerem. Igitur cum a quodam Remensi clerico Romam perlatas recitator legeret, intellecto quod Ioannem Scotum extolleres, Paschasium damnares, communis de eucaristia fidei aduersa sentires, promulgata est in te damnationis sententia, priuans te communione sancte Ecclesie, quam tu priuare sancta eius communione satagebas. Post hec precepit papa ut ego surgerem, praui rumoris a me maculam abstergerem, fidem meam exponerem, expositam plus sacris auctoritatibus quam argumentis probarem. Itaque surrexi, quod sensi dixi, quod dixi probaui, quod probaui omnibus placuit, nulli displicuit.  Dehinc declarata est synodus uercellensis, que proximo Septembri eodem presidente pontifice est celebrata uercellis. Ad quam uocatus non uenisti; ego uero precepto ac precibus prefati pontificis usque ad ipsam synodum secum remansi. In qua, in audientia omnium qui de diuersis huius mundi partibus illuc conuenerant, Ioannis Scoti liber De eucaristia lectus est, ac damnatus, sententia tua exposita ac damnata, fides sancte Ecclesie, quam ego teneo et tenendam astruo, audita et concordi omnium assensu confirmata. Duo clerici qui legatos tuos se esse dixerunt, uolentes te defendere, in primo statim aditu defecerunt et capti sunt. Ab hac sententia nunquam discessit sanctus Leo in omnibus conciliis suis, seu quibus ipse suam  presentiam exhibuit, seu que per legatos suos in diuersis prouinciis congregari instituit. Que sententia non effugit successorem quoque suum felicis memorie papam uictorem. Sed quidquid de hac re seu ceteris ipse statuit, statuiue precepit, hoc etiam iste sua atque omnium conciliorum suorum auctoritate firmauit. Denique in concilio Turonensi, cui ipsius interfuere ac prefuere legati, data est tibi optio defendendi partem tuam. Quam cum defendendam suscipere non auderes, confessus coram omnibus communem Ecclesie fidem iurasti, ab illa hora te ita crediturum sicut in Romano concilio te iurasse est superius comprehensum. Porro quid de hac re tempore Nicolai gestum sit, breuiter supra  reseraui. Digrediendo hec ideo dixi, quia dixisti: Erat autem Burgundus in sententia uulgi, Paschasii, atque Lanfranci. Nam cum catholica Ecclesia diuidatur in clericalem ordinem atque laicalem, clericalis uero ordo consistat in episcopis ac reliquis Christi sacerdotibus, aliisque diuersarum dignitatum ecclesiasticis personis, hos autem omnes, preter paucissimos schismaticos, hanc fidem tenere manifestissimum sit, rectius dixisses: Erat autem Burgundus in sententia catholice Ecclesie, sed non in mea, meorumque sequacium, qui maluimus nos ab ea superbe separare, et contra ad nostram perniciem schisma facere quam humiliter membra eius esse, et communem cum ea fidem salubriter retinere. Hoc reuera dixisses, si amator ueritatis  seruator et iustitie exstitisses, si, abiecto inanis glorie appetitu, peccata tua confiteri quam tueri maluisses.

Quod uero sententiam qua panem in ueram Christi carnem, et uinum in uerum Christi sanguinem conuerti credimus, uecordiam nominas; de hac re opportunius tibi respondebo, cum fidem hanc, auctore Deo, diuinis auctoritatibus et manifestis rationibus ueram esse monstrauero. Porro autem quod dicis, Erat autem Burgundus in sententia uulgi, Paschasii, atque Lanfranci, me etiam cum uulgo deputas, certissimum 235 habeto tu, indubitanter credant amici mei, atque Ecclesia Christi, quasi etiam deesset mihi auctoritas, atque ratio, quibus fidem meam tueri possem: mallem tamen cum uulgo  esse rusticus et idiota catholicus quam tecum existere curialis atque facetus hereticus. Sed si Dominus Deus te atque me in audientia sancti concilii dignaretur coniungere, de pietate eius confido quia mutares uerba, mutares sententiam.

BERENG. »Quam sententiam superioribus suis uerbis ille ipse deiecit, nec attendit.«

LANFR. Dum insatiabili odio illum insequeris, te ipsum turpiter infamare minime erubescis. Quisquis enim contraria iurat, necesse est in alterutro periurii crimen incurrat. Ergo, cum uerba ad iurandum tibi tradita inter se contraria esse astruas, manifesta uoce periurum te esse impudenter proclamas. O infelix homo! o miserrima anima! cur te credere iurabas, que tantopere inter se dissidere intelligebas?  nonne prestabat, si ueram fide te habere putabas, uitam honesta morte finire quam periurium facere, perfidiam iurare, fidem abiurare? Sed absit ut scriptura sancti concilii aliqua inter se contrarietatis oppositione dissideat, si, remoto calumniandi studio, diligens lector ad intelligendum curam impendat! Et hoc posterius patebit.



CAPUT u.

BERENG. »Qui enim dicit: Panis et uinum altaris solummodo sacramenta sunt; uel panis et uinum altaris solummodo sunt uerum Christi corpus et sanguis, modis omnibus panem et uinum superesse constituit.«

LANFR. Nihil horum Romana synodus credendum  esse decreuit, nec Humbertus episcopus ad confitendum uel iurandum horum tibi aliquid tradidit. Prior quidem sententia, per quam dicitur: Panis et uinum altaris solummodo sacramenta sunt, tua est, tuorumque sequacium. Posterior uero que enuntiat: Panis et uinum altaris solummodo sunt uerum Christi corpus et sanguis, nullius hominum est. Nam et tu ueritatem carnis ac sanguinis negas, et Ecclesia Christi, sic panem in carnem, uinum credit conuerti in sanguinem, ut tamen salubriter credat et ueraciter recognoscat sacramentum esse Dominice passionis, diuine propitiationis, concordie et unitatis, postremo assumpte de uirgine carnis ac sanguinis singula suis distinctisque modis, de quibus suo loco ac tempore euidentius disseretur. In presentia tantum  suscepi ostendere uerba Romani concilii, que te seruaturum iureiurando firmasti, nulla a se inuicem contrarietate differre. Arguentibus enim te amicis ac necessariis tuis quod aut non seruanda iurare non debueris, aut iurata seruare, infamare soles Nicolaum pontificem reliquosque Patres Romani concilii, uidelicet quod, docentes ac scientes contraria, tui fuerunt causa periurii. Id quoque in hoc opusculo, quod destruendum suscepi, ubique fere laboras efficere; propterea conferenda sunt uerba tua uerbis eorum.

Nicolaus papa, comperiens te docere panem uinumque altaris, post consecrationem, sine materiali mutatione in pristinis essentiis remanere, concessa tibi, sicut superius dictum est, respondendi  licentia, cum non auderes pro tue partis defensione aliquid respondere, pietate motus ad preces tuas precepit tradi scripturam tibi quam superius posui. Eius principium hoc erat:

»Ego Berengarius anathematizato eam heresim, de qua hactenus infamatus sum, que astruere conatur panem et uinum, que in altari ponuntur, post consecrationem, solummodo sacramentum, et non uerum corpus et sanguinem Domini nostri Iesu Christi esse.«

Rectissime id quidem, et ipse precepit, et syndus assensit, et tu exsecutus es, si labium dolosum in corde et corde locutus non fuisses, si ad pristinum uomitum et ad uolutabrum luti infeliciter periurus  postea non redisses. Sacrorum namque canonum auctoritate instruimur, ut nemo, ab heresi reuertens, ecclesiastice communionis particeps esse permittatur, quoadusque peruersum dogma uinculo anathematis damnare compellatur. uerum in his uerbis, nec uerba tua superius posita, nec eorum sententias quisquam poterit inuenire. Unde apparet peruersorem ac subuersorem te esse diuinarum litterarum, et ex deprauatis fictisque sententiis erroris nebulas spargere imperitis, falsumque esse quod ex falso principio constiterit emanare.



CAPUT uI.

BERENG. »Sicut enim qui dicit: Christus est summus angularis lapis, Christum non aufert, Christum esse omnmo constituit; ita qui dicit: Panis  altaris solummodo est sacramentum, uel: Panis altaris solummodo est uerum corpus Christi, panem in altari esse non negat, panem et uinum esse confirmat in mensa Dominica.«

236 LANFR. uerum adnecteres, si ignarus ueritatis priorem propositionis partem quisquam statueret, nisi forte figurato locutionis modo uerbum illud proferret. Solemus enim aliquas res illarum rerum, ex quibus efficiuntur, nominibus appellare, quamuis, in aliam naturam translate, iam non possint esse illud quod sunt res ille ex quibus probantur effecte. Sicut beatus Augustinus  in extremo psalmorum explanationis opere, »cristallum« uocat »niuem multorum annorum duratam tempore, et serie seculorum,« cum nix sit liquida  et humida, cristalli uero natura existat dura et sicca. Ac per hoc cum tam diuerse nature sint in utrisque non recte quis cristallum niuem uocauerit, nisi eo locutionis modo quo res effecta materiali solet nomine appellari. Et Creator ex terra creato primo homini in Genesi dicit: Terra es, et in terram ibis . Quasi diceret: Quia factus es ex terra, quandoque fies terra, et reuerteris in terram.

uerumtamen, ut dixi, has sententias nemo catholicus recipit, Christiana eas religio non admittit. Nam priorem tuam esse tantum, tueque secte, nemo qui ambigat. Posteriorem uero neque tu recipis, qui carnis ac sanguinis negator existis, neque nos, qui sic utrumque fatemur ut tamen multarum  et excelsarum rerum figuram ac sacramentum esse minime abnegemus. Porro similitudo, quam de Domino Iesu Christo et lapide angulari posuisti, te impedit, nos expedit. Sicut enim qui dicit: »Christus est lapis angularis,« non reuera Christum lapidem esse constituit, sed propter aliquam similitudinem, quam ad se inuicem gerunt, ei nomen imponunt; eodem modo cum diuina pagina corpus Domini panem uocat, sacrata ac mystica locutione id agit, seu, quoniam ex pane conficitur eiusque nonnullas retinet qualitates; seu, quia animam incomprehensibiliter pascendo satiat eique eterne uite substantiam subministrat; uel, quod corpus est Filii Dei, qui est panis angelorum, et in quem,  sicut ait princeps apostolorum, desiderant angeli prospicere ; seu, aliquo alio modo qui a doctioribus comprehendi potest, a nobis non potest.



CAPUT uII.

BERENG. »Non enim constare poterit affirmatio omnis, parte subruta; et hoc, sicut dicit beatus Augustinus in libro De doctrina Christiana: »In ipsa eternitatis ueritate, que Deus est, indissolubiliter constat.«

LANFR. Relictis sacris auctoritatibus, ad dialecticam confugium facis. Et quidem de mysterio fidei auditurus ac responsurus que ad rem debeant pertinere, mallem audire ac respondere sacras auctoritates quam dialecticas rationes. uerum contra hec  quoque nostri erit studii respondere, ne ipsius artis inopia me putes in hac tibi parte deesse; fortasse iactantia quibusdam uidebitur, et ostentationi magis quam necessitati deputabitur. Sed testis mihi Deus est, et conscientia mea, quia in tractatu diuinarum litterarum, nec proponere, nec ad propositas respondere cuperem dialecticas questiones uel earum solutiones. Etsi quando materia disputandi talis est ut [f., per] huius artis regulas ualeat enucleatius explicari, in quantum possum, per equipollentias propositionum tego artem, ne uidear magis arte quam ueritate sanctorumque Patrum auctoritate confidere, quamuis beatus Augustinus, in quibusdam suis scriptis, et maxime in libro De doctrina Christiana, hanc disciplinam amplissime laudet, et ad  omnia que in sacris litteris uestigantur plurimum ualere confirmet.

Denique contra Felicianum hereticum Arianum contendens , ita hac arte eum conclusit, ut ipse hereticus, non ualens ferre locorum ac syllogismorum implicitas atque implicantes connexiones, publica uoce exclamaret dicens: »Aristotelica mecum subtilitate contendis, et omnia que a me dicuntur, torrentis more, precipitas.« Igitur superius uolens astruere panem uinumque altaris inter sacrandum essentialiter non mutari, duo quedam pro argumentorum locis assumpsisti, quorum unum tantummodo esse tuum, alterum nullius hominum manifestis rationibus approbaui. In qua re magno uitio rem predictam effecisti. Nam quod tuum erat,  questio erat. Ex eo quippe querimus id opprimere atque euertere omnium argumentorum mole, atque impulsu satagimus. Porro nulla questio locus esse poterit argumenti. Argumenti quippe locum necesse est, aut per se esse certum, aut certis rationibus approbatum. Quod ergo tantummodo tuum erat, ad probandam rem dubiam assumi minime oportebat. Reliquum uero quod nullius hominum esse consistit, ne id quidem dubie rei fidem facere aliqua ratione oportuit. Quis enim certum esse aut certum fieri posse arbitretur quod omnes negant, nullus confitetur? Igitur ne id quidem ad argumentum sumi rationis fuit. Male ergo utrumque posuisti. His duobus uitiosissimis principiis totam argumentationem tuam identidem repetendo ad finem 237 usque contexis.  Ac propterea necesse est uitiosum, nec concedendum esse quidquid ex uitiosis, nec concessis principiis constiterit emanare.

Adhuc alio argumento probare contendis panem uinumque post consecrationem in principalibus permanere essentiis, dicens: »Non enim constare poterit affirmatio omnis, parte subruta.« Ad cuius rei probationem non oportuit inferri particularem negationem, qua de presenti questione nichil colligitur, sed uniuersalem potius, per quam enuntiatur, nulla affirmatio constare poterit parte subruta. Age, enim particularis sit negatio tua, non omnis affirmatio constare poterit parte subruta * rursus assumptio tua: Panis et uinum altaris solummodo sunt sacramentum,  uel panis et uinum altaris solummodo sunt uerum Christi corpus et sanguis, utrumque affirmatio est. His duabus particularibus precedentibus, poterisne regulariter concludere, parte subruta, ea non posse constare? Absit! In nulla quippe syllogismorum figura, precedentibus duabus particularibus consequenter infertur conclusio ulla. Male igitur eam collocasti. Illud uero perfunctorie non est pretereundum quod prefate propositionis tue ueritatem in ipsa eternitatis ueritate, que Deus est, indissolubiliter constare perhibuisti, idque beati Augustini, De doctrina Christiana, auctoritate firmasti. Et quidem propositio ipsa uera est, uereque propositionis uim suo loco posita obtineret; sed tu male et inefficaciter eam posuisti. Nec eius magis quam omnium tam rerum  quam aliarum propositionum ueritas, apud ueritatem omnia scientis ac prescientis Dei eternaliter constat, qui et res ipsas in principalibus ac secundis essentiis condidit, easque tam uerarum quam falsarum propositionum causas esse disposuit. uerumtamen, in opere De doctrina Christiana, nec huius propositionis, nec alicuius eius similis beatus Augustinus aliquo in loco mentionem fecit; quod facile quiuis scire poterit, si curet ipsum librum legere, si nunquam legit; uel relegere, si fortasse iam legit. In qua re uehementer miror siue errorem, siue stultitiam tuam. Errorem quidem, si prolata testimonia in sacris codicibus aut aliter esse, aut penitus non esse ignoras; stultitiam uero, si ita ceteros uecordes existimas ut dictis tuis contra antiquam  Ecclesie fidem protinus credant, eaque uelut sacrosancta indiscussa pretereant.



CAPUT uIII.

BERENG. »Est autem affirmatio; notissimis partibus suis constans, predicato et subiecto, que ita enuntiat: Panis et uinum, que in altari ponuntur, sunt solummodo sacramenta; nichilominus que ita enuntiat: Panis et uinum, que ponuntur in altari, post consecrationem solummodo sunt uerum Christi corpus et sanguis.«

LANFR. Eadem te repetere minime pudet; propterea que paulo ante posui me etiam replicare oportet. Priorem sententiam tantummodo esse tuam, posteriorem uero nullius hominum superius esse dixi,  et ita esse documentis clarioribus approbaui. Nam et tu carnem ac sanguinem negas, in solo sacramento rem totam constituens; et nos sacramentum fatemur, et tamen utriusque ueritatem fideliter ac ueraciter confitemur. Quod uero dialectica uerba, affirmationem, predicatum, subiectum, ceteraque in hunc modum tractatui tante rei laboras inserere, propter nichil aliud uideris id facere nisi ut hac occasione peritum te disputandi imperitis ualeas suadere. Nam et tu, sine his nominibus, quod moliris non impariter posses asserere; et nos que a te dicerentur sacris solummodo possemus testimoniis abolere.

BERENG. »Susceperat autem Burgundus negare panem et uinum in mensa Dominica superesse.  Hoc minime negat, imo omnino panem et uinum esse confirmat.«

LANFR. Membrum Ecclesie ab Ecclesia discrepare non debuit. Confitetur enim Ecclesia, toto terrarum orbe diffusa, panem et uinum ad sacrandum proponi in altari, sed, inter sacrandum, incomprehensibiliter et ineffabiliter in substantiam carnis et sanguinis commutari. Quod, suo loco opitulante eo de cuius sacratissimo corpore loquimur, diuersis diuersorum Patrum testimoniis ita esse nec aliter posse esse monstrabitur. Non tamen panem negat, imo confirmat. Sed panem qui de celo descendit et dat uitam mundo, panem quam Ambrosius et Augustinus eisdem uerbis uocant epiousion, id est supersubstantialem, quia caro Christi omnibus creatis substantiis maior existit,  omnes creaturas excellentissima dignitate precellit. uinum quoque non qualecunque, sed quod hominum, non quidem omnium, sed seruorum Dei corda letificat, quod animas inebriat, et a peccatis purgat.

BERENG. »Dum ita enuntiat: Panis et uinum que ponuntur in altari, post consecrationem 238 solummodo sunt uerum Christi corpus et sanguis.«

LANFR. Dixit quidam Spiritu Dei plenus: Os quod mentitur occidit animam . Hanc timidam sententiam si timeres, falsam seruo Dei calumniam non imponeres. Cetera namque dixit, aduerbium solummodo nequaquam posuit. Quidquid igitur ex mendacio te mendaciter astruente colligitur, quidquid  infertur, necessario totum dispargitur, infirmatur, cassatur. De quo quia in anterioribus satis egi, plura hic dicere transiturus ad alia supersedi.



CAP. IX.

BERENG. »Per consecrationem altaris fiunt panis et uinum sacramentum religionis, non ut desinant esse que erant, sed ut sint que erant, et in aliud commutentur quod dicit beatus Ambrosius in libro De sacramentis.«

LANFR. O mentem amentem! o hominem impudenter mentientem! o puniendam temeritatem! Ambrosium testem accire presumis, quod panis et uinum altaris per consecrationem non desinunt esse quod erant, sed commutantur in aliud quod non erant.  Et quidem si de sacramentis seu ceteris de quibus Ambrosius scripsit omnes reuoluas libros quos Ecclesia in usu nunc habet, tale aliquid ab Ambrosio dictum, taliterque expositum nusquam reperire ualebis. Quod si dixisset, preclarissime fame sue plurimum detraxisset, sibi ipsi contrarius exstitisset, rem incredibilem credendam esse constituisset. Quis enim compos sui credat rem aliquam conuerti in aliam, nec tamen in ea parte desinere esse quod erat? Sed ueritas ipsa, que Deus est, procul semper auertat ut testis ueritatis contra ueritatem testis existat. Accipe potius quid in libro De mysteriis siue initiandis dicat. uolens enim discrepantiam ostendere inter manna Iudeorum et sacrificium Christianorum, per hoc uidelicet quia illud umbra et figura  erat, hoc uero lux et ueritas; illud e celo, hoc corpus Domini celorum, ne tantam elementorum in tantarum rerum conuersionem mens credere refugeret, subiunxit, dicens : »Quantis igitur utimur exemplis, probemus hoc non esse quod natura formauit, sed quod benedictio consecrauit, maioremque uim esse benedictionis quam nature, quia benedictione etiam natura ipsa mutatur.« Panem uinumque a natura formari nullus qui ambigat, nemo qui nesciat. De quorum uera in uerum corpus Domini conuersione non oportere dubitari manifestis ostendit exemplis congruis per similia asserit argumentis, narrans imprimis Moysi uirgam in serpentem uersam, deinde serpentem in uirgam, postea aquas in sanguinem mutatas, dehinc  sanguinem remeasse in aquas. Pluraque in hunc modum. Ad ultimum premisso illo magno ac singulari miraculo de partu uirginis, inquit: »Et hoc quod conficimus corpus ex uirgine est.« Et ne naturam potentie diuine preponeres, quasi non possit Deus cuiuslibet rei mutare naturam, occurrit dicens: »Quid hic queris nature ordinem in Christi corpore, cum preter naturam sit ipse Dominus iehsu partus ex uirgine?« Sextum quoque De sacramentis librum, in quo opere prefatum mendacium eum dixisse mendaciter affirmasti, sic incipit: »Sicut uerus est Dei Filius Dominus noster iehsu Christus, non per gratiam quemadmodum ceteri homines, sed per naturam, ita uera caro eius est, quam accipimus, et uerus eius sanguis est quem potamus.« Paucissima  de multis me dixisse sufficiat ut lectores tuarum atque mearum sententiarum perspicaciter agnoscant qua fraude fingis non inuenta; qua astutia deprauas inuenta qua peruicacia in aliud detorquere conaris quecunque relinquis illesa. Cui nequitie nulla fere hereticorum prauitas a tempore Luciani et Isichii similis exstitit, quorum uterque propheticas, et euangelicas atque apostolicas Scripturas ad sue cause commodum deprauauit. Queque heresis sacras quidem litteras male intellexit, sed tamen sine ulla euersione suo eas statu manere permisit. In quarto uero de sacramentis sermone cum prefatus doctor satageret approbare non esse mirandum, si ea que sunt diuina potentia in aliud  transeant, propterea quod ipsa quoque iubente omnia ex nichilo facta subsistant subiunxit: »Si igitur tanta uis est in sermone Domini Iesu ut inciperent esse que non erant, quanto magis operatorius est ut sint que erant et in aliud commutentur?« Esse quidem secundum uisibilem speciem testatur que erant, commutari uero secundum interiorem essentiam in naturam illarum rerum que antea non erant. Hoc modo ante et post ipsemet exponit, diuersis quidem uerbis, sed non diuersis sententiis. Atque hinc arbitror te assumpsisse quod superius intulisti, quodque tolerabiliter dictum, intolerabiliter exposuisti. In quibusdam tamen codicibus prefata sententia uerbis aliis inuenitur hoc modo: »Si igitur tanta uis est in sermone Domini  Iesu ut inciperent esse que non erant, quanto magis operatorius est, ut que erant in aliud commutentur? Que litteratura plurimum concordat 239 in sententia cum ea que in libro  ab eodem De mysteriis siue initiandis edito, in hec uerba reperitur: »Sermo ergo Christi, qui potuit ex nichilo facere quod non erat non potest ea que sunt in id mutare quod non erant.«



CAPUT X.

BERENG. »Sacrificiumque Ecclesie duobus constat, duobus conficitur, uisibili et inuisibili, sacramento et re sacramenti; que tamen res, id est Christi corpus, si esset pre oculis, uisibilis esset; sed, eleuata in celum sedensque ad dexteram Patris usque in tempora restitutionis omnium, quod  scribit apostolus Petrus, celo deuocari non poterit, sicut Christi persona Deo constat et homine.«

LANFR. Caiphas, cum esset pontifex anni illius, uerum de Saluatore nesciens prophetauit, dicens expedire magis pro mundo mori unum hominem quam totius mundi perire omnem hominem . uerum quidem dixit, uerumtamen quo eius uerbum uergeret ignorauit. Sic et tu, uolens loqui contra causam nostram, manifeste quam defendendam suscepimus asseris partem nostram. Hoc est namque quod dicimus, hoc modis omnibus contra te ac sequaces tuos approbare contendimus, sacrificium scilicet Ecclesie duobus confici, duobus constare, uisibili elementorum specie, et inuisibili Domini Iesu Christi carne et sanguine, sacramento et re  sacramenti; que res  est corpus Christi, sicut Christi persona, te quoque auctore, constat et conficitur Deo et homine, cum ipse Christus sit uerus Deus, et uerus homo, quia omnis res illarum rerum naturam et ueritatem in se continet ex quibus conficitur. Conficitur autem, te etiam teste, sacrificium Ecclesie sacramento et re sacramenti, id est corpore Christi. Est igitur sacramentum et res sacramenti, id est corpore Christi. Est igitur sacramentum et res sacramenti, id est, corpus Christi. Christus tamen resurgens ex mortuis iam non moritur; mors illi ultra non dominabitur . Sed, sicut dicit Andreas apostolus, cum uere in terris carnes eius sint comeste et uere sanguis eius sit bibitus, ipse tamen usque in tempora restitutionis  omnium in celestibus ad dexteram Patris integer perseuerat et uiuus. Si queris modum quo id fieri possit, breuiter ad presens respondeo: Mysterium fidei credi salubriter potest, uestigari utiliter non potest.



CAPUT XI.

BERENG. »Unde beatus Augustinus in Euangelio: Quando Christus manducatur, uita manducatur. Nec quando manducamus, partes de illo facimus.«

LANFR. Beatus Augustinus in Euangelio nichil dixit, quia aliquid in Euangelio dixisse aliquem nusquam legitur preter Dominum, et euangelistas easque personas que, pro qualitate rerum et euentu temporum, loqui in Euangelio a scriptoribus Euangelii perhibentur. Scripsit uero prolixum opus, historialiter  exponendo Euangelium Domini secundum Ioannem. In quo opere prefata sententia reperitur, quam nos deuote suscipimus, et debita reuerentia honoramus: quia pro nobis facit, et ueritati consonat, ubi ait: Qui manducat meam carnem, et bibit meum sanguinem, in me manet, et ego in eo . »Nec quando manducamus, partes de illo facimus.« Absit enim ut sic intelligamus manducari Christum quemadmodum intellexerunt illi qui, cum audirent dicentem Dominum: Nisi manducaueritis carnem filii hominis et biberitis eius sanguinem, non habebitis uitam in uobis , continuo responderunt: Durus est hic sermo, et quis potest eum audire?  Putauerunt namque, sicut prefatus auctor multis in locis dicit, quod in terris degentem  Dominum in frusta essent conscissuri, et sic carnes eius, aut elixas in lebetibus, aut assas in uerubus, essent comesuri, aut, si hoc nollent, non possent esse eius discipuli. Propterea elegerunt abire et iam amplius cum eo non ire. Procul auertat Deus ab Ecclesia sua talem sententiam! Sic nempe in terris immolatum Christum manducamus et bibimus, ut in celestibus ad dexteram Patris integer semper existat et uiuus.



CAPUT XII.

BERENG. »Unde beatus Augustinus, in libro De ciuitate Dei: »Sacramentum est sacrum signum.« Signum definit in libro De doctrina Christiana: Signum est res, preter speciem quam ingerit sensibus, aliud aliquid ex se faciens in cogitationem  uenire.«

LANFR. Et nos sacramentum, de quo agimus, sacrum esse signum credimus, et credendum suademus. Quo signo, preter speciem que se oculis intuentium ingerit, longe aliud ualdeque diuersum in cogitationem salubriter intelligentium uenit. Quid autem illud sit seu potius que illa sint breuiter superius commemoraui, latius paulo post explicaturus. uerumtamen beatus Augustinus in libro De ciuitate Dei  non ita abrupte, ut tu dicis, sacramentum sacrum esse signum definiuit. Nihil uero eo in loco de corpore et sanguine Domini loquebatur, sed tractans de ritu Iudaicorum 240 sacrificiorum, quod, per sacrificia que uiderentur,  res inuisibiles, per quas humane societati ad diligendum Deum proximumque consulitur, significarentur, paucis approbatam sententiam conclusit, dicens: »Sacrificium ergo uisibile inuisibilis sacrificii sacramentum, id est, sacrum signum est.« Quid uero uisibile, quid inuisibile sacrificium uocauerit, post aliqua his uerbis exponit. »Non uult ergo Deus sacrificium trucidati pecoris, sed uult sacrificium contriti cordis.« Et paulo post: »Porro autem misericordia uerum sacrificium est.«



CAPUT XIII.

BERENG. »Augustinus in epistola ad Bonifacium episcopum: »Si sacramenta rerum, quarum sacramenta sunt, similitudinem non haberent, omnino sacramenta non essent.« Idem De catechizandis  rudibus: »Signacula quidem rerum diuinarum sunt uisibilia, sed res inuisibiles in eis honorantur; nec sic habenda est species benedictione sanctificata, quemadmodum habetur in usu quolibet.«

LANFR. Hoc ignorare quisquis nequit, quicunque uel tenuem sacris litteris operam impendit. Sacramenta enim illarum rerum quarum sacramenta sunt semper similitudinem gerunt, sicut in sacramento, de quo hec questio uentilatur, dum frangitur hostia, dum sanguis de calice in ora fidelium funditur, quid aliud quam Dominici corporis in cruce immolatio eiusque sanguinis de latere effusio designatur? Alioquin sacramentum non esset, si tamen sacramenti nomen eo intelligatur modo quo nunc intelligimus,  et intelligi a lectoribus seu auditoribus estimamus. Dicitur namque sacramentum etiam iusiurandum, non quod rei cuiuspiam similitudinem habeat, sed quia supra res sacras alicuius rei confirmatio, uel negatio fiat. Unde beatus Gregorius  in epistola ad Iustinum: »Ad beati, inquit, Petri, sacratissimum corpus districta eum ex abundanti fecimus sacramenta prebere.« Dicitur quoque sacramentum alicuius rei sacratio, sicut argumentum dubie rei approbatio, fulcimentum casure rei sustentatio. Illud uero quod ex libro De catechizandis rudibus assumpsisti, asserens in rebus uisibilibus res inuisibiles honorandas, nec sic habendam speciem benedictione sanctificatam, quemadmodum  non sanctificatam, quid tue parti prosit, plane non uideo; imo magis uidetur tuam oppugnare sententiam, nostre ferre subsidium. Nos etenim in specie panis et uini, quam uidemus, res inuisibiles, id est Christi carnem et sanguinem, honoramus. Nec similiter pendimus has duas species, ex quibus consecratur Dominicum corpus, quemadmodum ante consecrationem pendebamus, cum fideliter fateamur, ante consecrationem, esse panem uinumque, id est, eas res quas natura formauit. Inter sacrandum uero conuerti in Christi carnem ac sanguinem, quas utrasque res benedictio consecrauit, quamuis beatus Augustinus, in eo libro, non magis loquebatur de hoc sacramento quam de ceteris que Christiana consuetudine exerceri iubentur et solemniter  exercentur, instruens diaconum quemdam Carthaginensis Ecclesie qualiter ipsum quoque rudes de his et de ceteris oporteret instruere.



CAPUT XIu.

BERENG. »Unde beatus Augustinus in epistola ad Bonifacium: »Sicut, inquit, sacramentum corporis Christi secundum quemdam modum corpus Christi est, sacramentum sanguinis Christi secundum quemdam modum sanguis Christi est : ita sacramentum fidei, fides est.«

LANFR. Sacramentum corporis Christi, quantum ad id spectat quod in cruce immolatus est ipse Dominus Christus, caro eius est, quam, forma panis opertam, in sacramento accipimus, et sanguis eius, quem sub uini specie ac sapore potamus. Caro, uidelicet  carnis, et sanguis sacramentum est sanguinis. Carne et sanguine, utroque inuisibili, intelligibili, spirituali, significatur Redemptoris corpus uisibile, palpabile, manifeste plenum gratia omnium uirtutum et diuina maiestate. Quorum alterum quidem dum frangitur, et in populi salutem diuiditur; alterum uero effusum de calice ab ore fidelium sumitur, mors eius in cruce, et sanguinis eius de latere emanatio figuratur. Utrumque beatus Gregorius et solerter attendit, et enucleate in quarto Dialogi libro exponit dicens : »Eius quippe caro ibi sumitur, eius sanguis non iam in manus infidelium, sed in ora fidelium funditur. Pensandum ergo est quale sit hoc sacrificium quod pro absolutione nostra mortem unigeniti Filii semper imitatur.«  »Imitatur« dixit, non operatur, quia resurgens ex mortuis, iam non moritur, mors illi ultra non dominabitur . Caro ergo et sanguis, quibus ad impetrandam pro peccatis nostris Dei misericordiam quotidie alimur, Christi corpus ac sanguis uocantur, non solum quia essentialiter idem sunt, qualitatibus plurimum discrepantes, uerum etiam eo locutionis modo quo res significans significate rei solet uocabulo nuncupari. Nec iuste quisquam mouebitur, 241 si eadem caro, idemque sanguis sui ipsorum sacramenta existant secundum aliud atque aliud accepta, cum ipse Dominus iehsu, post resurrectionem suam, sui ipsius diuersa temporum ratione typum gesserit et figuram. Apparens enim duobus discipulis, locutusque eis, quantum  satis esse iudicauit, dum finxit se longius ire , sicut beatus Augustinus dicit, significauit se post paucos dies in celum ascensurum esse. Quod iter longe remotum est a communi hommum uita, que ipsis et duobus discipulis euidentissime figurata. Christus ergo Christi est sacramentum. Longius uidelicet ire se fingens; longius suo tempore ascendentis in celum. Idem eiusdem, nec tamen usquequaque eiusdem. uerus namque Deus, et uerus homo, et fingens, et ascendens. uerumtamen aliud est figmentum terreni itineris, aliud in celum ueritas ascendentis. Nec aliquis ita desipuerit ut propterea abnegare presumat fingentem se longius ire esse Christum uerum, quia ipso figmento longioris  itineris significauit uerum Christum ascensurum in celum.

Porro sacramentum fidei in ipsa ad Bonifacium epistola beatus Augustinus baptismum uocat. uerus autem baptismus constat non tam ablutione corporis quam fide cordis, quemadmodum apostolica doctrina tradit dicens: »Fide mundans corda eorum ;« et alibi: »Sic et uos saluos facit baptisma, non carnis depositio sordium, sed conscientie bone interrogatio in Deum .« Alterum tamen significatur per alterum. Nam per ablutionem que corpori extrinsecus adhibetur, purgatio anime exprimitur, quam fides interior operatur. uocaturque baptismus fides, secundum eam locutionis formam qua mysterium eius rei, cuius  mysterium est, censeri nomine consueuit. Huius rei causa similitudo est quam in sacramento, et in re sacramenti reperiri semper necesse est, sicut in baptismo et fide. Utrumque enim lauat, purgat, purificat; illud carnem, hoc mentem.

Sicut ergo celestis panis, que uera Christi caro est, suo modo uocatur corpus Christi, illius uidelicet quod uisibile, palpabile, mortale, in cruce est suspensum; uocaturque ipsa carnis ipsius immolatio, que sacerdotis manibus fit Christi passio, mors, crucifixio, non rei ueritate, sed significante mysterio, sic sacramentum fidei, quod baptisma intelligit, fides est.



CAPUT Xu.

BERENG. »Beatus Augustinus in epistola ad Bonifacium:  Semel immolatus est Christus in semetipso.« Et tamen in sacramento non solum per omnes Pasche solemnitates, sed et omni die populis immolatur.«

LANFR. In seipso semel immolatus est Christus, quia in manifestatione sui corporis, in distinctione membrorum omnium uerus Deus et uerus homo semel tantum in cruce pependit, offerens seipsum Patri hostiam uiuam, passibilem, mortalem, uiuorum ac mortuorum redemptionis efficacem, eorum uidelicet quos diuini concilii altitudo redimendos iudicauit, presciuit, predestinauit, uocauit, modis atque temporibus quibus id fieri congruebat. In sacramento tamen quod in huius rei memoriam frequentat Ecclesia, caro Domini quotidie immolatur,  diuiditur, comeditur, et sanguis eius de calice fidelium ore potatur. Utraque uera, utraque de uirgine sumpta. Sumitur quidem caro per se, et sanguis per se non sine certi mysterii ratione. Quamuis alio locutionis modo totus Christus manducari dicatur et credatur, scilicet cum uita eterna, que ipse est, spirituali desiderio appetitur, cum recordatio mandatorum eius super mel et fauum dulcior in mente habetur, cum fraterna caritas, cuius signum hoc sacramentum gestat, pro Christi amore diligitur, cum dulciter atque salubriter in memoria reconditur quod pro salute hominum contumeliis sit affectus. cruce suspensus, clauis affixus lancea uulneratus. Utraque comestio necessaria, ultraque  fructuosa. Altera indiget alterius, ut boni aliquid operetur. Nam prior si desit, posterior non solum peccata non purgat, sed etiam auget, et presumptores iudicat. Qui enim manducat et bibit indigne, iudicium sibi manducat et bibit . Porro posterior sine priore esse non potest aut non debet. Hinc namque panis quotidianus a Domino dicitur, sicut a beato Ambrosio , et sancto Cypriano exponitur, et in Euangelio legitur: Nisi manducaueritis carnem Filii hominis, et biberitis eius sanguinem, non habebibis uitam in uobis . Et sacri canones iubent non habendos inter catholicos qui sacramento corporis Christi non communicant, nisi forte penitentium more, et episcopali iudicio, pro capitalibus peccatis  abstineant. Frustra ergo infers et dicis: »Si semel passus est Christus in semetipso, semel etiam in corpore suo, eo quod corpus suum nullo modo separari potest a seipso.« Quod non procedit. 242 Multa quippe sunt in rebus, que rerum partibus conuenire non possunt. Nam cum ipse Dominus iehsu uerus Deus sit, et uerus homo, omnisque homo constet anima rationali et corpore, non tamen anima ipsa, aut ipsum corpus recte uocabitur homo, uel Deus.



CAPUT XuI.

BERENG. »Consentio, inquit Burgundus, sancte Romane Ecclesia. Reuera non sanctam Ecclesiam experta est ueritas ipsa, sed Ecclesiam malignantium, concilium uanitatis, nec apostolicam,  sed sedem Satane.«

LANFR. Non deberes dicere: »Consentio, inquit Burgundus,« sed consentio ego Berengarius; tua enim hec uerba fuerunt, hec te credere sanctum concilium fefellisti. hec te seruaturum iureiurando firmasti. uenerabilis Humbertus, quem quasi exprobrando Burgundum nominas, quasi non possit Deus habere in Burgundia seruos suos, nichil aliud fecit, nisi quod scripturam ipsam, precipiente synodo. manu in manum tibi porrexit. uerum, o infelix anima, de heresi ad periurium prius transisti, nunc iterum de periurio ad heresim remeasti; propterea traditus in reprobum sensum sanctam Romanam Ecclesiam uocas Ecclesiam malignantium, concilium uanitatis, sedem Satane. Et hoc  impio ore garristi, quod garrisse nemo legitur, non hereticus, non schismaticus, non falsus aliquis Christianus. Quotquot enim a primordio Christiane Ecclesie Christiani nominis dignitate gloriati sunt, etsi aliqui, relicto ueritatis tramite, per deuia erroris incedere maluerunt, sedem tamen beati Petri apostoli magnifice honorauerunt, nullamque aduersus eam huiusmodi blasphemiam uel dicere uel scribere presumpserunt. Quod indubitatum habet qui eorum scripta legit, que diuersis temporibus, ac diuersis de causis sedes apostolica ab eis transmissa uel porrecta recepit. Denique ipse Dominus honorifice alloquitur eam in Euangelio dicens: Tu es Petrus, et super hanc petram edificabo Ecclesiam  meam. Et porte inferi non preualebunt aduersus eam. Et tibi dabo claues regni celorum. Et quodcunque ligaueris super terram, erit ligatum et in calis. Et quodcunque solueris super terram, erit solutum et in celis . Que tametsi de pastoribus sancte Ecclesie dicta esse credantur, et a quibusdam catholicis exponantur, precipue tamen de Romana Ecclesia intelligenda esse sacri canones et pontificum decreta testantur.



CAPUT XuII.

BERENG. »Quis enim aut ratione concipiat, aut per miraculum fieri posse concedat, panem frangi in Christi corpore, quod post resurrectionem tota uiget incorruptibilitate, et usque in tempora restitutionis omnium celo manet indeuocabile.«

 LANFR. Quonammodo panis efficiatur caro uinumque conuertatur in sanguinem, utriusque essentialiter mutata natura, iustus, qui ex fide uiuit, scrutari argumentis et concipere ratione non querit. Mauult enim celestibus mysteriis fidem adhibere, ut ad fidei premia ualeat quandoque peruenire, quam fide omissa in comprehendendis iis, que comprehendi non possunt, superuacue laborare, sciens scriptum esse: Altiora te ne quesieris, et fortiora te ne scrutatus fueris; sed que precepit tibi Deus, illa cogita semper, et in pluribus operibus eius ne fueris curiosus . Non est enim tibi necessarium ea que abscondita sunt uidere oculis tuis. Diuina tamen potentia mirabiliter operante fieri posse concedit. Nec defuere quibusdam dubitantibus  digna miracula, quibus rerum uisibilium atque corruptibilium ablatis tegumentis, sicuti reuera est, appareret corporalibus oculis caro Christi et sanguis, omnipotente Deo misericorditer sanante infirmorum imbecillitatem, et terribiliter damnante atque euertente omnium hereticorum detestabilem prauitatem. Quorum officii interest simplicem infantium atque lactentium, ex quibus laudem perfecit Christus , fidem irridere, rationibus omnia uelle comprehendere, cum ipsi sint rationis expertes, facti, propter arrogantiam et sterilitatem, sicut equus et mulus, in quibus non est intellectus . Quod uero incorruptionem Dominici corporis, et quod celo usque in diem iudicii deuocari non possit: fidei nostre  qua ipsum uere a fidelibus suis manducari credimus, quasi causam impossibilitatis opponis, profecto fidem nostram aut non intelligis, aut intellectam male exponendo ad tuam ipsius perniciem deprauare contendis. Sic enim credimus uere salubriterque manducari in terris a digne percipientibus Dominum Iesum Christum, ut certissime teneamus existere illum in celestibus incontaminatum, incorruptum, illesum. Ineptus sis si propterea dicas Sareptanam uiduam non potuisse comedere oleum quo plenus erat lecythus suus, quia sacra testante historia lecythus olei non est imminutus, cum eadem Scriptura dicat: Abiit, et fecit iuxta uertum Elie, et comedit ipse, et illa, et domus eius . 243 Non dissimili grauaris uecordia, si idcirco  moliaris astruere non posse ali Ecclesiam carne ac sanguine Redemptoris sui, quia Apostolus dicit: Christus resurgens ex mortuis iam non moritur; mors illi ultra non dominabitur ; cum ipse Dominus loquens discipulis suis testetur, dicens: Accipite, et manducate; hoc est corpus meum quod pro uobis tradetur ; et: Hic est calix sanguinis mei, mysterium fidei, qui pro uobis et pro multis effundetur . Et panis quem ego dedero caro mea est pro mundi uita , et: Nisi manducaueritis carnem Filii hominis, et biberitis eius sanguinem, non habebitis uitam in uobis . Ex quibus Domini  uerbis orte sunt due hereses antiquis temporibus. Et in hoc quidem consenserunt omnes, quod panis et uinum in ueram Filii hominis carnem uerumque eius sanguinem conuerterentur. Sed quis esset iste Filius hominis, non omnes eamdem sententiam tenuerunt. Quidam arbitrati sunt hunc oportere intelligi quemlibet hominem, siue iustum, siue peccatorem in cuius carnem ac sanguinem conuersa terrena substantia sumeretur in remissionem peccatorum. Alii arbitrati sunt non hunc esse de turba quemlibet hominem, sed uirum iustum, sanctificatum, a communi hominum uita per sue uite celsitudinem segregatum, qui templum Dei esset, qui diuinam in se habitationem uerissime possideret. In huius carnem ac sanguinem commutari posse  panem uinumque altaris, heretica pertinacia delirabant. Factum est hoc paucis annis post obitum beati Augustini, tempore Celestini pape et Cyrilli Alexandrini episcopi, quibus precipientibus atque adnitentibus indicta ac celebrata est synodus Ephesina, una de quatuor quas beatus Gregorius  in epistola ad patriarchas fatetur se ita suscipere, complecti et uenerari quemadmodum sancta quatuor Euangelia Domini nostri Iesu Christi. In qua synodo damnate sunt utreque superius comprehense lethales pestes, roborata est fides qua credimus panem conuerti in eam carnem que in cruce pependit, uinumque in eum sanguinem qui de pendentis in cruce latere emanauit  . Denique ducenti qui eidem concilio interfuere episcopi,  inter cetera de hoc sacramento sic scripserunt, et Nestorio episcopo quasi hereticorum capiti transmiserunt. »Ad benedictiones, inquiunt, mysticas accedimus et sanctificamur, participes sancti corporis et pretiosi sanguinis Christi, omnium nostrum Redemptoris effecti, non ut communem carnem percipientes, quod absit! nec ut uiri sanctificati et uerbo coniuncti secundum dignitatis unitatem, aut sicut diuinam possidentis habitationem, sed uere uiuificatricem et ipsius uerbi propriam factam. uita enim naturaliter ut Deus existens, quia proprie carni unitus est, uiuificatricem eam esse professus est. Et ideo, quamuis dicat ad nos: Amen, amen dico uobis, nisi manducaueritis carnem Filii hominis, et biberitis eius sanguinem , non tamen eam,  ut hominis unius ex nobis, existimare debemus.  Sed ut uere propriam eius factam, qui propter nos filius hominis, et factus est, et uocatus.« Et circa finem concilii : »Si quis non confitetur carnem Domini uiuificatricem esse, et propriam ipsius uerbi Dei Patris, sed uelut alterius preter ipsum coniuncti eidem per dignitatem, aut quasi diuinam habentis habitationem, ac non potius uiuificatricem esse, quia facta est propria uerbi uiuificare uelentis, anathema sit« Quid manifestius audire desideras, si studiosum noue contentionis animum studio  antique pacis omittas? Non est, ut sancta synodus definit, hec caro alicuius de uulgo hominis, non iusti et sanctificati hominis, sed potius cui ipse unitus, id est, incarnatus est Dei et hominis. Quod uero ait benedictiones mysticas, sic dictum accipe, quasi diceret secretas. Mysterium namque, sicut beatus Augustinus in libro De catechizandis rudibus dicit, a secreto nomen accepit. Quid enim secretius quam panis uinique speciem conspicere, saporem gustare, tactum sentire, et tamen mirabiliter operante Deo ueram carnem uerumque sanguinem credere, comedere, bibere? Has, et huiusmodi scripturas per totum fere diuinarum litterarum corpus sparsim diffusas, si amoto inanis iactantie appetitu, pro intentione uite eterne humiliter legeres, si inter legendum  effusis ad Dominum precibus impetrata diuina gratia intelligeres, si ea que ad litteram accipi, et ea que spiritualiter oportet intelligi, Christiana cautela distingueres, procul dubio crederes quod uniuersalis Ecclesia credit, predicares quod apostolica doctrina in tota mundi latitudine predicandum instituit, carnem scilicet ac sanguinem Domini nostri Iesu Christi, et ore corporis, et ore cordis, hoc est corporaliter ac spiritualiter manducari et bibi. Corporali siquidem ore corporaliter manducamus et bibimus, quotiens de altari Dominico ipsum Dominicum corpus per manum sacerdotis accipimus; spirituali uero ore cordis spiritualiter comeditur et hauritur, quando suauiter et utiliter, sicut beatus Augustinus dicit, in memoria  reconditur quod unigenitus Dei Filius pro salute mundi carnem accepit, in cruce pependit, resurrexit, apparuit, ascendit, uenturus in die iudicii dignas singulis mercedes rependere pro suis operibus. Que comestio tunc 244 est utilis pauperibus Christi, si, ad tanti diuitis tam magnam mensam sedentes, sic edunt ut saturentur, sic recolunt ut imitentur, parati semper mori pro Christo, mortificantes iugiter membra sua que sunt super terram , et crucifigentes carnem suam cum uitiis et concupiscentiis , sicut scriptum est: »Ad mensam magnam sedisti, scito quomam talia te oportet preparare .« De corporali comestione discipulis a Domino dicitur: Accipite,  manaucate, et bibite, hoc est corpus meum quod pro uobis tradetur ; et: Hic est calix sanguinis mei, qui pro uobis effundetur . Et Apostolus ad Corinthios: Qui manducat et bibit indigne, iudicium sibi manducat et bibit, non diiudicans corpus Domini . Spiritualem autem comestionem demonstrare satagebat beatus Augustinus in homilia uicesima sexta super Ioannem, cum diceret: »Panem celestem spiritualiter manducate, innocentiam ad altare apportate.« Et post pauca: »Hic est ergo panis de celo descendens, ut si quis ex ipso manducauerit, non moriatur. Sed quod pertinet ad uirtutem sacramenti, non quod pertinet ad uisibile sacramentum. Qui manducat intus, non foris; qui manducat in  corde, non qui premit dente.« Que autem sit huius sacramenti uirtus paulo post exponit dicens: »Norunt fideles corpus Christi, si corpus Christi esse non negligant. Fiant corpus Christi, si uolunt uiuere de Spiritu Christi.« Et post aliqua: »Inde est quod exponens nobis apostolus Paulus hunc panem, Unus panis, inquit, unum corpus multi sumus . O sacramentum pietatis, o signum unitatis, o uinculum caritatis!«



CAPUT XuIII.

Propulsatis, quantum satis uisum est, calumniis, quas in contumeliam Humberti episcopi sancteque Romane Ecclesie temere protulisti, scripsisti, edidisti, reliquum est ut fidem sancte Ecclesie atque opinionem tue secte compendiose exponamus:  expositas paucis auctoritatibus breuibusque rationibus, unam probemus, alteram improbemus. Plurima enim ac prolixa uel testimonia Scripturarum, uel firmamenta disputationum epistolaris breuitas inseri non permittit, nec ratio aut necessitas ulla exposcit. Nam qui fideles sunt, seu [al., sed] deprauati, prauitati sue defendende pertinaciter non insistunt. Sed potius intellectis auctoritatibus, auditisque rationibus, ad uiam ueritatis humiliter reuerti concupiscunt pauca eis, et a paucis sufficere possunt. Qui uero contentionibus deseruire, atque in sua infidelitate persistere decreuerunt ne [al., nec] si plura apponerentur, possunt pluribus esse contenti.

Credimus igitur terrenas substantias, que in mensa Dominica, per sacerdotale mysterium, diuinitus  sanctificantur, ineffabiliter, incomprehensibiliter, mirabiliter, operante superna potentia, conuerti in essentiam Dominici corporis, reseruatis ipsarum rerum speciebus, et quibusdam aliis qualitatibus, ne percipientes cruda et cruenta, horrerent, et ut credentes fidei premia ampliora perciperent, ipso tamen Dominico corpore existente in celestibus ad dexteram Patris, immortali, inuiolato, integro, incontaminato, illeso: ut uere dici possit, et ipsum corpus quod de uirgine sumptum est nos sumere, et tamen non ipsum. Ipsum quidem, quantum ad essentiam uereque nature proprietatem atque uirtutem; non ipsum autem, si species panis uinique speciem, ceteraque superius comprehensa;  hanc fidem tenuit a priscis temporibus, et nunc tenet Ecclesia, que per totum diffusa orbem catholica nominatur. Unde sicut superius dictum est, Dominus in Euangelio: Accipite, et manducate, hoc est corpus meum, quod pro uobis tradetur; et: Hic est calix sanguinis mei, mysterium fidei, qui pro uobis, et pro multis effundetur in remissionem peccatorum. Beatus Ambrosius discernens sacramentum Christianorum a sacramento Iudeorum in sermone de mysteriis ad Neophytos , sic ait: »Considera nunc utrum prestantior sit panis angelorum an caro Christi, que utique corpus est uite. Manna illud e celo, hoc supra celum; illud celi, hoc Domini celorum; illud corruptioni obnoxium, si in diem alterum seruaretur, hoc alienum ab omni  corruptione. Quod quicunque religiose gustauerit, corruptionem sentire non poterit. Illis aqua de petra fluxit, tibi sanguis e Christo, illos ad horam satiauit aqua, te sanguis diluit in eternum. Iudeus bibit ut sitit; tu, cum biberis, sitire non poteris. Et illud in umbra, hoc in ueritate. Si illud quod miraris umbra est, quantum istud cuius et umbram miraris?« Et paulo post: »Cognouisti prestantiora. Potior est lux quam umbra, ueritas quam figura, corpus Auctoris quam manna de celo. Forte dicas: »Aliud uideo, quomodo tu mihi asseris quod Christi corpus accipiam?« Et hoc nobis adhuc superest ut probemus. Quantis igitur utimur exemplis ut probemus non hoc esse quod natura formauit, sed quod benedictio consecrauit, maioremque uim esse benedictionis  quam nature, quia benedictione etiam natura ipsa mutatur! uirgam tenebat Moyses, proiecit eam, et facta est serpens. Rursus prehendit caudam serpentis, et in uirge naturam reuertitur. uides igitur prophetica gratia his mutatam esse 245 naturam et serpentis et uirge. Currebant Aegypti flumina puro aquarum meatu. Subito de fontium uenis sanguis cepit erumpere. Non erat potus in fluuiis. Rursus ad prophete uoces cruor cessauit fluminum, aquarum natura remeauit.«

His et aliis huiusmodi miraculis, que ineffabili diuinitatis operatione fiunt enarratis, post aliqua subiungit: »Aduertimus igitur maioris esse gratiam quam naturam, et adhuc tamen prophetice benedictionis numeramus gratiam. Quod si tantum ualuit  humana benedictio ut naturam conuerteret, quid dicimus de ipsa consecratione diuina, ubi uerba ipsa Domini Saluatoris operantur? Nam sacramentum istud quod accipis, Christi sermone conficitur. Quod si tantum ualuit sermo Elie ut ignem de celo deponeret, non ualebit Christi sermo ut species mutet elementorum? De totius mundi operibus legisti quia ipse dixit et facta sunt, ipse mandauit et creata sunt . Sermo ergo Christi qui potuit ex nichilo facere quod non erat, non potest ea que sunt in id mutare quod non erant? Non enim minus est nouas rebus dare quam mutare naturas. Sed quod argumentis utimur, suis utamur exemplis, incarnationisque astruamus mysterii ueritate. Nunquid nature usus precessit, cum iehsu Dominus ex Maria  nasceretur? Si ordinem querimus, uiro mixta femina generare consueuit.

Liquet igitur quod preter nature ordinem uirgo generauit, et hoc quod conficimus corpus ex uirgine est. Quid hic queris nature ordinem in Christi corpore, cum preter naturam sit ipse Dominus iehsu partus ex uirgine?« Item, in quarto De sacramentis : »Tu forte dices: Meus panis est usitatus. Sed panis iste, panis est ante uerba sacramentorum. Ubi accesserit consecratio, de pane fit corpus Christi.« Et paulo post: »Celum non erat, mare non erat, terra non erat, sed audi dicentem Dauid: Ipse dixit, et facta sunt, ipse mandauit et creata sunt. Ergo, ut tibi respondeam, non erat  corpus Christi ante consecrationem, sed post consecrationem dico tibi quia iam est corpus Christi. Ipse dixit, et factum est, ipse mandauit, et creatum est.« Et post aliqua : »Antequam consecratur, panis est. Ubi autem uerba Christi accesserunt, corpus est Christi. Denique audi dicentem: Accipite, et edite ex eo omnes: Hoc est enim corpus meum. Et ante uerba Christi, calix est uini et aque plenus: ubi uerba Christi operata fuerint, ibi sanguis efficitur, qui plebem redemit. Ergo uidete quantis generibus potens est sermo Christi uniuersa conuertere. Deinde ipse Dominus iehsu testificatur nobis quod corpus suum accipiamus et sanguinem. Nunquid debemus de eius fide et testificatione dubitare?« Item in sexto De sacramentis : »Quod  et superius dictum est. Sicut uerus est Dei Filius Dominus noster iehsu Christus, non quemadmodum homines per gratiam, sed quasi Filius ex substantia Patris, ita uera eius caro est, sicut ipse dixit, quam accipimus, et uerus eius sanguis est, quem potamus. Sed forte dicas quod dixerunt tunc temporis etiam discipuli Christi, audientes dicentem: Nisi quis manducauerit carnem meam, et biberit sanguinem meum, non manebit in me, nec habebit uitam eternam ; forte dicas: Quomodo uera? Qui similitudinem uideo, non uideo sanguinis ueritatem. Primo omnium dixi tibi de sermone Christi, qui operatur ut possit mutare, et conuertere genera instituta nature. Deinde ubi non tulerunt sermonem Christi discipuli eius, audientes quod  carnem suam daret manducandam et sanguinem suum daret bibendum, recedebant. Solus autem Petrus dixit: »uerba uite eterne habes, et ego a te quo recedam? « Ne igitur plures hoc dicerent, ueluti quidam esset horror cruoris, sed maneret gratia redemptionis, ideo in similitudine quidem accipis sacramentum, sed uere nature gratiam uirtutemque consequeris. Ego sum, inquit, panis uiuus qui de celo descendi . Sed caro non descendit e celo, hoc est, carnem in terris assumpsit ex uirgine. Quomodo ergo descendit panis e celo, et panis uiuus? Quia idem Dominus noster iehsu Christus consors est diuinitatis et corporis. Et tu qui accipis carnem, diuine eius substantie in illo participaris alimento.« Item in epistola ad Hireneum  : »Queris a me cur Dominus Deus manna pluerit populo patrum, et nunc non pluat. Si cognoscis, pluit, et quotidie pluit de celo manna seruientibus sibi. Et corporeum quidem illud manna hodie plerisque in locis inuenitur, sed nunc non est tanti res miraculi, quia uenit quod perfectum est. Perfectum autem, panis de celo, corpus ex uirgine, est de quo satis euangelium te docet. Quanto prestantiora hec superioribus!«

Augustinus in homilia secunda psalmi tricesimi tertii: »Accesserunt Iudei ad Christum ut crucifigerent, nos ad eum accedamus ut corpus et sanguinem eius accipiamus. Illi de crucifixo tenebrat, sunt, nos manducando crucifixum et bibendo illumitramur.«  Et post aliqua: »uere magnus Dominus, et magna misericordia eius, uere qui nobis dedit manducare corpus suum, in quo tanta perpessus est, et sanguinem bibere.« Item, in homilia psalmi quadragesimi quinti, ad Iudeos loquens: »In illius nomine quem occidistis baptizamini, et dimittuntur uobis peccata uestra. Medicum uel postea cognouistis; iam securi bibite sanguinem quem fudistis.« Item, in homilia psalmi sexagesimi quinti: »Modo homicidis 246 donatus est, et fusus sanguis innocentis, et ipsum sanguinem, quem per insaniam fuderunt, per gratiam biberunt.« Item, in homilia psalmi nonagesimi octaui: »Quero quid sit scabellum pedum eius, et dicit mihi Scriptura : Terra scabellum pedum meorum. Fluctuans  conuerto me ad Christum, quia ipsum quero hic et inuenio quomodo sine impietate adoretur terra, sine impietate adoretur scabellum pedum eius. Suscepit enim de terra terram, quia caro de terra est, et de carne Marie carnem accepit, et quia in ipsa carne hic ambulauit, et ipsam carnem nobis ad manducandum ad salutem dedit. Nemo autem illam carnem manducat, nisi prius adorauerit. Inuentum est quemadmodum adoretur tale scabellum pedum Domini, et non solum non peccemus adorando, sed peccemus non adorando.« Et paulo post: »Tunc autem quando hoc Dominus commendauit, de carne sua locutus erat, et dixerat: »Nisi quis manducauerit carnem meam, non habebit in se uitam eternam .« Scandalizati sunt discipuli eius quidam  septuaginta ferme, et dixerunt: »Durus est hic sermo, quis potest eum intelligere?« Et recesserunt ab eo, et amplius cum eo non ambulauerunt . Durum illis uisum est quod ait: »Nisi quis manducauerit carnem meam, non habebit uitam eternam.« Acceperunt illud stulte. Carnaliter illud cogitauerunt, et putauerunt quod precisurus esset Dominus particulas quasdam de corpore suo, et daturus illis, et dixerunt: »Durus est hic sermo.« Ipsi erant duri, non sermo.« Et paucis intermissis, »Spiritualiter,« inquit, »intelligite quod locutus sum. Non hoc corpus quod uidetis manducaturi estis et bibituri illum sanguinem quem fusuri sunt qui me crucifigent.«

In his postremis beati Augustini uerbis exsultas.  In his uicisse te, et superiorem esse gloriaris, hic firmamentum tue defensionis te inuenisse gratularis. Quomodo, inquis, persuadere contendis quod ueram carnem uerumque sanguinem in hoc sacramento sumamus, cum manifeste audias quod corpus quod uidebant non essent discipuli comesturi, neque bibituri sanguinem quem crucifigentes erant effusuri? Calumniosa quidem ista obiectio est. Qui enim superius testatus est quod carnem, quam de matre uirgine sumpsit, et in qua in terris ambulauit, ad manducandum nobis salubriter tribuit, quomodo huic tam preclare sententie aliqua contraria sententia potuit obuiare? Absit a sobrio lectore et catholico expositore tam peruerse sentire de Ecclesie columna,  de firmamento ueritatis, de quo Celestinus papa in decretis suis asserit  quod nec saltem sinistre suspicionis rumor, dum uiueret, eum asperserit. Imo reuera id dixit quod catholica Ecclesia in omnibus membris suis fideliter fatetur et credit, quod ego quoque in professione fidei breuiter posui, breuiter comprehendi, uidelicet ipsum esse corpus, et non ipsum. Neque enim eo quo ipsi putabant modo credimus quod uisibile Christi corpus comedamus, aut sanguinem quem fusuri et oculis suis conspecturi erant persequentes bibamus. Sed potius id credimus quod non uidemus, ut ualeat esse fides, que non potest esse, si res que creduntur corporalibus sensibus constiterit subiacere. Unde exponens quod obscure posuit: »Et si  necesse est,« inquit, »illud uisibiliter celebrari, oportet tamen inuisibiliter intelligi.« Existimabant namque quod preciperet eis Dominus, aut bestiali more, aut humano, corpus comedere quod uidebant, aut bibere sanguinem quem persequentes fusuri erant, hoc est aut crudum, aut aqua coctum, aut subtractis carbonibus in uerubus assum. Hanc carnalem eorum intelligentiam redarguens Dominus, in Euangelio secundum Ioannem, dicit: Spiritus est qui uiuificat; caro autem non prodest quidquam . Quod exponens beatus Augustinus in uicesima septima eiusdem Euangelii homilia, ait: »Quid est ergo, non prodest quidquam caro? Non prodest quidquam, sed quomodo illi intellexerunt? Carnem quippe sic intellexerunt: quomodo in cadauere  dilaniatur, aut in macello uenditur, non quomodo spiritu uegetatur.« De his hactenus: ad propositum reuertamur.



CAPUT XIX.

Augustinus in homilia undecima super Ioannem: »In populo enim Iudeorum figuratus est populus Christianorum. Ibi figura, hic ueritas; ibi umbra, hic corpus.« Item in homilia tricesima prima: »At illi uiderunt Christum suo scelere morientem, et crediderunt in Christum suis sceleribus ignoscentem. Quousque biberent sanguinem quem fuderant, de sua salute desperauerant.« Item, in quadragesima: »Qui seuientes occiderunt, imitati crediderunt; et quem sanguinem seuiendo fuderunt, credendo biberunt.« Item, in sermone ad Neophytos: »Hoc accipite  in pane quod pependit in cruce. Et hoc accipite in calice quod effusum est de Christi latere. Erit enim illi mors, non uita, qui mendacem putauerit uitam.« Item, in libro quarto De Trinitate : »Apud eum paucissimi remanserunt, agnoscentibus gentibus, et pia humilitate bibentibus pretium suum, eiusque fiducia deserentibus hostem suum.« Et in subsequenti capitulo  247 post aliqua: »Quid tam mundum pro mundandis uitiis mortalium, quam sine ulla contagione carnalis concupiscentie caro nata in utero, et ex utero uirginali? Et quid tam grate offerri et suscipi posset quam caro sacrificii nostri corpus effectum sacerdotis nostri?« Leo papa in sermone de ieiunio  septimi mensis . »Hanc confessionem, dilectissimi, toto corde promentes, impia hereticorum commenta respuite, ut ieiunia uestra et eleemosyne nullius erroris contagio polluantur. Tunc enim et sacrificii munda est oblatio, et misericordie sancta largitio, quando hi qui ista dependunt, quod operantur intelligunt. Nam dicente Domino: Nisi manducaueritis carnem Filii hominis, et biberitis sanguinem eius, non habebitis uitam in uobis , sic sacre mense communicare debetis ut nichil prorsus de ueritate corporis Christi et sanguinis ambigatis. Hoc enim ore sumitur, quod fide creditur, et frustra ab illis amen respondetur, a quibus contra id quod accipitur, disputatur.« Item, in epistola Anatholio episcopo missa: »Aliter enim in  Ecclesia Dei, que corpus est Christi, nec rata sunt sacerdotia, nec uera sacrificia, nisi in nostre proprietate nature uerus nos pontifex reconciliet, uerus immaculati Agni sanguis emundet. Qui licet in Patris sit dextera constitutus, in eadem tamen carne, quam sumpsit ex uirgine sacramentum propitiationis exsequitur.« Item in sermone de passione Domini : »Fefellit ergo illum malignitas sua, intulit supplicium Filio Dei, quod cunctis filiis hominum in remedium uerteretur. Fudit sanguinem iustum, qui reconciliando mundo et premium esset et poculum.« S. Gregorius in homilia paschali : »Quid namque sit sanguis Agni, non iam audiendo, sed bibendo didicistis. Qui sanguis super utrumque postem ponitur, quando  non solum ore corporis, sed etiam ore cordis hauritur.«

His diuinorum eloquiorum testimoniis, que ex multis, compendii causa, pauca excerpsi, clare, ut arbitror, innotescit quod uera Christi caro, uerusque eius sanguis in mensa Dominica immoletur, comedatur, bibatur, corporaliter, spiritualiter, incomprehensibiliter. Et ne quis peruersus atque peruersor aliter ea intelligeret uel exponeret quam uniuersalis Ecclesie spirituales filii intelligunt et exponunt, facta sunt, tam antiquis quam modernis temporibus, in diuersis Ecclesiis huic fidei congrua miracula, quando, et ubi, et quibus tantum secretum demonstrare uoluit eterna sapientia, cui nulla sunt non possibilia, attingens a fine usque ad finem, et  fortiter atque suauiter disponens omnia . Que miracula facta esse ignorat nullus quisquis in ecclesiasticis historiis, seu sanctorum Patrum gestis est aliquantulum studiosus. Que scripture tametsi illam excelsissimam auctoritatis arcem non obtinent qua donate sunt quas propheticas seu apostolicas nuncupamus, hoc tamen probare sufficiunt quod hanc fidem, quam nunc habemus, omnes fideles, qui nos precesserunt a priscis temporibus habuerunt. Alioquin, cum in decretis Romanorum pontificum sacrisque canonibus apocryphe scripture nominatim damnate sunt, hec quoque specialiter damnarentur, nec in Ecclesia catholica a catholicis solemniter legerentur.



CAPUT XX.


Aduersus tantam diuinarum auctoritatum lucem questionis caliginem opponere non desistis dicens: Quod tu uerum Christi corpus esse asseris, in sacris litteris appellatur species, similitudo, figura, signum, mysterium, sacramentum. Hec autem uocabula ad aliquid sunt. Nulla uero. que ad aliquid referuntur, possunt esse id quod sunt ea ad que referuntur. Non est igitur corpus Christi. Hoc enim in quodam scripto tuo diuersis ac prolixioribus uerbis, sed non mutata sententia reperi; hoc garriunt discipuli atque sequaces tui, subuersores quidem aliorum et ipsi auro et argento ceteraque pecunia tua a te subuersi, errantes, et alios in errorem mittentes, non intelligentes, sicut dicit Apostolus,  neque que loquuntur, neque de quibus affirmant . uerum his uocabulis in nullo prescribitur fidei qua credimus, et ueritati quam defendimus. Species namque, et similitudo illarum rerum uocabula sunt, que ante fuerunt, et ex quibus corpus Christi sanguisque conficitur. Panem dico, ac uinum, unde in fine cuiusdam misse oratur, et dicitur: »Perficiant in nobis, Domine, quesumus, tua sacramenta, quod continent, ut que nunc specie gerimus, rerum ueritate capiamus.« Postulat quippe sacerdos ut corpus Christi quod sub specie panis uinique geritur, manifesta uisione, sicuti reuera est, quandoque capiatur. ueritas enim pro manifestatione in sacris sepe litteris reperitur. De qua manifesta uisione Dominus in Euangelio secundum  Ioannem discipulis dicit: Qui autem diligit me, diligetur a Patre meo. Et ego diligam eum; et manifestabo ei meipsum . Et Dauid in persona Dei Patris: Longitudine dierum replebo eum, et ostendam illi salutare meum . Quamuis non improbabiliter quidam exponant hoc in loco esse carnis ac sanguinis ueritatem, ipsam eorumdem efficientiam, id est, peccatorum remissionem. 248 Illis namque omnibus modis uera Christi caro ac sanguis existit qui digne percipiunt, qui percipiendo delictorum indulgentiam consequuntur. Unde in canone misse sacerdos dicit: »Ut nobis corpus, et sanguis fiat dilectissimi Filii tui Domini nostri Iesu Christi,« nobis, inquam, id est credentibus, et misericordia tua digne sumentibus. Qui enim  manducat et bibit indigne, iudicium sibi manducat et bibit .

Hinc et sanctus Gregorius in quarto Dialogi libro : »Tunc uera pro nobis Deo hostia erit, cum nosmetipsos hostiam fecerimus.« Est quidem etiam peccatoribus, et indigne sumentibus uera Christi caro, uerusque sanguis, sed essentia, non salubri efficientia. Huius rei testis est beatus Augustinus in quinto libro De baptismo dicens : Sicut enim Iudas, cui bucellam tradidit Dominus, non malum accipiendo, sed male accipiendo locum in se diabolo prebuit, sic indigne quisque sumens Dominicum sacramentum, non efficit ut quia ipse malus est, malum sit, aut quia non ad salutem accipit,  nichil acceperit. Corpus enim Domini et sanguis Domini nichilominus erat etiam illis quibus dicebat Apostolus: Qui manducat et bibit indigne, iudicium sibi manducat et bibit. Ambrosius in sexto De sacramentis : »Quomodo uera? Qui similitudinem uideo, non uideo sanguinis ueritatem.« Et paulo post: »Ideo in similitudine quidem accipis sacramentum, sed uere nature gratiam uirtutemque consequeris.« Similitudinem hoc in loco nullo dubitante panis uinique speciem intelligit, sub qua corporis Christi natura contegitur, et sine cruoris horrore a digne sumentibus in salutem accipitur. Inuenitur etiam species, similitudo, figura pro ueritate. Unde Dominus in Euangelio secundum Ioannem: Neque uocem eius unquam audistis, neque  speciem eius uidistis . Apostolus ad Corinthios: Per fidem enim ambulamus, et non per speciem . Ambrosius in libro De mysteriis : »Speciem autem et pro ueritate accipiendam legimus et de Christo: Et specie inuentus ut homo , et de Patre Deo: Neque speciem eius uidistis.« Item, in quarto De fide ad Gratianum : »Caro enim mea uere est esca, et sanguis meus uere est potus . Carnem audis, sanguinem audis, mortis Dominice sacramenta cognoscis.« Et paulo post: »Nos autem quotiescunque sacramenta sumimus, que per sacre orationis mysterium in carnem transfigurantur et sanguinem, mortem annuntiamus.« Augustinus in libro De catechizandis rudibus:  »Efficiemur enim, sicut ab illo speramus et exspectamus, equales angelis Dei et cum eis pariter illa Trinitate perfruemur iam per speciem, in qua nunc per fidem ambulamus.« Apostolus ad Philippenses: In similitudinem hominum factus, et habitu inuentus ut homo . Item, ad Hebreos: Qui cum sit splendor glorie, et figura substantie eius . Porro signum, mysterium, sacramentum, et si quid huiusmodi est, Dominice passionis designatiua nomina sunt, si tamen sacramentum ea significatione accipiatur, qua sacrum esse signum in libro De ciuitate Dei a beato Augustino deffinitur. Unde beatus Gregorius in quarto Dialogi libro : »Hec namque singularis uictima ab eterno interitu animam saluat, que illam nobis  mortem Unigeniti per mysterium reparat.« Et paulo post: »Hinc ergo pensemus quale pro nobis sit hoc sacrificium, quod pro absolutione nostra pasionem unigeniti Filii semper imitatur.« Et post aliqua : »Quia passionis Dominice mysteria celebramus, debemus imitari quod colimus.« Item in homilia Paschali : »In utroque etenim poste Agni sangnis positus est, quando sacramentum passionis eius cum ore ad redemptionem sumitur, ad imitationem quoque intenta mente cogitatur.« Sacramentum sane in diuinis codicibus non una tantum significatione positum reperitur. Denique sanctus Ambrosius, in libro ad Gratianum, apparuisse dicit hominibus Unigenitum  Patris per sacramentum assumpti hominis. Quod tantumdem significat, quantum si diceret apparuisse eum per hominem, quem assumpsit, et quem diuinitati sue dignum habitaculum consecrauit. Habet autem et alias significationes, de quibus satis superius dictum est.

Quod uero panis dicitur, consueto sacrorum codicum more id fit, qui res quaslibet sepe uocant nominibus illarum rerum, ex quibus fiunt, seu que esse putantur, et non sunt, siue quibus aliquo modo similes existunt. Unde beatus Hieronymus in secundo Explanationum libro in Osee : »Postquam autem reuersa fuerit terra in terram suam, et tam nos qui scribimus quam eos qui de nobis iudicant, pallida mors subtraxerit.« Et  superbo homini a uiro sapiente dicitur: Quid superbis, terra, et einis?  Et Abraham tres uiros uidisse legitur , cum essent angeli. De qua re beatus Augustinus in secundo libro De Trinitate dicit : »Sub ilice autem Mambre tres uiros uidit Abraham, quibus et inuitatis hospitioque susceptis, et epultantibus ministrauit.« Et in libris Iudicum, mulier sterilis ad uirum suum de angelo dicit: uir Dei uenit ad me . Et paulo post: Ecce apparuit mihi uir, quem ante uideram . Et post aliqua: Et nesciebat Manue quod angelus Dei esset . Et beatus Hieronymus in eodem Explanationum 249 libro super Osee propheta de Deo dicit: »Quasi tinea efficitur et putredo, non quod Deus tinea sit  uel putredo, sed quod sustinentibus penas hec uniuersa uideantur.« Et in Euangelio secundum Ioannem: Maledixerunt ei, et dixerunt: Tu discipulus illius sis , cum non maledictio, sed benedictio sit esse discipulum Christi. Unde beatus Augustinus in expositione eiusdem Euangelii dicit : »Tale maledictum super nos, et super filios nostros. Maledictum est enim si cor discutias, non si uerba perpendas.« Et in Euangelio secundum Mattheum, et similiter secundum Lucam: Si ergo uos cum sitis mali nostis bona data dare filiis uestris. . De qua sententia beatus Augustinus in secundo libro De sermone Domini sic disputat : »Quomodo mali dant bona? Sed malos appellauit dilectores seculi huius,  et peccatores. Bona uero que dant, secundum eorum sensum, bona dicenda sunt, quia hec pro bonis habent.« Et Dominus iehsu Christus propter quasdam similitudines in eisdem litteris uocatur leo, agnus, uermis, lignum, petra, lapis angularis, multaque in hunc modum. Sic et corpus Christi uocatur panis, uel quia ex pane conficitur, seu quia contuentium oculis cum caro sit, panis uidetur, siue quod corporali et uisibili pani similitudine quadam coniungitur. Nam sicut quia iste materialis panis discrete sumptus humanam carnem nutrit et sustentat, sic spirituale et inuisibile corpus Christi animam digne sumentis alit et uegetat. Adhuc obiicis et auctoritate Ambrosii ipsum Ambrosium infirmare moliris  dicens: Ambrosius in libro De sacramentis ait : Sicut enim mortis similitudinem sumpsisti, ita etiam similitudinem pretiosi sanguinis bibis. Hec uerba exponens, quid comparatius, inquis, quid similius? Negari non potest beatum Ambrosium sacramento baptismi sacramenta comparauisse altaris. Non est autem uera Christi mors in baptismo. Igitur nec uerus eius sanguis in hoc sacramento. Pace tua dictum sit, multum falleris in hac uerborum intelligentia, neque enim similitudinis aduerbia identitatem, seu equalitatem ubique posita significant. In Euangelio namque Saluator dicit: Estote misericordes, sicut et Pater uester misericors est . Non tamen eadem, seu equalis misericordia potest inesse Deo et hominibus. Et in  Euangelio secundum Ioannem: Et ego, inquit, claritatem quam dedisti mihi dedi eis, ut sint unum sicut et nos unum sumus . Et alibi: Dilexisti eos, sicut et me dilexisti. . Unde et beatus Augustinus in Expositione eiusdem Euangelii ait : Neque enim semper equalitatem significat qui dicit, sicut illud, ita et illud: sed aliquando tantum, quia est illud, est et illud, aut quia est illud ut sit et illud.



CAPUT XXI.

Est aliud quod obiicitis, quod concessa loquendi facultate multis in locis clamatis, et dicitis: »Si panis in ueram Christi carnem conuertitur; aut panis sustollitur in celum, ut illic in Christi carnem transferatur, aut caro Christi ad terram defertur,  ut istic in eam panis commutetur. Atqui nec panis sustollitur, nec caro defertur. Non est igitur uera caro in quam panis conuertitur.« Hoc uos colligitis secundum humanam sapientiam, non secundum diuinam. Humana autem sapientia perquiri diuina opera prohibet Apostolus ad Romanos dicens: Non plus sapere quam oportet sapere, sed sapere ad sobrietatem ; et ad Corinthios: Sermo meus, et predicatio mea non in persuasibilibus humane sapientie uerbis, sed in ostensione spiritus et uirtutis, ut fides uestra non sit in sapientia hominum, sed in uirtute Dei ; et ad Colossenses: uidete ne quis uos decipiat per philosophiam et inanem fallaciam secundum traditionem hominum, secundum elementa mundi . Et beatus Gregorius, in homilia  Paschali : »Sciendum, inquit, nobis est quod diuina operatio, si ratione comprehenditur, non est admirabilis. Nec fides habet meritum, cui humana ratio prebet experimentum.« Propterea in tanta rerum profunditate magis oportuit te orare Deum, ut aut intelligeres que pro humana capacitate intelligi possunt, aut patienter, et humiliter ferres, et tamen crederes que in tanto arcano humani ingenii uires excedunt, et in hac uita intelligi minime possunt, quam litem mouere, ab uniuersali Ecclesia dissentire, nouum schisma uerbis et scriptis contra sanctorum Patrum precepta inferre. Profecto hoc modo ageres quod agi oportere precipit Legislator dicens: Ne transgrediaris terminos patrum  . Et beatus Augustinus in primo libro De sermone Domini in monte: »Quod uero, inquit, aut obscurum aut absurdum illi sonat, non inde concitet contradictionum certamina, sed oret ut intelligat.« Et in libro tertio De Trinitate : »Mihi autem, ait, utile est, ut meminerim uirium mearum, fratresque meos admoneam ut meminerint suarum, ne ultra quam tutum est humana progrediatur infirmitas.« Et in libro Contra Felicianum hereticum : »Scripturarum auctoritate contentus, simplicitati obedire potius studeo quam tumori.« Et paulo post : »Quam rationem afferre potest si partum predicas uirginis; si redditos oculos non negas cecis, si sepultos ostendas 250 redisse a mortuis? Si ergo horum et incomprehensibilis  est ratio, et ueritas prompta est, facilius in negotiis fidei testimoniis creditur quam ratio uestigatur [al., inuestigatur].«



CAPUT XXII.

Probatis que probari oportebat, et exclusis que excludi ratio suadebat, iam tandem quid tu credas, et credulitatem tuam quid sequatur, uideamus. Tu credis panem uinumque Dominice mense, inter consecrandum, quantum ad substantiam, immobilia permanere, hoc est panem et uinum exstitisse ante consecrationem, et panem uinumque existere post consecrationem, Christi carnem ac sanguinem propterea uocari quod, in memoriam crucifixe carnis et de latere effusi sanguinis, in Ecclesia celebrentur, ut Dominicam passionem per hoc admoniti  semper recolamus, et recolentes, carnem nostram cum uitiis et concupiscentiis incessanter crucifigamus . Que si uera sunt prestantiora et diuiniora fuerunt sacramenta Iudeorum sacramentis Christianorum. Quis enim nesciat manna quod de celo pluebat Dominus, seu animatas et sensibiles creaturas quas populus ille sacrificare consueuerat, parua buccella panis, modicoque uini prestantiores exstitisse? Rursus quis non intelligat diuinius fuisse prenuntiare futura quam narrare preterita, cum illud non possit facere nisi Spiritu Dei plenus, hoc autem sepe faciat idiota etiam uel quilibet imperitus? Sed absit hoc a fidelium corde et Christiana intelligentia! Christi namque miles Ambrosius illa inferiora, hec potiora et digniora esse in libro De  mysteriis confirmat dicens : »Summo studio uolumus comprobare quia et antiquiora sunt sacramenta Ecclesie quam Synagoge, et prestantiora quam manna est.« Et paulo post : »Probatum est antiquiora esse Ecclesie sacramenta, nunc cognosce potiora.« Et post aliqua, cognouisti prestantiora: »Potior est lux quam umbra, ueritas quam figura.« Item, in quarto De sacramentis : »Accipe que dico, diuiniora esse sacramenta Christianorum quam Iudeorum.« Ergo falsa sunt que proponis.

Amplius. Si uerum est quod de corpore Christi tu credis et astruis, falsum est quod ab Ecclesia ubique gentium de eadem re creditur et astruitur. Omnes  enim qui Christianos se et esse et dici letantur, ueram Christi carnem uerumque eius sanguinem, utraque sumpta de uirgine, in hoc sacramento se percipere gloriantur. Interroga uniuersos qui Latine lingue nostrarumue litterarum notitiam perceperunt. Interroga Grecos, Armenos, seu cuiuslibet nationis quoscunque Christianos homines; uno ore hanc fidem se testantur habere. Forro si uniuersalis Ecclesie fides falsa existit, aut nunquam fuit catholica Ecclesia, aut periit. Nihil namque efficacius ad interitum animarum quam perniciosus error. Sed non fuisse, aut periisse Ecclesiam, catholicus nemo consenserit. Alioquin non est uerum quod Abrahe ueritas promisit dicens: In semine tuo benedicentur omnes gentes . Item in Psalmo: Postula  a me et dabo tibi gentes hereditatem tuam et possessionem tuam terminos terre . Item: Reminiscentur, et conuertentur ad Dominum uniuersi fines terre . Et alibi: Quos redemit de manu inimici, de regionibus congregauit eos, a solis ortu et occasu, ab aquilone et mari . Item beatus Augustinus in prima expositionis psalmorum parte : »Ecclesia magna quid est, fratres? Nunquid exigua pars orbis terrarum Ecclesia magna est? Ecclesia magna totus orbis est.« Item in eadem : »Annuntiaui iustitiam tuam in Ecclesia magna. Quam magna? Toto orbe terrarum. Quam magna? in omnibus gentibus. Quare in omnibus gentibus? Quia  in omnem terram exiuit sonus eorum.« Item, in tertia eiusdem operis parte: »Corpus Christi constat ex multis credentibus in toto orbe terrarum.« Item in eadem: »Tabernaculum Domini est ista sancta Ecclesia in toto orbe terrarum diffusa.« Et alibi: »Chorus Christi iam totus mundus est. Chorus Christi ab oriente in occidentem consonat.« Item, in libro De agone Christiano : »Nec eos audiamus qui sanctam Ecclesiam, que una catholica est, negant per orbem esse diffusam.« Et quibusdam intermissis : »Populus autem ipsius, inquit, quando non audit prophetas, et Euangelium, in quibus apertissime scriptum est Ecclesiam Christi per omnes gentes esse diffusam, et audit schismaticos, non Dei gloriam querentes, sed suam, satis  significat se seruum esse, non liberum.« Et Dominus in Euangelio: Ager est hic mundus . Et paulo post: Simile est regnum celorum sagene misse in mare, et ex omni genere piscium congreganti . Et ad discipulos: Ite in orbem terrarum, predicate Euangelium omni creature .



CAPUT XXIII.

Aduersus tam clara ipsius Domini et sancti Spiritus eius de Ecclesia et de statu Ecclesie testimonia, obiicis tu, et obiiciunt qui, a te decepti, alios decipere  moliuntur. Itaque dicitis: »Predicatum est Euangelium in omnibus gentibus, credidit mundus, facta est Ecclesia, creuit, fructificauit, sed imperitia male intelligentium 251 postea errauit, et periit; in nobis solis et in his qui nos sequuntur sancta in terris Ecclesia remansit. Hanc sacrilegam uanitatem euertit euangelica ueritas, et prophetarum atque sanctorum Patrum non uiolanda auctoritas. Unde Ecclesie sue sancte in Euangelio suo Dominus pollicetur dicens: Ecce ego uobiscum sum omnibus diebus usque ad consummationem seculi .« Quod minime diceret, si Ecclesiam suam ante consummationem seculi perituram esse prenosceret. Et alibi: Tunc si quis uobis dixerit: Ecce hic Christus, aut ecce illic, nolite credere  . Augustinus, in secunda psalmorum expositionis parte : »Corpus est autem Ecclesia, non ista, aut illa, sed toto orbe diffusa.« Item in eadem : »Spes omnium filiorum terre. Non spes unius anguli, non spes unius Iudee, non spes solius Africe, non spes Pannonie, non spes Orientis aut Occidentis, sed spes omnium finium terre, et in mari longe.« In eadem : »Hec prophetia propter eos premissa est, qui putant religionem nominis Christiani usque ad certum tempus in hoc seculo uicturam, et postea non futuram. Permanebit autem cum sole, quandiu sol oritur, et occidit. Hoc est, quandiu tempora ista uoluuntur, non deerit Ecclesia, id est Christi corpus in terris.«  Item in eadem : »Domum tuam decet sanctitudo, Domine ; domum tuam, totam domum tuam. Non hic, aut hic, aut ibi; sed domum tuam totam per totum orbem terrarum. Quare per totum orbem terrarum? Quia correxit orbem terre qui non commouebitur . Domus Domini fortis erit, per totum orbem terrarum erit.« Item in extrema eiusdem operis parte : »Quid est quod dicis, heretice, iam perisse Ecclesiam de omnibus gentibus, quando adhuc predicatur Euangelium, ut possit esse in omnibus gentibus. Ergo usque in finem seculi Ecclesia in omnibus gentibus.« In eadem: »Ubi sunt qui dicunt perisse de mundo Ecclesiam, quando nec inclinari potest?«  Item in eadem : »Quisquis putauerit Ecclesiam in una parte esse, et non eam cognouerit diffusam toto orbe terrarum, et crediderit eis qui dicunt: Ecce hic est Christus, et ecce illic , sicut modo audistis cum Euangelium legeretur, cum ille totum orbem emerit quia tantum pretium dedit, ille tanquam in proximo scandalizatur, a luna uritur.«

Falsum est igitur quod de corpore Christi a te creditur et astruitur. Ergo uera est eius caro, quam accipimus, et uerus est eius sanguis quem potamus.


 Explicit liber beati Lanfranci Cantuariensis archiepiscopi De corpore et sanguine Domini contra Berengarium.





BEATI LANFRANCI CANTUARIENSIS ARCHIEPISCOPI ADNOTATIUNCULAE IN NONNULLAS IOANNIS CASSIANI COLLATIONES PATRUM.
252 Ex uetusto monasterii S. Martini Sagiensis codice ms.



AD COLLATIONIS uII CAP. XIII.


Licet enim pronuntiemus nonnullas esse spirituales naturas, ut sunt angeli, archangeli, etc., tamen incorporee nullatenus existimande sunt. Habent enim secundum se corpus quo subsistunt, licet multo tenuius quam nostra sunt corpora, secundum Apostoli sententiam ita dicentis: Et corpora celestia, et corpora terrestria .



ADNOTATIO I.

Angeli ceterique spiritus, sicut beatus Augustinus dicit, ad comparationem illius purissime incorporalitatis que Deus est, corporei sunt; iidem tamen comparati corporibus, que nos sumus, queque uidemus, incorporei sunt.



AD COLLATIONIS X CAP. II.

 Post dies admodum paucos quam, etc., Theophili predicte urbis episcopi solemnes epistole commearunt, quibus cum denuntiatione Paschali contra ineptam quoque anthropomorphitarum heresim longa disputatione disseruit.



ADNOTATIO II.

Anthropomorphite dicti pro eo quod, simplicitate rustica, Deum habere humana membra que in diuinis libris scripta sunt arbitrantur; enim  Grece, Latine homo interpretatur, ignorantes uocem Domini, qui ait: Spiritus est Deus . Incorporeus est enim, nec membris distinguitur, nec corporis mole censetur.



AD COLLATIONIS XIII CAP. XIu.

Non inueni tantam fidem in Isrel . Nullius enim laudis esset ac meriti, si id in eo Christus quod ipse donauerat pertulisset. Alioquin dixisset: Amen dico uobis: Non dedi tantam fidem in Isrel, etc.



ADNOTATIO III

In hoc tractatu De fide hominis contrarius est iste auctor ceteris sacre Scripture doctoribus, qui euangelicis et apostolicis auctoritatibus asserunt fidem, sicut opera, gratia Dei hominibus dari.



AD COLLATIONEM XuIII, POST CAP. XuI.


Nos hec de incaute definitionis  immutatione prediximus, etc.



ADNOTATIO Iu.

Ab hoc loco ad finem usque istius collationis, in quibusdam codicibus plures hereticorum sententie  reperiuntur inserte, docentes mendacium aliquando non esse peccatum.





BEATI LANFRANCI CANTUARIENSIS ARCHIEPISCOPI DECRETA PRO ORDINE S. BENEDICTI HOC EST ORDINATIONES QUAS MONACHI TUM IN MONASTERIIS, TUM ETIAM IN ECCLESIIS CATHEDRALIBUS OBSERuARE DEBEANT.
253 Ex antiquo ms. Ecclesie Cantuariensis, quod habetur in palatio Dunelmensi Londini.



PRAEFATIO.


LANFRANCUS indignus sancte Dorobernensis Ecclesie antistes, dilectissimis fratribus suis, HENRICO priori et ceteris, salutem et benedictionem.

 Mittimus uobis nostri ordinis consuetudines scriptas, quas excerpsimus ex consuetudinibus eorum cenobiorum que nostro tempore maioris auctoritatis sunt in ordine monachorum. Addidimus quoque  perpauca, et mutauimus nonnulla, et maxime in celebrandis quibusdam festis, excellentius in nostra Ecclesia oportere ea agi censentes, propter primatem sedem. In quibus nec nobis qui presentes sumus, nec iis qui post nos uenturi sunt, in aliquo preiudicamus, ut non uel eis addere, uel ab eis tollere, uel in eis permutare aliqua ualeamus, si aliter ea commodius posse fieri, uel magistra ratione, uel doctiorum auctoritate intelligamus. Quantumlibet enim quisquam proficiat, maximus ei defectus est existimare se ultra non posse proficere; nam numerus fratrum auctus, uel diminutus, facultates locorum, uarietates rerum, que sepe eueniunt, diuersitates sensuum, quod alii quidem sic, et alii sic intelligunt, pleraque diu seruata, plerumque aliter ordinari  compellunt; hinc est quod nulla fere Ecclesia imitari aliam per omnia potest. Illud tamen cautissime attendendum est ut ea, sine quibus anima saluari non potest omnibus modis inuiolata seruentur: fidem dico, contemptum mundi, caritatem, castitatem, humilitatem, patientiam, obedientiam, de perpetratis culpis penitudinem, earumque humilem confessionem, frequentes orationes, competens silentium multaque in hunc modum. Hec ubi seruantur, rectissime potest dici regulam beati Benedicti, et monachorum ibi ordinem custodiri, quoquo modo uarientur cetera, que pro arbitrio diuersorum in diuersis sunt cenobiis instituta; cuiusmodi sunt quod in precipuis solemnitatibus alibi in tunicis tantum,  quos frocos uocant, et alibi in albis et cappis cantores ad uesperas responsorium canunt; quod in eisdem festiuitatibus, in aliis locis in albis solummodo, et in aliis, cappis etiam induti procedunt; quod in quibusdam cenobiis uiceni, uel triceni, aut plus, aut minus simul in alueis, et in quibusdam singuli in singulis catinis pedes in claustro ante mandatum abluunt; quod pleraque monasteria mense Februario, transacta beate Marie festiuitate, officium mortuorum post 254 uesperas dicere incipiunt, et pleraque usque ad Septuagesimam prestolantur. Huius generis plurima alia existunt que pro sui prolixitate breuiter enumerari non possunt. Hec tamen ipsa, postquam seruanda subiectis a pastoribus ordinantur, ab iis, quorum tota uita in obedientia  sita est, sine culpa minime uiolantur. Inde uero nemo turbetur, quod in tractatu earum consuetudinum nomen abbatis tantum, non episcopi, uel archiepiscopi, ponitur: ordo quippe monachorum describitur, quorum per abbates frequentius quam per antistites uita disponitur, quamuis et ipsi antistites, si paternam curam uice Christi subiectis suis impendant, non absurde abbates, id est Patres, congruo suis actibus uocabulo appellari queant. Deus pacis et dilectionis uobiscum maneat, et ipse pace et dilectione sua uos repleat, et ab omnibus peccatis clementer absoluat. Amen. Amen.



CAPUT PRIMUM. ORDINARIUM TOTIUS ANNI.



SECTIO I.---Ab Octobri ad Aduentum Domini.

Kalendis Octobris remaneat meridiana quam facere solent monachi in estate; a Dominica prima huius mensis cantetur, et legatur de libris Machabeorum usque ad festiuitatem omnium Sanctorum. Canantur hymni Dominicis diebus usque ad Aduentum Domini; ad nocturna Primo dierum omnium; ad laudes Aeterne rerum Conditor. Priuatis diebus, post matutina usque ad festiuitatem omnium Sanctorum, reuertantur ad lectos suos; illucescente autem die, pulsetur a custode Ecclesie paruulum signum modice. Surgentes fratres in nocturnalibus suis, et infantes, et iuuenes cum luminaribus suis, ueniant  in ecclesiam, et facta oratione cantent primam, et psalmos familiares cum suis collectis, et septem psalmos et litaniam. Inde exeuntes sedeant in claustro. Pueri uero primitus alte legant, et postea, si opus fuerit, cantent. Omni tempore, antequam regant infantes, nullus in claustro legat aut cantet, nisi in silentio, nec ad confessionem pergat. Antequam sonet signum ad apparatum tertie nullus calceet se diurnalibus suis, exceptis iis quibus extra claustrum cura obedientie iniuncta est, et hi priusquam exeant aliquantulum in claustro sedere debent, et exspectare ut prius infantes in stolis suis legant. Cum appropinquauerit tempus hore tertie, pulsetur a secretario modice signum minimum, quam skillam  uocant, et statim pergant in dormitorium,  et calceent se diurnalibus, et cultellos accipiant; deinde ad lauatorium uadant, et prius lauent se, et postea pectinent; dehinc ad ecclesiam ueniant, aquam benedictam sumant, in chorum uadant, et incumbentes terre infantes exspectent. Cum uero infantes loti fuerint, et se pectinare inceperint, pulsetur maius signum ad horam. Accedentes et ipsi ad aquam benedictam in chorum ueniant, et, dimisso signo, omnes simul tres orationes faciant. Quibus factis pulsetur minus signum, et canatur tertia. Inchoato psalmo Miserere mei, Deus, surgentes missam matutinalem celebrent, ante et retro faciant, et se induere pergant. Celebrata missa sedeant omnes in choro, preter aliquos conuersos, qui sacerdotem et eos qui ad missam seruierunt adiuuare debent. Quod  eum expleuerint, redeant et ipsi in chorum. Tunc, iubente abbate, prior sonet signum minimum Deinde eant omnes in capitulum duo et duo, sicut sunt priores, maiores primo, postea infantes. Peracto capitulo, pulsata tabula, dicto ab abbate uel priore Benedicite, loquentur in claustro. Infantes capitulum suum teneant, et postea in refectorium pergant. Post sextam nullus in claustro loquatur, donec infantes de monasterio exeant, et minimus eorum alta uoce Benedicite dicat, facto interuallo pulsata ad apparatum misse skilla, pulsato ad missam signo oratione facta dicatur ab infante litania,  induantur qui celebraturi sunt missam, et seruituri sunt ad missam. Quarta et sexta feria si post sextam et ante missam per claustrum processuri sunt, non pulsetur skilla ad apparatum misse, sed cum tempus processionis secretarius instare prospexerit, sonet unum de mediocribus signis; quo audito, statim silentium fiat in claustro. Discalceent se, manus abluant, in ecclesiam uadant, factaque oratione, et pulsatis duobus signis, dictis que dici solent, processionem faciant sicut in eisdem diebus in Quadragesima, et in estate, de qua posterius dicendum est; post missam pulsato signo agatur oratio; post orationem uadant in refectorium accipere mistum hebdomadarii coquine, et mense lector. Si uero alii sint qui pro utilitate ecclesie maiori misse non possint interesse,  in potestate abbatis uel prioris 255 sit utrum et ipsi mistum accipere, et statutam hebdomadariis debeant quantitatem panis, et potus habere. Alii uero fratres interim in choro sedeant, et qui uoluerint, legant. Seruitoribus in chorum redeuntibus, pulsetur signum, cantetur nona. Cantata nona exeant, prior ad percutiendum cymbalum, hebdomadarii coquine, et ceteri qui seruituri sunt ad iniuncta sibi officia.

Kalende Nouembris, si die Dominica euenerint, festiuitas omnium Sanctorum solemniter agatur; sequentibus uero priuatis diebus responsoria dicantur uidi Dominum, et lectiones longe ex prophetis. Si uero dies Kalendarum feria fecunda. aut tertia. aut quarta euenerit, precedente Dominica inchetur historia uidi Dominum, sed tamen interualla non  nisi post Kalendas incipiant. Si uero quinta, uel sexta feria, uel Sabbato Kalende exstiterint, sequente Dominica inchetur historia, et lectiones ex prophetis; lectiones uero grandes, et interualla mox post festiuitatem inchentur. Ab hac festiuitate usque ad quintam feriam ante Pascha, nisi ubi duodecim lectiones, aut octaua fuerint, canantur, priuatis diebus, post orationes ante officia nocturna, triginta psalmi ab Ad Dominum cum tribularer, usque Omnis spiritus laudet Dominum. Primi decem pro defunctis sine Gloria; sequentes decem pro congregatione bini cum una Gloria, extremi decem pro familiaribus et benefactoribus; et hi bini cum una Gloria, singuli cum precibus, et collectis suis. Et  post nocturna et familiares psalmos, Officium mortuorum, et matutine laudes de omnibus Sanctis et uerba mea, si tricenarium habent. Post hec descendentes e dormitorio sedeant in choro; infantes cum luminaribus in capitulo diligenter a magistris custodiantur, canentes quod necessarium erit, aut si nimis profunda nocte surrexerint, pausent iacentes ad sedilia sua. Isto interuallo debet prior cum absconsa accensa  per chorum ire ac uidere quam regulariter sedeant; deinde per altaria, et membra monasterii, ne forte aliquis ibi dormiat. Si uero aliquem orantem inuenerit, silenter pertranseat. Quod si aliquem dormientem repererit, euigilato in chorum, signo facto, reuerti precipiat. Deinde debet per claustrum et in capitulum ire, ac  uidere qualiter se habeant magistri et infantes, et per loca alia ubi necessarium esse perspexerit. Cum tempus fuerit, pulsato signo, uenientibus pueris, facta oratione, canantur matutine laudes, commemoratio Sanctorum. Prima cum psalmis familiaribus, et precibus, et collectis suis cum septem psalmis, et litania. Post hec ita omnia agenda sunt, ut supra dictum est in mense Octobri. Secretario autem sollicite prouidendum est, ut tali hora matutinas laudes faciat incipere, quatenus omnia luce clarescente finiantur. Si autem dubietate aliqua deluditur, et aliquid noctis post litaniam fuerit, sicut supra in primo interuallo ita se habeant fratres, uidelicet ut preter sanguine minutos nullus reuertat ad stratum. Clarescente uero die, exeant in claustrum  sedere. Ad completorium hymnus Christe qui lux es, et dies.



SECTIO II.---Ab Aduentu ad Septuagesimam.

Dominica ante Aduentum Domini canatur historia de sancta Trinitate, hymnus Primo dierum, psalmi, Domine, in uirtute, et reliqui. In tertio nocturno pronuntietur Euangelium: Cum subleuasset, et idem legatur a sacerdote reuestito cum collecta Excita, Domine. Ad laudes psalmi Dominus regnauit. Antiphone de Trinitate, et similiter super horas usque ad uesperas, cum capitulis, et uersibus, et collectis, ad Benedictus antiphona, et collecta de Trinitate. Post collectam dicatur antiphona ex Euangelio Cum subleuasset, cum Gloria Patri, uersus Dominus regnauit, collecta Excita, Domine, sermo  in capitulo, et matutinalis missa de Dominica, maior de sancta Trinitate. Si festiuitas duodecim lectionum euenerit, non mutetur ipsa duodecim lectionum festiuitas.

Sabbato precedente Dominicam de Aduentu Domini, dimittatur ad uesperas oratio de cruce, usque ad octauas Epiphanie. Si festiuitas sancti Andree in hac die euenerit, agantur pleniter uespere de apostolo. Finitis uesperis incipiatur antiphona Ecce nomen Domini cum Gloria Patri. Dicta antiphona sequatur uersus et collecta de aduentu Domini. In crastino ad inuitatorium, duo fratres in albis, in sede episcopali in cappis. Et ubicunque ordo monachorum qui hic describitur, ad inuitatorium, et ad  Benedictus, et ad Magnificat precipitur esse in albis. In sede episcopali institutum est esse in cappis. Lectiones de Isaia propheta usque ad natiuitatem Domini. In matutinis laudibus psalmi Miserere mei, Deus, et reliqui. Ad Benedictus sacerdos in alba incenset altaria. Ad 256 Primam capitulum, Domine, miserere nostri, omnibus Dominicis et festis diebus ad Natiuitatem Domini. Gloria in excelsis Deo minime dicatur, ad maiorem missam diaconus et subdiaconus casulis sint induti. Dominicis et aliis festis, quibus duodecim lectiones faciunt, adipem comedant. Si festiuitas sancti Andree in hac die euenerit, precedente Sabbato sicut in uigilia ieiunetur, et missa de uigilia dicatur: commemoratio ad uesperas, et in crastino ad matutinas laudes, et missa  matutinalis de apostolo agatur. Festiuitas uero in crastinum differatur. Ad uesperas ipsius diei capitulum, et cetera que sequuntur de apostolo dicantur; dehinc commemoratio de Aduentu; priuatis diebus preces Oremus pro omni gradu Ecclesie. Feria quarta, sexta, et Sabbato Quatuor Temporum pronuntientur Euangelia ipsorum dierum. uigilia Thome apostoli, si dies Dominicus non fuerit, radantur fratres, et sic balneentur qui uolunt balneari, ut duobus diebus ante Dominicam Natiuitatis sint omnes balneati. Si necesse sit, ipso apostolice festiuitatis die balneari possunt. Ipsa autem balnea hoc ordine disponantur: precedente die debet abbas, aut qui ordinem tenet, prouidere unum seniorem religiosum atque prudentem, cui precipiat  curam habere de ipsis, qui commoneat fratres qua hora ire debeant, et uidere quam ordinate ibi se contineant. Qui senior illuc pergens uideat qualiter sint preparata et quales famuli ibi sint deputati, scilicet non infantes, nec iuuenes, sed etate prouectiores. Quod si aliquid incongruum uiderit indicet camerario, et ille statim emendet. Reuersusque senior in claustrum commoneat fratres quod opus esse cognouerit. Sed hoc caueat ne adolescentes et nouitii simul eant, sed cum senioribus. Illi uero fratres quos commonuerit, postquam rasi fuerint accipientes uestimenta, que mutare debent, pergant ad locum in quo balnea preparantur, ibique exuentes uestimenta sua sic ordinate,  intrent unusquisque ubi ei  fuit demonstratum, et, deposito uelo quod ante eos pendet, sedeat cum silentio. Si quid uero ei necessarium fuerit, modeste signo aliquo petat, famulus uelo eleuato deferat illi celeriter quod petit, et statim reuertatur. Postquam satis ablutus fuerit, non delectetur ibi diutius demorari. Surgens uero calceatus atque uestitus, sicut in dormitorio consueuit, ablutis manibus reuertatur in claustrum. Adolescentes qui sunt in custodia, cum custodibus suis eant, et reuertantur. A prima usque ad completorium omnibus horis possint ire fratres ad balnea, sed nullus presumat ire absque licentia fratris cui hoc commissum est.

Si uigilia Dominice Natiuitatis in Dominica die  euenerit, duo fratres inuitatorium de Dominica in Albis dicant, primum et secundum nocturnum de ipsa Dominica fiant, tertium et matutine laudes de uigilia. Post primam collectam commemoratio de Dominica; missa matutinalis de Dominica, maior de uigilia. Alia uero die, sicut priuatis diebus, signa pulsentur et triginta psalmi dicantur. Inuitatorium duo canant, sed non in albis. Euangelium pronuntietur. Capitulum ad nocturnum, et oratio et uersus de uigilia. Cetera sicut retroactis diebus, scilicet officium mortuorum, matutine de omnibus sanctis, infantes in dormitorium uadant, et in capitulum reuertantur. Ad laudes sicut aliis diebus, pulsetur  unum signum, factaque oratione supra formas pulsentur omnia signa; quibus cessantibus incipiant matutinas laudes. Psalmi Dominus regnauit et reliqui. Primam antiphonam heblomadarius incipiat. Capitulum, Paulus seruus Christi Iesu. Sacerdos indutus alba incenset altaria. Preces Ego dixi, Domine. Psalmum unum Miserere mei, Deus. Commemoratio sanctorum, prima, psalmi, litania; dicta tertia et missa matutinali, signum capituli diutius solito est pulsandum, ut cunctis occupationibus pretermissis ad initium capituli omnes conueniant, ut cum Christi Domini nostri Natiuitas pronuntiatur prosternant se cuncti in terram, lector etiam ante analogium, pariter orantes, usque dum qui ordinem tenet, oratione facta, erigat se. Pronuntietur Euangelium,  et ex eo sermo agatur. Post sextam, facto interuallo pulsetur signum. conueniant fratres in ecclesiam, orationem communiter faciant, litania minime dicatur, induantur missam celebraturi, sacerdos honorifice, leuita dalmatica, duo subdiaconi tunicis, unus ad prophetiam, et alter ad Epistolam, duo albis ad responsorium, cantor hebdomadarius cappa ad chorum, tres conuersi unus ad thuribulum, duo ad candelabra, pulsetur classicum ad canonem supra formas, prosternantur tabule refectorii cooperte.

In nocte Dominice Natiuitatis omnia signa primum pulsentur, ad inuitatorium quatuor fratres in cappis. In unoquoque nocturno ad tertiam lectionem duo sacerdotes cappis induti duo thuribula circum  ferant 257, primo duobus altaribus, maiori et matutinali, dehinc fratribus in choro sedentibus. In tertio nocturno pronuntientur hec Euangelia: Liber generationis, Exiit edictum, Pastores, In principio. Quibus expletis cum responsoriis suis incipiat dominus abbas Te Deum laudamus. Quo dicto, legit Euangelium Liber generationis. Dicta oratione, incipiat cantor antiphonam O beata infantia. Quam canentes eant ad altare Sancte Marie, et ibi dictis matutinis de omnibus Sanctis, uadant in dormitorium. Deinde pulsetur unum de maioribus signis, sicut pulsari solet skilla in duodecim lectionibus post capitulum, ante matutinalem missam. Tunc fratres qui ad missam induendi sunt uadant ad locum  constitutum, ubi sit optimus ignis a famulis camerarii preparatus, baccilia  quoque, et manutergia, et aqua calida ad abluendas manus. Hac sola uice, antequam lauent, pectunt capita sua; alio enim tempore prius lauant, postea pectinant. Post hec pergant in ecclesiam, et facta oratione induant se ad celebrandam missam. Sacerdos honorifice, leuita dalmatica, duo subdiaconi tunicis, unus ad prophetiam, et alter ad Epistolam, ad responsorium, et alleluia, quot cantor preceperit, et hi in cappis, tres conuersi, tres cantores in choro, ante quo duo candelabra cum cereis accensis, infantes omnes. Pulsetur classicum  , et post inchetur  missa. Gloria in excelsis Deo, et sequentia canantur. Celebrata missa, exeant sacerdos et qui ad missam seruierunt et qui in choro albis, uel cappis induti fuerunt. Quibus deuestitis, et pulsatis omnibus signis, cantent matutinas   laudes. His ita expletis, factaque commemoratione de sancta Anastasia, et dictis familiaribus psalmis, reuertantur ad strata. Apparente autem luce pulsetur, ut supra, unum de maioribus signis. Quo audito, expedite surgentes omnes, et abluti manus et facies, qui ad missam induendi sunt ueniant in oratorium, factaque oratione induantur, sicut ad priorem missam. Ad quam missam, antequam incipiatur, pulsetur classicum. Expleta autem missa, uadant in dormitorium calceare se; postea  solito more loti, et pexi, faciant in oratorio orationes tres solitas; dicta tertia, omnes induti cappis faciant processionem. Ad quam tertiam dicatur antiphona Hodie intacta uirgo. Cum autem uenitur ad locum ubi dicitur ipsum adoremus, ab omnibus flexis ad terram genibus supplicetur, et hoc seruetur quotiescunque predicta antiphona in monasterio cantatur.

Tres sequentes festiuitates, id est beati Stephani, Ioannis apostoli, sanctorum Innocentium, uno eodem modo celebrentur. Ecclesia his tribus diebus, sicut in die Dominice Natiuitatis, ornata permaneat. Pulsentur signa, accendantur luminaria, agantur cetera omnia, sicut in aliis duplicibus et secunde dignitatis festiuitatibus, de quibus posterius dicendum  est. Ad uesperas super psalmos imponant antiphonas de ipsis festiuitatibus, quibus et quas cantor preceperit. Transactis primis diebus, de ipsis festiuitatibus nulla commemoratio fiat, nisi in extremis ipsarum festiuitatum diebus; tunc tantum tres lectiones fiant. Per totam hebdomadam missa matutinalis, Puer natus; maior, in quinta die, Dominus dixit; in crastino, introitus Puer natus, et quod sequitur de Lux fulgebit. Hi duo dies agantur, sicut in priuatis duodecim lectionibus, nisi quod tres lectiones fiant. Pronuntientur uicissim in eis Euangelia Dominice Natiuitatis. Festiuitas sancti Syluestri agatur sicut priuata festiuitas duodecim lectionum. Tertium nocturnum, et laudes de Dominica  Natiuitate; officium Dum medium silentium, ante Epiphaniam, dicatur. Circumcisio Domini celebretur, sicut una de tribus superioribus festiuitatibus, excepto quod aula monasterii non ornatur, que quinta Dominice Natiuitatis die disparari debet.

In crastino post Circumcisionem Domini, incipiant legere Epistolas S. Pauli. Post nocturna agant officia Mortuorum, postea pulsetur signum, cantent matutinas laudes, et matutinas de omnibus Sanctis. Postea reuertantur ad lectos. Hoc modo agatur usque ad octauas Epiphanie, nisi fuerit festiuitas duodecim lectionum.

In uigilia Epiphanie non ieiunetur; officium ad missam Lux fulgebit; ad uesperas super psalmos,  una antiphona, Stella ista. In crastino ad inuitatorium tres in cappis. Processio non agatur ipsa die, nisi dies Dominica sit. Tunc enim fit in albis ante tertiam per claustrum, sacerdote eunte per officinas, sicut mos est Dominicis diebus. Ad uesperas dicantur antiphone, et psalmi usque ad capitulum, sicut in die Natiuitatis. Ultima octauarum die agatur totum seruitium noctis de ipsis octauis, commemoratio tantum de sancto Hilario, et missa matutinalis uespere usque ad capitulum, sicut die Epiphanie.

Post octauam diem Epiphanie, inchentur responsoria de psalmis. Psalmodia uero, et cetera omnia agantur nocte ac die, 258 sicut ante Natiuitatem.

uigilia Purificationis sancte Marie dicantur ad  uesperas antiphone O admirabile, et relique; psalmi de ipsa feria, capitulum Ecce ego mitto angelum. In crastino, cantica Populus qui ambulabat. Ad tertiam sint omnino albis induti; dicta tertia ponatur ante altare tapetum, ubi supra ponantur candele, quas benedicat sacerdos, aqua benedicta aspergat, et incenset, alba et stola indutus. Postea custos diuidat eas, singulis singulas tribuens. Cum autem ceperint accendi, cantor incipiat antiphonam Lumen ad reuelationem! Qua dicta et cum uersibus cantici Nunc dimittis, quantum cantor satis esse perspexerit, repetita, exeant ad processionem, cantore incipiente autiphonam. Aue, gratia, et alias, si necesse fuerit, per maiores monasterii portas intreant, ante Crucifixum stationem faciant; finito  cantu quem inceperant, cantore statim incipiente antiphonam Cum inducerent, canentes chorum intrent, pulsentur signa, et missam celebrent. Post refectionem in claustro sedeant, donec seruitores de refectorio exeant. Qui cum exierint, et monasterium ingressi fuerint, pulsentur duo maiora signa et canatur nona. Qua cantata exeat prior, et sonet cymbalum, et postea uadant in refectorium. Hanc consuetudinem habeant usque ad Dominicam Psalmarum, exceptis ieiuniorum diebus. Hoc die inchoandus est psalmus Ad Dominum, cum tribularer, qui pro uigilia Mortuorum dicendus est usque ad Kalendas Nouembris. Ad uesperas antiphonam Tecum principium, psalmum Dixit Dominus, antiphonam  Redemptionem, psalmum Confitebor, antiphonam Exortum est, psalmum Beatus uir, antiphonam De fructu, psalmum Memento. Priuatis diebus post uesperas agant uigiliam Mortuorum, nisi in crastino sit festiuitas duodecim lectionum. Post nocturna usque ad quintam feriam ante Pascha, priuatis diebus, dicant solitos duos psalmos, cum precibus et collecta; postea Exsultabunt Domino. Dehinc matutinas de omnibus Sanctis, reliqua omnia sicut ante Natiuitatem Domini.



SECTIO III.---A Septuagesima ad Dominicam Passiones.

Dominica prima Septuagesime alleluia ex toto dimittatur; loco alleluia per singulas horas laus tibi,  Domine, Rex eterne glorie, usque ad paschalis uigilie uesperas dicatur. Historia In principio fecit Deus canatur; quinque libri Moysis, et Iosue, et Iudicum, et Ruth, ad legendum ponantur Dominicis diebus et ceteris duodecim lectionibus usque ad Pascha. Capitulum ad primam Domine, miserere nostri; dicatur Gloria in excelsis Deo, et Ite missa est usque ad paschale Sabbatum minime dicatur; dalmatica, et tunica ad missam usque ad cenam Domini minime induantur; loco earum casulis ministri uestiantur. Ipso die adipem comedant; deinceps usque ad Pascha abstineant.

Feria quarta in Capite ieiunii, capitula Conuertemini ad me, et cetera que sequuntur. Post sextam reuertantur in claustrum locuturi, cum tempus  fuerit pulsetur unum de mediocribus signis, quo pulsato statim silentium fiat in claustro. Discalceent se, et pergant abluere manus, et sic uadant in ecclesiam sine ulla mora, faciantque orationem unam communiter; qua facta pulsentur duo signa, inchoante infante Exsurge, Domine; psalmus Deus, auribus nostris. His expletis, dicat sacerdos Ostende nobis, Domine. Sequatur Kyrie, eleison. Pater noster, et ne nos; psalmus Deus misereatur nostri; capitulum Et ueniant super nos, collecta pro peccatis Exaudi, quesumus, Domine, supplicum preces. Post hec, benedicat sacerdos cineres, stolam tantum habens, et sparsa desuper aqua benedicta mittat cineres super capita fratrum dicendo: Memento quia cinis es, et in cinerem reuerteris. Interim cantetur  antiphona Immutemus cum uersibus psalmi Deus misereatur nostri, uno aut pluribus, si opus fuerit. Hoc facto exeant ad processionem, cantantes has antiphonas Exaudi nos, Domine; Iuxta uestibulum. Que due antiphone, id est, Exaudi nos et Iuxta uestibulum, ad omnes processiones Quadragesime, que quarta et sexta feria fiunt, eodem ordine cantentur. Percantatis antiphonis, incipiant duo infantes litaniam. Hoc ordine agatur processio sexta feria, que sequitur Caput ieiunii, et quarta, et sexta feria per totam Quadragesimam, usque ad quartam feriam ante paschalem festiuitatem, nisi festiuitas duodecim lectionum in ipsis feriis euenerit. Notandum quia, si in capite ieiunii festiuitas duodecim  lectionum euenerit, non celebratur ipsa die, sed differtur in crastinum.

Dominica prima Quadragesime, inuitatorium, duo in albis; post completorium suspendatur cortina inter chorum et altare. Feria secunda ante tertiam, debent esse cooperte crux, corone, capse, textus qui imagines deforis habent. Priusquam 259 fratres intrent capitulum, custos librorum debet habere congregatos libros in capitulo super tapetum extensum, preter eos qui preterito anno ad legendum dati sunt; illos enim intrantes capitulum ferre debent, quisque suum in manu sua. De qua re premoniti esse debent a predicto librorum custode in capitulo precedentis diei; legatur sententia regule sancti Benedicti de obseruantia Quadragesime.  Facto igitur ex eo sermone, predictus librorum custos legat Breue, qualiter preterito anno fratres habuerunt libros. Cum uero audierit unusquisque nomen suum pronuntiari, reddat librum qui ad legendum sibi alio anno fuerat commendatus. Et qui cognouerit se non perlegisse librum quem recepit, prostratus culpam dicat, et indulgentiam petat. Iterum predictus librorum custos unicuique fratri alium librum tribuat ad legendum; distributis per ordinem libris, prefatus librorum custos in eodem capitulo imbreuiet nomina librorum, et eos recipientium. Si hac die festiuitas duodecim lectionum euenerit, legantur due lectiones in capitulo, una de Euangelio, et altera de obseruantia quadragesime; altera legatur statim post alteram; lecta posteriore  lectione tunc primum dicat lector, Tu autem, Domine. Ipsa die incipiant preces. Oremus pro omni gradu Ecclesie, psalmos prostratos, id est, septem penitentiales, et septem primos graduum, binos quidem, unum hinc, et alterum inde per singulas horas usque ad uesperas; ad uesperas uero quatuor cum capitulis, et collectis pro peccatis, adiungentes in fine, et ad beneficia recolenda, quibus nos instaurare dignatus, tribue uenire gaudentes. Hac die incipiant portare absconsam ad secundam tantum lectionem. Tribus diebus, id est, secunda feria, quarta, et sexta usque ad Pascha nec pulsetur tabula post capitulum, nec loquantur in claustro. Quarta et sexta feria post sextam antequam de choro exeant dicant Deus, auribus nostris. In his duabus feriis  post nonam sedeant in claustro, factoque paruo interuallo, pulset secretarius unum de mediocribus signis; tunc discalceent se omnes et lauent manus, ueniantque in chorum, et facta oratione inchet infans antiphonam Exsurge, Domine, adiuua nos. Pulsentur duo signa, dicat sacerdos Ostende nobis, Domine, subsequantur Kyrie eleison, Pater noster. Psalmus, quarta feria, Deus misereatur nostri; sexta feria, Deus, in adiutorium meum. Item sacerdos. Et ueniat super nos; oratio pro peccatis. Postea inchet cantor antiphonam, et cant ad processionem. Litania ut supra. Ad hanc processionem nullus uadat calceatus, nisi sacerdos et leuita. Si quis pro aliqua infirmitate nudis pedibus ire nequiuerit, de  processione remaneat. Redeuntes de processione nullus presumat se calceare sine licentia. Expleta missa, et facta oratione ad uesperas lauent pedes et manus, et dicant uesperas.

Si festiuitatem celebrari in quadragesima contigerit, precedenti die dum canitur Agnus Dei, ad maiorem missam colligatur cortina et auferantur de choro forme, que auferri solent in duodecim lectionibus. Missa finita agatur oratio uespertina sicut Sabbato. Post collectam de festiuitate dicatur antiphona de feria, cum Gloria Patri; psalmi prostrati minime dicantur. Post uesperas de omnibus Sanctis canantur uespere Mortuorum; uigilia mortuorum minime agatur; in die festiuitatis post matutina de omnibus Sanctis dicantur matutina mortuorum. Postea reuertantur ad  lectos. Post primam, dictis consuetis psalmis familiaribus, cum capitulis, et collectis suis, dicantur septem psalmi cum litania. Per singulas horas usque ad uesperas, a prima incipientes, dicant psalmum inclina Domine, pro his quos prostrati dicturi erant. Post capitulum sedeant in claustro cum silentio, usque dum pulsetur signum ad tertium; infantes quoque post capitulum suum, descendentes de dormitorio, hoc interuallo in schola sua sedeant et legant. Totam diem solemniter agant, utreque misse ad maius altare celebrentur. Ad missam ieiunii nec litania premittatur, nec ad canonem supra formas curuentur. Ad uesperas, nisi in crastino sit festiuitas duodecim lectionum, inter signa dicant Deus auribus nostris, post collectam festiuitatis collectam  de feria, cum Gloria Patri; post uesperas de omnibus Sanctis, uesperas pro defunctis. uigilia mortuorum ipsa die minime agatur. Post completorium cortina extendatur, et forme in chorum referantur.



SECTIO Iu.---Tempore Passionis Dominice.

Sabbato ad uesperas ante Passionem Domini dimittatur oratio de cruce, nec ad responsoria, nec ad inuitatoria, nec ad missas dicatur Gloria, usque ad Pascha, nisi missa familiaris sit in conuentu, uel extra conuentum, et nisi festiuitatem alicuius sancti hoc tempore celebrari contingat. Que si euenerit, et ad responsoria, et ad missam dicatur Gloria Patri, sicut alio 260 tempore. Hoc tempore legatur Ieremias usque ad Pascha.

 Dominica in Palmis ad inuitatorium, duo in albis. Euangelium pronuntietur Cum appropinquasset; de quo et lectio, et sermo in capitulo. In quo capitulo ordinet abbas, uel prior, processionem et quid quisque portare debeat, et qualiter ordinate eant ac redeant fratres. Sacerdotes ad priuatas missas unam tantum collectam dicant, Euangelium Cum appropinquasset, Passionem nullus legat, nisi fratres qui in formis cantant; missa matutinalis cum una collecta. Post matutinalem missam benedicatur aqua, ad quam sint omnes albis induti. Fiat processio per claustrum, ut mos est, omnibus Dominicis diebus; Intrantibus ecclesiam pulsentur signa, et finito responsorio, et dictis que dici solent Dominicis  diebus, cantatur tertia. Cantata tertia legatur Euangelium Turba multa. Postea accedens abbas, aut sacerdos, benedicat palmas, et flores et frondes ante maius altare supra tapetum posita, aqua benedicta aspergat, et incenset. Accedentes secretarii distribuant ea, palmas abbati, et prioribus, et personis honestioribus, flores et frondes ceteris. Interim cantore incipiente, cantatur antiphona Pueri Hebreorum, et alia, Pueri Hebreorum. His ita expletis proficiscatur processio, cantore incipiente que ad hanc processionem cantari oportet. Qua de choro exeunte, pulsentur omnia signa. Precedant famuli cum uexillis, sequatur conuersus [i. nouitius], ferens situlam cum aqua benedicta, alii duo portantes  duas cruces; item duo cum duobus candelabris accensis desuper cereis, alii duo ferentes duo thuribula igne et thure referta. Quod thus in thuribulo debet ponere, uel abbas si in choro est, conuersis thuribulis, et arculam  cum thure deferentibus; uel ipse cantor, si abbas, deest. Ipse enim distribuit que portanda sunt, et processionem ordinat. Hos sequantur duo subdiaconi portantes duos textus Euangeliorum. Post quos laici monachi, deinde infantes cum magistris. Post quos ceteri fratres precedentes abbatem qui ultimus procedit, duo et duo, sicut sunt priores.

Hec sunt que ad hanc processionem cantanda sunt, uel omnia, uel quantum permiserit spatium loci quo ituri sunt: Ante sex dies; Cum appropinquaret,  Prima autem azymorum, Dominus iehsu, Cogitauerunt, Cum audisset populus, omnes collaudant. Cum autem peruentum fuerit ad ipsum locum, fiat statio a toto conuentu. Cantore autem incipiente antiphonam Occurrunt turbe, exeant duo sacerdotes albis induti, qui portent feretrum, quod parum ante diem ab eisdem sacerdotibus illuc debet esse delatum, in quo et corpus Christi esse debet reconditum. Ad quod feretrum precedant statim qui uexilla portant et cruces et cetera que superius dicta sunt. Et stantibus iis qui feretrum portant, stabunt et ipsi a dextera et a sinistra ipsius feretri, ordinate sicut uenerunt. Pueri uero accedentes stabunt, uersis uultibus ad ipsos reliquos, cum  magistris suis et quibusdam cantoribus qui auxilio eis esse possunt. Maiores uero uersi erunt ad inuicem, eo modo quo in choro stare solent. Sic autem ordinetur hec statio, ut modicum interuallum sit inter pueros et maiorem conuentum. Finita antiphona occurrunt turbe, incipiant pueri et qui cum eis sunt antiphonam Hosanna filio Dauid flectentes genua et in principio, et in fine antiphone, quia in utroque Hosanna dicitur. Quam antiphonam chorus repetat, et similiter genua flectat. Deinde a pueris cantetur antiphona cum angelis, in fine tantum antiphone genua flectentibus. Que antiphona a conuentu repetatur et similiter uenia accipiatur.

Taliter his peractis, abbate uel cantore incipiente antiphonam Aue, rex noster, transeant portitores  feretri per medium stationis, precedentibus his qui uexilla portant, et ceteris superius dictis portioribus, seruato ab omnibus ordine in redeundo quem habuerunt in eundo. Quibus transeuntibus flectent genua, non simul omnes, sed singuli hinc et inde, sicut feretrum transibit ante eos. Percantata hac antiphona, cantent et alia, si spatium loci plura poposcerit. Cum uenerint ad portas ciuitatis stationem faciant, separatis ab inuicem, prout locus patietur, utrisque lateribus, feretrum uero ante introitum portarum sic ponatur super mensam pallio coopertam ut predicti portitores, ex utroque latere stantes, habeant ad feretrum in medio eorum positum uersas facies suas. Locus uero super introitum  portarum honeste debet esse paratus et cortinis, [auleis seu tapetibus] et dorsalibus.

Taliter ordinata statione, canant pueri de loco apto, et qui precepto cantoris cum eis erunt, Gloria laus, et similiter chorus respondeat. Pueri, Isrel es tu Rex, et chorus, Cui puerile decus; item pueri, Plebs Hebrea tibi, et chorus, Cui puerile; item pueri, Cetus in excelsis, et chorus, Gloria laus. His dictis inchet cantor responsorium Ingrediente Domine; et, ingrediente ciuitatem processione, duo maiora signa 261 pulsentur, donec cetera signa, processione intrante in chorum, pulsentur ad missam. Sic ordinata processio, ueniens usque ante portas monasterii, faciat stationem, seruantibus pueris ordinem suum inter utrumque chorum. Deponatur  iterum feretrum super mensam pallio coopertam. Cantor uero sic antea inceptum habeat responsorium Collegerunt pontifices ut tunc prope cantatum sit; quo cantato tres aut quatuor fratres, induti cappis quas secretarius ibi paratas habeat, canant uersum Unus autem ex ipsis, stantes inter chorum et reliquias. Quo finito, cum regressu intrent ecclesiam, cantore inchoante antiphonam Principes, et aliam Appropinquabat. Et ingressi ecclesiam faciant stationem per omnia similem ante Crucifixum prius detectum. Atque ibi a tribus uel quatuor fratribus cantetur in cappis responsorium Circumdederunt. Quo cantato incipiat abbas responsorium Synagoge, et intrent chorum sonantibus ad missam signis,  missam celebrent, palmas et frondes in manibus habeant, easque post oblationem panis et uini, incipiente diacono, cuncti per ordinem offerant.

Tabule refectorii cooperte sint. Post mensam meridiana hora in lectis suis quiescant. Appropinquante hora nona, pulset secretarius signum minus modice; tunc surgant omnes, et lauent manus et facies, et pectant se, et pergant in ecclesiam sedeantque in choro. Cum infantes loti fuerint et ad tersoria ire ceperint, pulsante maius signum secretario, surgant omnes de sedilibus suis, et, ingressis chorum infantibus, faciant prius orationem, postea cantent nonam. Qua cantata pulsato cymbalo a priore pergant omnes in refectorium. Talis ordo de meridiana seruetur tota estate, exceptis ieiuniorum  diebus, usque ad Kalendas Octobris.

Feria tertia radendi sunt fratres, in claustro simul ipsa die; et in crastino debent esset balnea preparata. Que quo ordine fiant, et quomodo illuc fratres ire et qualiter ibi se habere debeant, superius dictum est, cum sermo esset de balneis ante Christi Natiuitatem preparandis.

Feria quarta non agatur processio; cetera agantur more solito usque ad uesperas. Ante uesperas non dicantur psalmi Deus, auribus nostris, pulsentur signa sicut in festis diebus, responsorium Circumdederunt me. Hebdomadarius canat preces Ego dixi, Domine, psalmus ad preces solummodo Miserere mei, Deus, psalmi prostrati non dicantur. Post uesperas de omnibus Sanctis, dicantur uespere pro  Defunctis; officium Mortuorum, quod post mensam dici solet non dicatur; hymnus ad completorium Te, lucis ante terminum, qui similiter dicendus est omnibus diebus usque ad Kalendas Nouembris. Post completorium cortina deponatur.

Feria quinta tot candele accendantur ante Letare, quot antiphonas et quot responsoria cantari oportet. Finitis tribus orationibus sedentes psallant singuli silenter quindecim psalmos, absque Gloria Patri, cum capitulis et collectis consuetis. Ad Pater noster prosternant se super formas, et abbate signum faciente surgant. Inter psallendum et ante nocturnam pulsentur signa sicut in duodecim lectionibus. Pulsatis omnibus signis inchet hebdomadarius antiphonam Zelus domus tue. Cum incipiunt  psalmum, petant ueniam super formas, et ad matutinas laudes similiter. Per singulas antiphonas et singula responsoria exstinguantur singule candele; lectiones sine Iube, domne, uel tu autem legantur. Prime tres de lamentationibus Ieremie sine cantu et alphabetis prescriptis; in secundo nocturno, de expositione psalmi Exaudi, Deus, orationem meam, cum deprecor; in tertio de Epistola Pauli Conuenientibus uobis; antiphone omnes et uersiculi absque finis melodia. In matutinis laudibus, cum incipiunt psalmum Laudate Dominum de celis, uadant magistri inter infantes, qui et uersi sint ad priores, sicut et ipsi infantes; iuuenes uero, qui in custodia sunt, mistim sint in ordine seniorum. Candele exstinguantur in toto monasterio, preter unam, que  in choro ardent; que et ipsa, cantore incipiente antiphonam Traditor autem, exstinguatur. Finita antiphona curuentur super formas sub silentio dicentes Kyrie eleison, Pater noster, preces Ego dixi, Domine, psalmum Miserere mei, Deus, solum sine Gloria Patri, collectam Respice, quesumus, Domine; signoque facto ab abbate uel priore surgentes inclinent, sicut solent, ante et retro, et stet unusquisque in loco suo usquequo magister infantum laternas accensas in chorum deferat, et ipsis infantibus tribuat; secretarius quoque accendat lumen ante altare, unde iuuenes laternas suas accendant. His ita peractis, reuertantur omnes ad lectos suos.

Lucescente die, ita ut pueri et iuuenes sine laternis  possint exire, pulsetur a secretario paruulum signum modice. Statim surgentes fratres calceent se nocturnalibus suis, et sic ueniant in chorum, curuantes se super formas in ordine suo, quousque 262 infantes ueniant. Qui dum uenerint, peracta oratione, factoque signo ab abbate, surgentes statim incipient hymnum Iam lucis orto sidere, absque Deo Patri sit gloria. Et inchoata antiphona, dicantur regulares psalmi, et Quicunque uult sine Gloria Patri. Finita antiphona, curuati super formas, dicat unusquisque apud se in silentio Kyrie eleison, Pater noster, Credo in Deum, preces usque ad confessionem, factoque signo ab abbate, dicatur confessio. Deinde silenter que sequuntur dicant: Conuerte nos, et cetera; Miserere mei Deus, sine Gloria, collectam  Domine Deus, qui ad principium. Post hec dicantur in alto septem psalmi absque Gloria, cum solita litania; deinde sedeant in claustro usque tertiam. Cum tempus tertie fuerit, sonet secretarius minimum signum, sicut aliis diebus. Tunc pergant fratres se calceare, et cetera, sicut aliis diebus fieri solet, pulsato ad tertiam signo, factis tribus orationibus solitis. Pulsato alio signo inchet infans statim hymnum Dei fide qua uiuimus; sed non dicatur ultimus uersus Gloria tibi, Trinitas. Et pronuntiata antiphona dicantur psalmi regulares a beato Benedicto instituti sine Gloria; dictis psalmis, et percantata antiphona, curuati supra formas dicant in silentio Kyrie eleison, et cetera que sequuntur. Collecta Respice, quesumus, Domine. Post hec pulsetur  solitum signum ad capitulum, lectio sine Iube, domne, uersus in silentio dicatur, legatur sententia de regula sancti Benedicti sine Tu autem, factoque ex ea sermone, correctis que corrigi oportet, dicantur consuetudines que agende sunt ab ipso capitulo usque ad crastinum capitulum; dehinc ordinentur que ad seruitium totius diei ordinanda sunt. Quibus ordinatis surgant canentes alte uerba mea si defunctum, aut Breue pro defuncto habeant. In silentio autem dicant Pater noster, A porta inferi, Absolue, Domine. Pulsata tabula loquantur in claustro.

Cum tempus fuerit pulsetur signum ad sextam, et facta oratione pulsatoque alio signo, inchet infans hymnum et cetera, sicut fecerunt ad tertiam;  dehinc pulsato signo loquantur iterum in claustro. Tunc secretarius pulset parum signum minimum, sicut in duodecim lectionibus ante matutinalem missam. Celebretur tunc ab hebdomadario minoris misse missa pauperibus qui mandato interesse debent, ducente eos fratre eleemosinario, cooperantibus ceteris fratribus quibus iniunctum fuerit. Expleta missa, communicet sacerdos ipsos pauperes de oblatis non consecratis, signo tantum sancte crucis, in nomine Domini super eos facto; dehinc ducantur ad reficiendum.

His actis, pulsato signo ad nonam, facta oratione pulsatoque alio signo, canatur nona, ut tertia et sexta. Qua cantata, induantur infantes et qui missam sunt celebraturi, sacerdos uidelicet, uel abbas honorifice,  diaconus dalmatica, Subdiaconus tunica, duo ad responsorium, tres conuersi  ad candelabra, et thuribulum. Interim auferantur forme de choro que auferri solent; pulsentur signa sicut in festis diebus. Cantor hebdomadarius chorum teneat in cappa, missa festiue celebretur, Gloria in excelsis Deo minime dicatur, nisi episcopus missam celebret et chrisma faciat; nunc etiam in fine misse Ite missa est dicitur. Tot hostie ponantur ad sacrandum quot sufficere possint ipso die et in crastino ad communicandum. Quatuor his diebus nullus  a communione se subtrahat, nisi subtrahendi rationabilis causa existat  . Celebrata fere missa reportentur in chorum forme; pulsetur tabula ad uesperas. Expleta missa fiat oratio uespertina supra formas. Interea sacerdos precedente processione cum ad altare uenit, uadat ad locum constitutum decentissime preparatum, ibique reponat corpus Domini, incensato ipso loco, et ante repositionem, et post repositionem. Ante quem locum lumen continue ardeat. Quo completo, uadant in refectorium accipere mistum. Ingressi autem refectorium faciant ante, et retro ante sedilia sua, et considentes sumant mistum de pane tantum et potu, quem super iustitias suas a refectorariis in scyphis positum inuenirint.

 Dum hec aguntur, cellerarius et eleemosynarius, et ceteri quibus iniunctum fuerit, introducant pauperes in claustrum, et faciant eos ordinate sedere, alterum iuxta alterum. Qui pauperes, priusquam claustrum intreant, pedes suos abluere debent aqua calida, a camerariis ministrata. Omnia uero in locis conuenientibus debent esse preparata, que ad mandatum opus sunt necessaria, scilicet aqua calida a camerariis, in uasis idoneis parata; alia quoque uasa, ac tersoria ad pedes, manutergia ad manus, a cellerario scyphi et potus, et si que sunt huiusmodi. Presto sint ad seruiendum famuli camerarii, et aliorum ministrorum qui ad hoc sunt idonei. Qui prius, per eos quibus iussum fuerit, bene debent esse instructi qualiter eos seruire oporteat. His  ita ordinatis, cum uisum fuerit abbati, surgat. Reliqui 263 quoque fratres surgentes ante et retro inclinent. Egressi refectorium infantes diuertant cum magistris suis in scolam suam, ibique stent misti magistris suis ante pauperes suos, reliqui quoque fratres surgentes ueniant ante pauperes suos, et stent ordinate ante eos, sicut sunt priores, singuli ante singulos; abbas uero duos habeat. Tunc prior iussu abbatis percutiat tabulam tribus ictibus, et inclinantes se flexis ad terram genibus adorent Christum in pauperibus. Abbas uel cantor incipiat antiphonam Dominus iehsu, et alias que conueniunt. Singuli singulis abluant pedes, tergant et osculentur ore et oculis. Ablutis cunctorum pedibus pauperum, duo ex fratribus quibus iussum fuerit ministrent abbati,  unus aquam, et alter manutergium, famuli autem reliquis fratribus. Postea accipiens abbas baccilia et manutergium a fratribus qui ei seruierunt, reliqui fratres a famulis, seruiant et ipsi pauperibus; a quibus subsequentes fratres accipientes ministrent abbati, et reliqui fratribus scyphos cum potu. Tum prior percutiat tabulam tribus ictibus, et dicatur ab omnibus moderata uoce Benedicite, et data benedictione tribuant potum pauperibus osculantes eorum manus, et receptis scyphis dent singuli singulis pauperibus duos denarios, aut quot abbas preceperit, iterum  osculantes eorum manus. Ipsos denarios dare debet fratribus cellerarius aut camerarius, secundum quod abbati uisum fuerit. Fratres qui eo anno defuncti sunt, suos pauperes ad hoc mandatum habere debent; similiter et familiares illi, pro quibus unus in hoc mandato pauperes debere poni abbas decreuerit. Quibus pauperibus supradicto modo seruiant fratres quibus iniunctum fuerit, alter nullus presumat. Quandiu ad hoc mandatum cantant, id est, dum pauperum pedes ac manus lauantur, sedere possunt qui uolunt, eo tamen modo quo sedetur in choro, uno scilicet sedente inter duos stantes. Dum autem propinatur potus, sedere possunt omnes quicunque uolunt, alter iuxta alterum, non obseruato illo standi uel sedendi ordine. Inter hec secretarius obseruare debet congrua  interualla quibus tabulam ad uesperas pulsare debeat. Semel uidelicet lotis pedibus, et semel lotis manibus, propinato omnibus potu, reuersis singulis in loca sua, prior ter percutiat tabulam. Tunc abbas uel sacerdos mediocri uoce dicat capitulum Ostende nobis, Domine, misericordiam tuam. Fratres omnes flexis ad terram genibus respondeant Et salutare tuum da nobis, dehinc inclinati super genua tantum dicant Kyrie eleison, Pater noster; abbas uel sacerdos dicet mediocri uoce Et ne nos. Suscepimus, Deus, misericordiam tuam. In medio templi tui. Tu mandasti mandata tua custodiri nimis. Domine, exaudi orationem meam. Et clamor meus ad te ueniat. Dominus uobiscum. Oremus. Adesto, Domine Iesu Christe, officio nostre seruitutis, et, quia tu pedes  lauare dignatus es tuis discipulis, ne despicias opera manuum tuarum, que nobis retinenda mandasti; sed sicut his exteriora abluuntur inquinamenta corporum, sic a te omnia nostra interiora lauentur peccata. Quod ipse prestare digneris, qui cum, etc. Ad cuius finem omnes respondentes Amen, et inclinantes se ante et retro, uadant ad ecclesiam mediocri uoce canentes psalmum Miserere mei, Deus. Interim secretarius et aliqui fratres secum percutiant tabulas gradatim, eoque modo atque ordine quo signa pulsari solent in festiuis diebus.

Dicto psalmo, et fratribus in ordine suo in choro stantibus, statim puer incipiat antiphonam Calicem salutaris. Ad cuius inchoationem petitur uenia ab  omnibus supra formas, dicto psalmo Magnificat, et repetita antiphona sine finis melodia; curuati supra formas, dicant in silentio Kyrie eleison, Pater noster, preces Ego dixi, Domine, psalmum Miserere mei, Deus, collecta Respice, quesumus. Si aliquis, de foris ueniens, benedictionem petierit, omnibus horis accipiat ipso die quo uenerit. His tribus diebus tabule refectorii cooperte sint. Ad cymbalum et super tabulam abbatis ponantur tabule cum malleolis. uersus et benedictiones in refectorio, et Miserere mei, Deus, post mensam humili uoce dicantur; lector sine petita benedictione legat, et sine Tu autem, Domine, terminet. Interim dum fratres in refectorio sunt, secretarii discooperiant omnia altaria, et parent duo analogia, unum quod in capitulo est, et alterum in  monasterio, quod ante collationem in refectorium deportetur. Postquam fratres a mensa surrexerint, et de monasterio ac dormitorio solito more redierint, lauent sibi pedes, ut Sabbato fieri solet; preparentur cuncta que ad mandatum sunt necessaria. Refectis seruitoribus et pedibus ablutis, pulsetur tabula, et ad bibendum in refectorium uadant.

Post hec egressis fratribus de refectorio, prior claustri, iubente abbate, percutiat tabulam ad mandatum. Introgressis in capitulum fratribus, priore claustri sedente in loco abbatis, precingant se linteis 264 abbas et prior, et inchoante priore claustri antiphonam Dominus iehsu, ueniant in capitulum, abbas ad dexteram et prior ad sinistram, sequentibus eos fratribus qui ad seruitium corum ipsa die  in capitulo fuerint ordinati, et utrique flexis genibus lauent pedes fratrum, et tergant et osculentur. Camerarii presto esse debent, qui madefactis tersoriis alia ministrent, quoties opus fuerit; lotis omnium qui in capitulo sunt pedibus, sedeant foris ante capitulum prior et predicti seruitores cum eo. Quorum pedes precinctus tersorio abbas flexis genibus abluat, et tergat et osculetur, seruientibus sibi fratribus ad hoc obsequium deputatis. Post hec redeat abbas in sedem suam; ad quem prior, precinctus tersorio, ueniens cum fratribus sibi deputatis, lauet pedes eius, et tergat et osculetur, et ablutis manibus suis statim deferat sibi aquam ad abluendas manus, uno corum qui sibi seruierunt tenente manutergium. Deinde redeunte priore claustri in locum  abbatis, exeat abbas, et accipientes ipse et prior baccilia cum aqua, et manutergia, duo fratres qui de coquina ipsa septimana seruiunt, qui inter ceteros adiutores ad huius mandati obsequium ordinari debent, seruiant omnibus ad abluendas manus, sicut seruierunt ad abluendos pedes. His expletis exeat abbas, et prior et seruitores eorum, et ante capitulum prebeat eis abbas aquam ad abluendas manus, tenente manutergium uno eorum fratrum qui ad hec obsequium ei deputati sunt.

Quo peracto, precedens abbas et ceteri, sequentes eum, intreant capitulum, et faciant ante et retro, sicut solet fieri die Sabbati ab eis qui mandatum fecerunt. Postea pergat abbas ad sedem suam, surgente  conuentu donec sedeat, reliqui similiter ad loca sua. Cessante autem cantu, et secretario percutiente tabulam ad collationem, qui petita licentia ad eam percutiendam perrexit, hora congrua ingrediatur diaconus capitulum, qui post manuum suarum ablutionem ad se preparandum iuit, alba, et stola et dalmatica indutus, textum Euangelii portans, precedentibus tribus conuersis portantibus candelabra, et thuribulum igne et thure refertum. Ipse enim diaconus antequam exeat de monasterio ponere debet thus in ipso thuribulo. Quibus ingredientibus capitulum, totus conuentus assurget stans donec unus uersus de Euangelio perlectus est.

Cum autem esse tempus perspexerit, innuat abbas priori ut uadat percutere tabulam. Et cum audierit  prior a diacono Surgite, eamus hinc, percutiat tabulam, sicut solet percuti cymbalum. Quod dum fit, surgant omnes, ac, precedente diacono cum textu et conuersis cum candelabris et thuribulo, sequatur conuentus in refectorium, sicut fit in Sabbato ad caritatem. Ibi secretarius habeat analogium de ecclesia paratum, impositoque desuper textu, iterum mittat diaconus thus in thuribulum, et incenset analogium et textum. Et sedente maiore priore in loco abbatis, ad eius nutum incipiat diaconus lectionem ab eo loco ubi dimiserat. Et percutiente refectorario tabulam uno ictu, abbas, et fratres qui ad pedes lauandos ipsius adiutores exstiterant, uadant ad locum ubi potus caritatis paratus est, ferentes uitreas phialas, aut scyphos fratrum in manibus suis.  Et accepto uino in predictis uasis, tacente lectore, precedant ad gradum, sicut mos est. Refectorarius uero, ex quo accepto potu incipiunt ire paulatim, percutiat tabulam suam quousque ad gradum perueniant; quo cum peruenerint, ter aut quater festinantius percutiat et cesset. Tunc omnibus humili uoce dicentibus Benedicite, sacerdos hebdomadarius surgat, et eadem uoce benedictionem faciat. Benedictione facta, porrigat abbas priori potum et reliquis, sicut sunt priores, osculans eorum manus, ministrantibus ei fratribus qui cum ipso potum ad gradum detulerunt; ministrato potu maioribus, et infantibus, post maiores accedat abbas ad diaconum, qui collationem legit, et exspectato fine incepti uersus prebeat ei potum, dehinc tribus illis qui de  candelabris et thuribulo seruiunt, seruitoribus abbatis candelabra et thuribulum interim tenentibus. Qui et scyphos a diacono et ab eis recipientes, portent ad tabulam abbatis, et super eam ponant. His actis, predicti seruitores abbatis, qui cum eo potum ad gradum detulerunt, ante ipsum gradum simul ueniant, et ante et retro faciant, et postea sessum uadant; quibus abbas similiter potum ferat osculans eorum manus, ministrantibus illi fratribus illis qui ei ad lauandos pedes prioris et ipsorum seruitorum ministrauerunt.

Hoc facto, abbas ad sedem suam uadat, et ante eam ante et retro faciat, assurgente sibi conuentu donec sedeat; prior uero surgens porrigat illi potum  osculans eius manum; lecto sermone quantum abbati uisum fuerit, innuente eo diaconus lectionem absque Tu autem, Domine, finiat, et clauso libro, ante et retro faciat, et postea dalmaticam et stolam et manipulum 265 supra analogium ponat. Conuersi uero candelabra et thuribulum super mensam abbatis ferant, et ante ipsam mensam ante et retro faciant. Post hec et diaconus et conuersi, ad ipsam mensam sedentes, bibant, diaconus iuxta abbatem, conuersi iuxta diaconum, sicut sunt priores. Abbas uero lecto sermone statim percutiat uno ictu tabulam, et postea tot uicibus quot uicibus skillam percuti consuetudo est Sabbato ad caritatem post mandatum. Interim duo secretarii surgant, et analogium et dalmaticam, cum textu, et stola, et manipulo, ad monasterium  ferant. Post hec abbas surgat, et humili uoce dicat. Adiutorium nostrum in nomine Domini, et eadem uoce conuentus respondeat, Qui fecit celum et terram: deinde precedente diacono cum conuersis candelabra et thuribulum portantibus, sequatur conuentus ad monasterium, secretario percutiente tabulam ad completorium, et, facta confessione, dicant completorium, bini aut terni sub silentio. Post completorium tres orationes solito more faciant, prior tabulam percutiat tribus ictibus post orationes infantum, sicut skillam pulsare solet. Notandum est autem, in huius diei obsequio, quia si abbas sufficere ualet, omnium fratrum pedes solus in hac die lauare debet, testante enim beato Benedicto, uices Christi agit in monasterio, et maxime in hoc ministerio.

 Feria sexta ante nocturna pulsetur tabula in claustro, et ante cellarium, et ante domum infirmorum, ad excitandos dormientes. Post orationes solitas, sicut in quinta feria, quindecim psalmi dicantur, candele exstinguantur, lectiones in primo nocturno et secundo legantur, unde lecte sunt in quinta feria. In tertio nocturno de Epistola ad Hebreos Fratres, festinemus ingredi, et cetera omnia usque ad primam, sicut in quinta feria. Ad primam pulsata tabula surgentes nudis pedibus uadant ad monasterium, et sic maneant omnes, donec impleatur diei officium, nisi iussu abbatis calceentur pro nimia asperitate frigoris. Quod si euenerit, officio  tantum intererunt nudis pedibus.

Primam et omnes horas diei, preter uesperas, usque ad uesperas Sabbati dicant sicut in quinta feria, excepto quod in quinta feria in alto cantantur hymni, intonantur psalmi, cantantur antiphone; in his uero diebus duobus hec omnia in silentio et in directum dicuntur; dicta prima, septem psalmos et litaniam in alto dicant. Postea sedeant omnes in claustro, et inchoante abbate, dicant psalterium ex integro; quo completo uadant ad confessionem qui uoluerint, usque ad horam officii.

Appropinquante hora tertia, pulsata tabula, sicut solent, pergant in dormitorium. Dehinc abluti et pectinati, pulsata tabula uadant ad monasterium, et factis solitis orationibus dicant tertiam. Post tertiam  pulsata tabula pergant in capitulum; in quo uersus in silentio dicatur, et sententia, sicut in quinta feria, de regula legatur. Post sermonem narrentur et ordinentur que agenda sunt usque ad crastinum capitulum. Exeuntes de capitulo, sedeant in claustro non loquentes, sed cantantes aut legentes.

Dicta nona, induantur sacerdos et leuita, et reliqui qui ad officium sunt seruituri. Procedant ad altare sacerdos et leuita soli, sacerdos in casula, diaconus in stola; nullaque premissa supplicatione dicat sacerdos Oremus, diaconus Flectamus genua, et ad alteram collectam similiter. Altare sit coopertum desuper uno tantum linteamine. Singulos tractus duo in albis canant. Passio absque Dominus  uobiscum legatur; ad quam nec candelabrum, nec thuribulum, et, cum peruentum fuerit ad locum ubi dicitur Partiti sunt uestimenta mea sibi, sint duo de indutis iuxta altare, hinc et inde trahentes ad se duos pannos qui ante officium super altare missi fuerant, linteo tamen remanente subtus missale; lecta passione dicantur orationes solemnes, sicut in missali continentur. Pro cunctis ordinibus flectantur genua, nisi pro Iudeis.

His expletis deposita casula et stolis, reuertantur sacerdos et leuita in chorum in albis. Tunc duo sacerdotes quibus cantor iusserit, induti albis, accedant ad crucem, que debet esse preparata et cooperta ad altare matutinale, quam accipientes ferunt eam paulatim progredientes, et cantantes  uersus Popule meus, duo Leuite, in albis stantes ante gradus, ante altare maius respondeant Agios o Theos; chorus autem dicat Sanctus Deus, sacerdotes Quia eduxi uos, Leuite Agios, chorus Sanctus, sacerdotes Quid ultra, Leuite Agios, chorus Sanctus. Tunc sacerdotes, crucem ferentes, ueniant ante altare, et cum finierint Sanctus, statim discooperientes eam incipiant ambo antiphonam Ecce lignum; et tunc demum omnes flectant genua. Repetatur antiphona cum uersibus psalmi Beati immaculati, quantum cantori uisum fuerit. Dehinc canantur alia ad hoc seruitium pertinentia, quantum opus fuerit. Tapetia sint extensa 266 ante altare, super que prosternantur primum domus abbas, et induti;  interim in locum eorum qui tenent crucem succedentibus aliis, deinde ceteri, sicut est ordo eorum. Et non prolixe adorantes taceant, sed breuiter et pure orantes: postea unusquisque osculetur pedes crucifixi, et post reuertatur in chorum. Quod si conuenerint aliqui uel clerici uel laici uolentes adorare crucem, portetur eis crux in alium locum, ubi aptius adorent eam. Que si per chorum transierit, flexis ad terram genibus adoretur a fratribus, non simul omnibus, sed sicut portabitur coram eis. Adorata ab omnibus cruce, portitores eius eleuantes eam incipiant antiphonam Super omnia ligna cedrorum, et sic uadant ad locum ubi eam collocare debent. Tunc omnes petant ueniam flexis ad terram genibus.

 His ita gestis sacerdos resumpta casula cum stola, et diaconus stola, precedentibus conuersis cum candelabris et thuribulo, uadant ad locum ubi quinta feria corpus Domini fuit repositum; et posito incenso in thuribulo incenset illud, et sic tradat diacono ad reportandum. In eundo et redeundo conuersos sequatur diaconus, sacerdos extremus ueniat. Cum appropinquant altari, adorent omnes fratres corpus Domini flexis genibus; collocato super altare Christi corpore, facta in calice uini et aque commistione, dicta a sacerdote cum diacono confessione, facta suppliciter a sacerdote ad altare oratione, incenset sacerdos corpus Christi et calicem; deinde dicat mediocri uoce Oremus; Preceptis salutaribus moniti, et cetera usque Et ne nos inducas  in tentationem, et chorus respondeat, Sed libera nos a malo. Dehinc sacerdos in silentio Libera nos, quesumus, Domine, et cetera usque In unitate Spiritus sancti, Deus. Et post moderata uoce Per omnia secula seculorum. Et respondente choro Amen, nichil amplius dicat; missaque in calicem, sicut solet, particula Dominici corporis, communicet se et fratres omnes, sine osculo pacis. Communicatis omnibus pulsetur tabula et fiat oratio uespertina. Qua completa, exeant in claustrum, et lauent pedes de aqua calida, et calceent se diurnalibus suis. Postea pulsatis tabulis redeuntes in chorum dicant uesperas in silentio, eisdem sicut in quinta feria psalmis, antiphonis, precibus, collectis; nisi quod pro psalmo uoce mea, qui dictus est quinta  feria, hac die dicitur psalmus Benedictus Dominus Deus meus.

Dictis uesperis et pulsata tabula, eant in refectorium, ubi reficiantur pane tantum et aqua, et herbis crudis. Cibi fratrum coquantur in coquina, sicut ceteris diebus, et inde portentur ad eleemosynam. Solitus quoque potus detur pauperibus. Reficiente conuentu, secretarii adiunctis sibi sacerdotibus, quot necessarii fuerint et quibus iussum fuerit, remaneant in ecclesia, ad abluenda altaria omnia, que prius lauanda sunt aqua, deinde uino. Refectis seruitoribus, postquam de monasterio et dormitorio in claustrum redierint, pulsata tabula, fratres eant in refectorium propter seruandum ordinem, quasi  ad bibendum, et bibant aquam qui uoluerint, alium potum minime. Illis exeuntibus de refectorio et in claustro residentibus, facto congruo interuallo, pulsetur tabula, et uadant omnes ad collationem. A qua iubente abbate, percussa a priore tabula, surgentes pergant in refectorium ad caritatem bibendam.

Sabbato sancto percutiatur tabula ante nocturna, sicut in sexta feria, et cetera similiter fiant usque ad primam. In tertio nocturno legatur de Epistola Pauli apostoli Christus assistens pontifex futurorum. Ad primam surgant in nocturnalibus suis; primam, et septem psalmos, et litaniam et ceteras horas usque ad uesperas dicant, sicut in sexta feria. In capitulo legatur sententia de regula sancti Benedicti,  et disponantur que agenda sunt usque ad paschale capitulum. Ante capitulum, et post capitulum debent secretarii monasterium et omnia altaria ornare, cereos ubicunque esse debent collocare, cereum ad benedicendum in loco suo stabilire. In quo a cantore scribi debet quotus annus ille sit ab Incarnatione Domini, et crux designari infixis in quinque locis quinque granis incensi.

Post nonam induantur qui officium sunt celebraturi, et ad officium specialiter seruituri, et infantes omnes, sacerdos alba et stola, ceteri albis induti, in chorum redeant; dehinc procedant ad sacrandum ignem, canentes psalmum quinquagesimum. Primus omnium secretarius qui hastam portat, in qua sacratum ignem reportet; dehinc portitor aque  benedicte; post hos, qui portant crucem et thuribulum; deinde sacerdos qui ignem sacraturus est; post quem infantes, dehinc reliqui induti; post quos alii fratres, sicut procedunt Dominicis diebus. Sacrato igne, proiiciat sacerdos aquam benedictam super eum, et postea ex carbonibus ipsius ignis impleatur thuribulum, quo impleto, imponat sacerdos thus, et incenset ignem. Tunc accendatur 267 cereus, quem portare in hasta debet secretarius. Accendatur et candela in laterna, ut si forte in eundo exstinguatur cereus, ex ea accendatur; hanc laternam portare debet unus de magistris puerorum.

Ad hanc processionem candelabra non portantur; eumdem ordinem seruent in redeundo quem habuerunt  in eundo. Reuertentes dicant hos psalmos: Deus, in nomine tuo; Miserere mei, Deus, miserere mei; Deus misereatur nostri; Deus, in adiutorium. In sede episcopali canatur a duobus pueris hymnus Inuentor rutili. Ignis sanctificatus, qui in claustro remansit, a famulis cellerarii colligatur, et ex hoc igne omnes foci in omnibus officinis prius exstincti iterum accendantur. Plurima monachorum cenobia faciunt hanc ad sanctificandum ignem processionem, in quinta etiam et sexta feria, secretario preferente cereum in hasta uel uirga in quinta feria, priore in sexta, abbate in Sabbato.

Processione in chorum reuersa sine candelabris et thuribulo, sacerdos indutus casula procedat ad  altare; diaconus uero stola et dalmatica indutus ueniat ante abbatem, et petat ab eo benedictionem; dehinc uadat ad cereum et benedicat eum, nec ante benedictionem, nec post benedictionem ante et retro faciens, unus autem ex conuersis, cum tempus fuerit, indicante cantore, deferat abbati ignitis carbonibus plenum thuribulum; in quo thure iniecto accedat ad diaconum, et iuxta eum sit, ut, cum tempus fuerit, accipiat diaconus ab eo thuribulum, et incenset cereum. Secretarius uero sit paratus, ut cum dictum fuerit Rutilans ignis accendit, statim accendat cereum.

Benedictione peracta, diaconus, deposita dalmatica et stola, ad suum locum in chorum reuertatur. Cereus uero non exstinguatur usque in crastinum  post uesperas, lectiones statim inchentur. Sacerdos absque cantu dicat orationes ad altare, sicut sunt per ordinem; ultima oratione dicta cantor, et alter frater quem uoluerit, induti cappis incipiant in choro litaniam ternam, hoc modo: cantores Kyrie eleison, dexter chorus similiter respondeat Kyrie eleison, deinde sinister, et cetera eodem modo, usque ad finem litanie; ternos sanctos de unoquoque ordine dicant. Ad singula sanctorum nomina uterque chorus inclinet, cantores ad nullum. Incepta litania fratres accedant ad formas, sicut in duodecim lectionibus, ad tertiam sacerdos reuertatur in secretariam, et deposita casula et stola redeat in chorum. Cum dixerint cantores Omnes sancti, orate pro nobis, exeant de choro sacerdos, leuita, subdiaconus,  tres conuersi, et induat se sacerdos casula, leuita dalmatica, subdiaconus tunica.

Finita litania, pronuntient cantores tribus uicibus alta uoce Accendite, et tunc primum accendantur candelabra et cetera luminaria que ante altare et circa altare sunt, et cantores incipiant festiuum Kyrie eleison; et sacerdos, cum processione solita, ad altare procedat, et signa tunc pulsari incipiant, nec desinant, usque ad finem Kyrie eleison. Et tunc primum det cantor cappas his qui Alleluia et tractum cantutari sunt. Finito Kyrie eleison, incipiat sacerdos Gloria in excelsis Deo. Quando legetur Euangelium, non teneantur candelabra, sed solum thuribulum. In hac consuetudine concordant omnes fere principales monachorum Ecclesie que nostro  tempore maioris auctoritatis sunt, sicut et in eo quod offerenda, et Agnus Dei, et Communio ad hanc missam non dicuntur, licet cetera festiue dicantur. In quibusdam quoque non improbande auctoritatis cenobiis, nec ante sacerdotem ad altare procedentem hac die candelabra portantur.

Celebrata fere missa, sacerdote incipiente Per Dominum nostrum, incipiant pulsari due skille ad uesperas, ut mos est in maximis festiuitatibus. Responsio Deo gratias ad Ite missa est, fiat oratio uespertina; qua facta uadant infantes in refectorium, si aliqui adeo parui sunt ut usque post uesperas exspectare non possint. Interim pulsentur maiora signa duo et duo; ad extremum, pulsatis omnibus  signis, canantur uespere, ut decet, solemniter. Hebdomadarius cantor incipiat Alleluia ex aliqua antiphona ex qua cantor preceperit. Psalmi Confiteantur, capitulum Si consurrexistis, responsorium Angelus Domini locutus est, hymnus ad cenam agni prouidi, uersus Resurrexit Dominus. Ad Magnificat, uespere autem Sabbati. Collecta, Deus qui hanc sacratissimam noctem. Post uesperas, procedant ad crucifixum.



SECTIO u.---De Tempore sancto Paschatis.

Die sancto Pasche ante uigilias matutinas pulsentur omnia signa; dehinc duo et duo, sicut mos est. Ad inuitatorium quatuor in cappis, psalmi a beato Benedicto instituti, id est, Domine in uirtute 268 tua, et ceteri. Ad lectiones circumferantur  thuribula, sicut in die Dominice Natiuitatis institutum est. Totum denique officium more monachorum agatur Processio ad crucifixum post matutinas laudes, et post uesperas, per totam septimanam uadat. Missa matutinalis hac die cum una collecta, processio in cappis. Ad uesperas psalmi regulares, id est Dixit Dominus, et reliqui qui diebus Dominicis dici solent. Super psalmos, antiphone que ad matutinas laudes dicte sunt.

Tribus sequentibus diebus ante uigilias pulsentur signa, duo et duo; ad inuitatorium tres in cappis; psalmi feriales dicantur, sex sub una antiphona, et sex sub alia; duo et duo primum, et secundum responsoriorum; tertium tres, laudes sub una antiphona. Ad thuribula duo sacerdotes cappis induti  ad laudes et ad uesperas. Missa matutinalis cum una collecta, ad maiorem omnes sint cappis induti. Ad uesperas per totam hebdomadam sub una antiphona dicantur psalmi qui in die Pasche ad uesperas dicti sunt.

Tribus sequentibus diebus, ad inuitatorium duo in froccis, ad nocturna psalmi feriales, tres lectiones de pronuntiato Euangelio, maior missa et cetera omnia, sicut in duodecim lectionibus. In hac hebdomada non loquantur in claustro. Missa matutinalis Resurrexi; omnes hore cum antiphonis canantur. Sabbato tantum ad uesperas psalmi cum Alleluia dicantur.

Octaua die ad inuitatorium tres in cappis. Ad lectiones legantur Paschales sermones; in tertio  nocturno pronuntietur Euangelium Cum esset sero, missa matutinalis Quasi modo geniti. Processio in albis. Maior missa Resurrexi, ad quam sint omnes cappis induti.

Feria secunda ponatur ad legendum liber Actuum apostolorum usque ad sequentem Dominicam; ad utrumque nocturnum, et ad omnes horas Alleluia dicatur usque ad Ascensionem Domini. Post capitulum pulsata tabula, loquantur in claustro. Post nonam, cum exierint de refectorio, pergant in capitulum, et supplicent ante, et retro, pulsetque prior tabulam tribus ictibus, dicatque ter Deus, in adiutorium meum intende, Domine, ad adiuuandum me festina; et conuentus idem ter respondeat adiungentes Gloria Patri, Kyrie eleison, Christe eleison, Kyrie eleison,  Pater noster; et prior Et ne nos, Adiutorium nostrum in nomine Domini, conuentus Qui fecit celum et terram, et a priore dicto Benedicite, post loquantur in claustro. Hic loquendi ordo teneatur usque ad Idus Septembris priuatis diebus, nisi ieiunium fuerit.

Dominica prima post octauas Pasche legatur Apocalypsis, et canatur historia Dignus es, Domino, duabus septimanis. A Dominica tertia usque ad Ascensionem Domini legantur septem canonice Epistole, et canatur historia Si oblitus.

Diebus Rogationum dictis matutinis pro defunctis, fratres ad lectos redeant, et qui uolunt plus solito dormiant. His enim diebus meridianis horis non  dormiunt nec aliquo sonitu, ut aliis diebus mos est, mane excitantur, sed cum tempus uisum fuerit congruum, excitare debent infantes magistri eorum quam quietius possunt; quibus in claustro legentibus, surgant sine mora qui in lectis adhuc quiescunt. Post primam et familiares psalmos prime, et septem psalmos, et litaniam, dicatur missa de ieiunio ad maius altare, post cuius primam orationem dicantur alie, que ad maiorem missam quotidianis diebus dici solent, addita in fine alia, id est, Sanctorum tuorum intercessionibus. Omnes offerant ad pacem, solus prior, aut qui in loco prioris est uadat. Sententia de regula legatur in capitulo, et ordinetur processio. Post tertiam sumant mistum pueri, et infirmi qui ieiunare non possunt. Cantata sexta  uadant in dormitorium, sicut alio tempore, quando meridianis horis in lectis quiescere solent, et facto paruissimo interuallo pulsetur skilla, dehinc nudis pedibus de dormitorio descendant, manus abluant, ad ecclesiam uadant, orationem faciant. Qua facta incipiat infans antiphonam, Exsurge, Domine. Interim pulsentur duo signa. Cantata antiphona dicat sacerdos Ostende nobis, Domine, misericordiam tuam. Sequatur Kyrie eleison, Pater noster, Psalmus Deus misereatur nostri. In crastino Deus in adiutorium meum. Dehinc sacerdos Et ueniat super nos, collectam pro peccatis. Postea sonantibus signis exeant processuri canentes, incipiente cantore, que ad processionem pertinent, precedant famuli cum uexillis. sequetur conuersus cum aqua, post quem alius cum  cruce. Dehinc subdiaconus, ferens textum, post quem fratres laici, dehinc infantes cum magistris, post quos cantores, extremis prioribus, et precedentibus iunioribus, sicut est ordo eorum. In eggressu monasterii sint famuli camerarii, habentes ibi baculos preparatos quos tribuant fratribus ad se sustentandos.

Cum peruenerint ad ecclesiam ad quam ituri sunt, incipiat cantor antiphonam, uel responsorium de sancto in cuius honorem 269 fundata est ipsa ecclesia. Intrantes fratres reddant baculos predictis famulis, ab eisdem iterum recepturi exeuntes. Finito incepto cantu, dicat statim sacerdos capitulum de sancto illo, et collectam cum Dominus uobiscum alta uoce et solemniter, infans Benedicamus Domino,  quo dicto, inclinantes se faciant orationem. A qua facto signo surgentes inclinent ante et retro. Dum hec fiunt sacerdos, et leuita et ceteri qui circa altare seruituri sunt, preparare se debent ad celebrandam missam, secretarius quoque pallio et honestis pannis altare decenter parare; omnia enim que ad hoc seruitium sunt necessaria instantia secretarii illuc prius debent esse delata. Paratis omnibus, celebretur iterum missa de ieiunio. Post primam orationem dicatur oratio de sancto illo cuius est ecclesia, nullaque amplius.

Celebrata fere missa, duo fratres qui cappis induti debent dicere Agnus Dei, ad portas monasterii inclinantes se ante et retro, egrediantur, sumentes  secum aliquos ex famulis, quibus iussum fuerit, et dicentes inter se litaniam quam conuentus in reditu cantaturus est.

Expleta missa accedant statim fratres, quibus iussum fuerit, et stantes in medio pronuntient litaniam. Interim sacerdos, et quia ad missam seruierunt, expediant se, et sic reuertantur in chorum. Post Sanctum Ioannem et Omnis chorus prophetarum, pronuntient illum sanctum duabus uicibus in cuius nomen est ecclesia dedicata. Postea inclinantes se omnes ante et retro, regrediantur eo ordine quo uenerunt. Cantores litanie producant aut breuient ipsam litaniam secundum quantitatem itineris, qui in redeundo pergere debent post infantes, ante reliquum conuentum cantorum.

 Cum autem processio rediens ante monasterii introitum uenerit, statione facta litaniam finiant; qua finita cantores eius in ordinem suum redeant, et predicti duo cantores qui precesserant, cappis induti nudis pedibus ante portas monasterii stantes dicant Agnus Dei, qui tollis peccata mundi, miserere nobis; chorus similiter respondeat. Cantores Suscipe deprecationem nostram, qui sedes ad dexteram Patris; Chorus Agnus Dei, sicut supra. Cantores Gloria Patri, et Filio, et Spiritui sancto, sicut erat in principio, et nunc et semper, et in secula seculorum. Amen. Interim precedentibus qui uexillum portant et cetera que superius dicta sunt, sequantur cantores et reliquus conuentus. Dicto Gloria respondeat conuentus Agnus Dei, ut supra. Conuentu intrante monasterium  pulsentur signa. Cantores Exaudi, Deus; conuentus Orationem populi tui. Cunctis fratribus chorum ingressis, collocata cruce et reliquis que portata sunt in locis suis, predicti duo cantores in medio chori stantes pronuntient litaniam Sancte sanctorum Deus, miserere nobis, priores a parte altaris sint, reliqui post eos, sicut est ordo eorum. Expleta litania pulsetur signum ad nonam, factaque oratione none, uadant in claustrum lauare pedes; quibus lotis, reuertentes in chorum, pulsato alio signo, canent nonam.

Ad uesperas, secunda et tertia feria, pulsentur signa, sicut priuatis diebus; inter signa dicantur psalmi Deus, auribus nostris; post uesperas de  Omnibus Sanctis, dicantur uespere Mortuorum; uigilia Mortuorum his diebus non agatur, si processio extra claustrum perrexerit, alioquin agatur sicut solet.

His tribus diebus ad nocturna, capitula et collecte de resurrectione, et ad uesperas secunde et tertie ferie. Ad matutinas uero laudes, et ad tertiam, et ad sextam, et ad nonam capitulum et collecte de ieiuniis. Si in his tribus diebus festiuitas duodecim lectionum euenerit, totum seruitium noctis et diei de ipsa festiuitate agatur. Dicta tertia et pulsatis omnibus signis, missa ipsius festiuitatis, sicut alio tempore, solemniter celebretur. Processio uadat, sicut aliis diebus, excepto quod calceati et sine baculis ibunt. Missa ieiunii ad monasterium  quo processerint celebretur. Si autem festiuitas trium lectionum euenerit, commemoratio ipsius tantummodo fiat ad uesperas, et ad matutinas laudes et ad priorem missam de ieiunio.



SECTIO uI.---Tempus Pentecostes.

Sabbato in uigilia Pentecostes surgentes a meridiana, abluti et pectinati, ad ecclesiam ueniant, et oratione facta, induantur officium celebraturi, et ad officium seruituri. Agatur officium festiue sicut in Sabbato sancto; cantor, et alius frater quem uoluerit, induti cappis pronuntient litaniam ternam, sicut in uigilia Pasche. Cum pronuntiatum fuerit Accendite, accendatur cereus benedictus, et reliqua luminaria, unus enim cereus solummodo ante illam horam debet esse accensus,  ante altare. Cum inceperint Kyrie eleison, pulsentur omnia signa. Sequatur 270 Gloria in excelsis Deo. Ad Euangelium teneantur candelabra et thuribulum. Post missam pulsatis duobus maioribus signis, faciant orationem. None etiam duo cantores in cappis. In crastino et totis octauis agatur sicut in paschali solemnitate et octauis paschalis solemnitatis, nisi quod octaua huius festiuitatis die, utraque missa est Spiritus Domini.

Feria secunda, si nulla festiuitas sit, dicatur missa Domine, in tua misericordia. Hac hebdomada inchoanda sunt ieiunia que regula precipit, quarta, et sexta feria, usque ad Idus Septembris, nisi rationabilis causa existat cur abbas uel prior bis reficiendi licentiam tribuat. Post capitulum ipsis ieiuniorum  diebus sedeant in claustro loquentes. Secretarius uero non pulsabit minimum signum, sicut consuetudo est, post capitulum, ad apparatum misse. Post tertiam pergant infantes, et minuti sanguine, et infirmi quibus licentia data est accipere mistum. Post sextam agatur meridiana; a qua surgentes, nudis pedibus in claustrum ueniant, afferentes sua calceamenta. Post hec abluti et pectinati ueniant in ecclesiam, et facta oratione, pulsatisque duobus signis, inchet infans Exsurge, Domine, et cetera, sicut longe superius dictum est. Hic ordo seruandus est feria quarta et sexta, usque ad festiuitatem Omnium Sanctorum, nisi sit uigilia, cuius missa solemniter celebretur; tunc enim processio ex toto  dimittitur.

Dominica prima post octauas Pentecostes canantur hymni ad nocturna, et ad matutinas laudes Nocte surgentes, Ecce iam noctis, qui canendi sunt Dominicis diebus, usque ad Dominicam primam mensis Octobris; ponantur ad legendum libri Regum et Paralipomenon usque ad Dominicam primam mensis Augusti; Historia Deus omnium.

Dominica prima mensis Augusti ponant Salomonem, usque ad Dominicam primam mensis Septembris. Responsoria In principio.

Dominica prima mensis Septembris ponant Iob, Tobi, Iudith, Hester, Esdram usque ad Dominicam primam mensis Octobris.

Ab Idibus Septembris, priuatis diebus agantur  continue ieiunia que regula precipit, atque ipsa die Iduum incipiant ieiunare, sicut beatus Benedictus instituit, una tantum uice loquantur in claustro usque ad Kalendas Octobris, id est post capitulum usque ad tertiam. Post sextam in dormitorium uadant, et post paruissimum interuallum, pulsato minimo signo, descendant, lauent, ad monasterium pergant, factaque oratione dictaque litania, missam celebrent. Celebrata fere missa pulsetur signum ad nonam. Post missam, facta oratione, pergant seruitores accipere mistum. Quibus reuertentibus pulsato alio signo canatur nona.



SECTIO uII.---Quinque festiuitates precipue.

Quinque sunt precipue festiuitates, id est Natale Domini, Resurrectio eius, Pentecostes, Assumptio  sancte Dei genitricis Marie, festiuitas loci. Seruatis omnibus que de Sabbato sancto dicta sunt, in harum festiuitatum uigiliis ornetur totum monasterium, et omnia altaria, secundum facultatem loci, sicut honestius fieri potest.

Mundentur officine, et claustrum. Sedilia refectorii, capituli, claustri tegantur, bancalibus sternatur iuncus.

Ad missam ieiunii induantur honeste qui eam sunt celebraturi, sacerdos honorifice: diaconus dalmatica, subdiaconus tunica; tres conuersi, cantor hebdomadarius cappa; duo fratres ad responsoria. Ante missam pulsentur signa, sicut in festis diebus, litania minime dicatur; Kyrie eleison festiuum canatur, una tantum collecta dicatur. Si festiuitas in  hac die euenerit, missa matutinalis de ea cantetur. Ad nonam duo maiora signa pulsentur. Ad uesperas duo minima, dehinc gradatim duo et duo, ad extremum omnia. Inter signa, luminaria monasterii omnia accendantur. Ante singula altaria que extra presbyterium sunt, singula luminaria ardeant. Antiphonas super psalmos, quibus cantor preceperit, incipiant. Responsorium quatuor in cappis canant. Antiphona ad Magnificat ter dicatur; abbas et prior cappis induti incensent utraque presbyterii altaria, ante et desuper utrique simul, singuli singula latera. Parati sint duo alii sacerdotes hebdomadarii, scilicet maioris misse, et minoris, qui thuribula de eorum manibus accipiant, et hinc, et inde  per altaria que extra sunt circumferant; qui re uertentes in chorum abbati prius, priori postea ferant, post, eis qui responsorium cantauerunt, non ambo simul, sed unus hinc, et alter inde; dehinc duo conuersi in albis, ceteris fratribus. Abbati de libro seruiat qui thuribulum de eius manu accepit.

271 In iis uigiliis tabule refectorii debent esse cooperte.

In crastino ante nocturnas uigilias ad excitandos fratres pulsentur omnia signa; dehinc gradatim duo et duo, ad extremum omnia. Ad inuitatorium quatuor in cappis. Terna responsoria in tribus nocturnis, duo et duo; quartum, quatuor; octauum, quinque; duodecimum, sex canant. In tribus nocturnis  dum legitur tertia lectio duo sacerdotes, cappis induti, incensent altaria, maius et minus; dehinc ferant abbati, et priori, et ceteris fratribus per ordinem; octauum, et duodecimum responsorium post Gloriam a capite repetantur; pronuntiato Euangelio altare discooperiatur, et omnia luminaria accendantur. Ad Te Deum laudamus duo maiora signa pulsentur; lecto Euangelio, collecta dicta, pulsatis omnibus signis, inchet sacerdos matutinas laudes. Dehinc in uestiarium rursus casulam et stolam deponat, et sic in alba cum manipulo in chorum redeat; incepto hymno exeat, manipulum deponat, cappam induat, et cum alio fratre similiter cappa induto, sicut ad hesternas uesperas, cum thuribulis per altaria uadat, duobus conuersis cum eis indutis  in albis. Si abbas Euangelium legerit, post Euangelium indutus cappa in chorum reuertatur. Antiphona ad Benedictus ter dicatur.

Ad primam, duo maiora signa pulsentur. Tres cerei ante altare accendantur, similiter ad tertiam, et sextam, et nonam; capitulum breuiter peragatur.

Missa matutinalis cum una collecta et prefatione dicatur. Dum sacerdos in canone est, remanentibus infantibus cum magistris suis in choro, qui ante missam debent esse induti, ceteri pergant induere se; qui, accipientes a secretario uestimenta, extra secretariam se induant. Si uero paruus locus est, exeant aliqui in claustrum uel capitulum, et ibi induant se. Meliores uero albe tribuantur prioribus et honestioribus personis; unusquisque mox, ut  indutus fuerit, reuertatur in chorum; missa peracta, si dies Dominicus non fuerit, cessante maiore signo, quod incepta ultima collecta misse pulsari cepit, fiat oratio tertie. Post orationem, pulsato alio signo, cantetur tertia.

Si uero Dominicus fuerit, expleta matutinali missa, non pulsato adhuc tertie signo, fiat aqua benedicta, sicut aliis Dominicis diebus fieri solet; dum cantat Asperges me pulsetur maius signum ad tertiam. Aspersa aqua benedicta, uadat sacerdos per officinas, cum portitoribus aque et crucis. Cessante signo fiat oratio tertie. Qua expleta, pulsato alio signo, canatur tertia. Sacerdos interim, qui per officinas iuit, reuertens ante introitum monasterii, dicat orationem solitam; dehinc intrans ante unum de altaribus,  uia sanctorum.

Dicta tertia, distributis cappis, dispositis in choro a cantore, qui ea que portanda sunt portare debent [f., debet], exeant omnes hoc ordine processuri. Primum conuersus ferens situlam cum aqua benedicta: dehinc duo portantes duas cruces; post quos duo cum duobus candelabris, accensis desuper cereis; alii duo ferentes duo thuribula igne et thure plena; hos sequantur duo subdiaconi tunicis induti, portantes duos Euangeliorum textus; post quos, infantes cum magistris suis; extremi abbas et priores, precedentibus aliis binis et binis, sicut est ordo eorum.

Cum processio de choro incipit exire, pulsentur duo maiora signa, non cessatura usque dum processio  in chorum sit reuersa, cessentque alia signa. Procedentes per maiores ianuas monasterium intreant, et ante crucifixum stationem faciant. Qua facta, expleto cantu quem inceperant, incipiat abbas uel cantor quod ad ipsum idem pertineat, et sic sonantibus omnibus signis chorum intreant, eisque cessantibus missam incipiant.

Ante misse introitum sternatur unum aut duo tapetia per transuersum chori, ubi stare debeat cantor et ceteri quos ad se uocauerit ad chorum regendum. Omnes cerei, qui in coronis sunt, et cetera luminaria que in choro et presbyterio et ante crucifixum sunt, accendantur. Cantor prouideat quot et qui, que singulariter, cantanda sunt, cantent. Ad sequentiam duo maiora signa pulsentur.  Communio, si opus fuerit, repetatur cum uersu, et Gloria Patri. Expleta missa pulsentur omnia signa; unusquisque uestimentum suum et cappam, utraque bene plicata, deferat secretario ad arcam.

Festiue mappe super tabulas refectorii sint extense, ita ut ante pendeant. Sint et quotidiane, lote tamen, super quas manducent fratres. Manutergia etiam candida et honesta super tersoria quotidiana sint extensa; que manutergia post capitulum a camerariis sunt extendenda. Nullus tamen fratrum debet ibi manus tergere, nisi solummodo ad refectionem primam, et sero ad cenam.

Ad nonam duo maiora signa pulsentur. Ad uesperas agatur de signis et cereis, sicut 272 actum est ad uesperas precedentis diei. Post cenam refectis  seruitoribus colligant refectorarii mappas festiuas, et bene plicatas reddant cellerario conseruandas; camerarius uero honestiora tersoria accipiat et custodiat.



SECTIO uIII.---Festiuitates precipue secunde classis.

Sunt alie festiuitates, que magnifice celebrantur, quamuis non equaliter superioribus; sunt autem he: Epiphania, Purificatio sancte Marie, festiuitas sancti Gregorii, Annuntiatio Christi, octaua dies paschalis solemnitatis, festiuitas sancti Alfegi martyris, Ascensio Christi, Festiuitas sancti Augustini Anglorum archiepiscopi, octaua Pentecostes dies, Natiuitas S. Ioannis Baptiste, Passio apostolorum Petri et Pauli, Translatio sancti Benedicti, Natiuitas sancte Marie, festiuitas sancti Michelis, festiuitas  Omnium Sanctorum, festiuitas sancti Andree, Dedicatio Ecclesie.

Harum omnium festiuitatum precedentibus diebus ornentur altaria, presbyterium, chorus, membra monasterii, ex utraque parte chori, pulsentur signa sicut in precipuis festiuitatibus, accendantur due partes cereorum corone presbyterii et omnia luminaria que circa maius altare sunt, et cereus ante crucifixum. Antiphone, si proprie habentur, quibus cantor preceperit, super psalmos imponant; sin autem, cum una antiphona de ipsa festiuitate canantur; responsorium duo in cappis; antiphona ad Magnificat bis dicatur; duo sacerdote, cappis induti, ad thuribula, sicut superius de precipuis festiuitatibus dictum est.

 Misse uigiliarum Ascensionis Christi, Ioannis Baptiste, apostolorum Petri et Pauli, Omnium Sanctorum festiue celebrentur. Si quelibet harum uigiliarum, uel alia aliqua, que festiue celebratur, Dominica die euenerit, totum seruitium noctis, et missa matutinalis de Dominica agatur; maior uero missa, cum Alleluia post responsorium de uigilia dicatur, exce ta Dominice Natiuitatis uigilia, in qua si ita euenerit in tertio nocturno de ipsa uigilia cantatur, et legitur. In crastino ante nocturnas uigilias pulsentur signa, bina, et bina, dehinc simul omnia. Ad inuitatorium tres in cappis, tria responsoria in tribus nocturnis duo, et duo cantant, quartum tres,  octauum quatuor, duodecimum quinque, quod post Gloriam a capite repetatur. Pronuntiato Euangelio altare discooperiatur, luminaria, sicut ad uespera precedentis diei, accendantur. Antiphona ad Benedictus bis dicatur, et thuribula similiter circumferantur. Ad primam duo signa pulsentur, tres cerei accendantur, similiter ad tertiam, et sextam et nonam. Ornentur sedilia, extendantur mappe, et tersoria, sicut supra dictum est. Missa matutinalis de ipsa solemnitate cum una collecta, nisi sit festiuitas alicuius sancti, unde commemoratio; quod si euenerit, matutinalis missa erit de sancto, et collecta prima, secunda de ipsa solemnitate, et non amplius. Sacerdotes ad missas priuatas similiter collectam unam. Dicta matutinali missa, canatur tertia, celebretur  missa in cappis, excepta Purificatione sancte Marie, in qua ad missam sint omnes albis induti propter cereos, preter cantorem, et eos qui circa eum sunt, quos cappis etiam indutos esse oportet.

Excipiuntur quoque beati Gregorii et Dominice Annuntiationis festiuitates, quando intra quadragesimam celebrantur. In his enim similiter sint omnes albis induti, preter supradictos, et eos, qui responsorium et tractum cantant. Hi namque precipiente cantore, accedentes ad cantandum cappas in choro induant, et cum percantauerint uenientes in uestiarium eas ibi deponant. Cantor quot et quos uoluerit ad se uocet. Numerus cantantium responsorium, et Alleluia, et cetera que cantanda sunt in arbitrio cantoris sit. Celebrata missa pulsentur omnia. Si  aliqua harum festiuitatum Dominica die euenerit, dicta matutinali missa, fiat aqua benedicta, et processio per claustrum, sicut solet Dominicis diebus, omnes tamen sint albis in uti. Ad nonam pulsentur signa duo, et agantur uespere, sicut precedenti die. Festiuitatem beati Gregorii inter superiores ideo computamus, quia nostre, id est Anglorum gentis apostolus est.

Si Dominice Annuntiationis festiuitas aliqua quadragesime Dominica euenerit, in crastinum differatur; alioquin seruitium Dominice diei restaurari non posset. uespere usque ad capitulum de Dominica agantur, capitulum de festiuitate dicatur. Post primam collectam commemoratio Dominice diei fiat. Si Sabbato euenerit, totum diei seruitium de ipsa  solemnitate agatur. Post primam uespertinam collectam, collecta de Dominica dicatur, excepto Sabbato ante palmas, in quo si hec festiuitas euenerit, de ipsa festiuitate agatur seruitium, usque ad capitulum 273 uespertinum. Ipsa die duo fratres in froccis responsorium cantent, unus sacerdos cappa indutus altaria incenset. Post primam collectam commemoratio festiuitatis fiat. Si uero tertia feria post palmas euenerit, festiuitas quidem, sicut dictum est, celebretur, sed fratres in crastino radantur, et tunc post capitulum, et post sextam in claustro loquantur. Qui autem  ipso die balneentur. Si uero quinta feria, uel sexta, uel sabbato ante Pascha  uel in paschali solemnitate, uel tribus sequentibus euenerit, in quintam feriam post paschalem solemnitatem differatur. Festiuitas ista tunc ita solemniter agatur sicut paschalis solemnitas, excepto quod pro skilla ante nocturnas uigilias ad excitandos fratres classicum non pulsetur nec processio fiat. Antiphone et responsoria, que in hac festiuitate in quadragesima canerentur, in hoc quoque tempore, cum adiunctis Alleluiis canantur, uersiculi quoque omnes cum finali Alleluia dicantur. Inuitatorium, Alleluia, alleluia secundum melodiam inuitatorii, Aue Maria, cantica de Aduentu Domini.

Die Ascensionis Christi fiat processio in albis, uel extra claustrum circa monasterii curiam, precedentibus uexillis et reliquiis, cum reliquis que ad  festiuam processionem precedere solent, uel per claustrum sine uexillis; ex quo incipit processio exire, pulsentur duo signa, sicut superius dictum est in die Natiuitatis sancte Marie. Ad uesperas psalmi Dixit Dominus, Letatus sum in his, Nisi Dominus, Memento Domine cum antiphona De fructu uentris tui. Qui psalmus cum hac antiphona quartus dicitur in omnibus festiuitatibus sancte Marie.

In festiuitate sancti Michelis psalmi ad uesperas Dixit Dominus, Confitebor, Beatus uir, aliud Confitebor cum antiphona In conspectu Angelorum.

uigilia Omnium Sanctorum ad uesperas psalmi cum antiphonis de ipsis psalmis qui quotidie ad eorum memoriam solent dici; preces, Post partum  uirgo, et cetera. Cum dictum fuerit Adducentur regi uirgines post eam, adiungatur Pro fratribus nostris absentibus; Mitte eis, Domine; Domine, exaudi orationem; Domine, Dominus uirtutum; Dominus uobiscum. Post collectam commemoratio solummodo de sancta cruce. In crastino ad laudes similiter preces Post partum uirgo, ad uesperas psalmi, et super psalmos antiphone, sicut precedenti die.

Dictis uesperis pulsentur omnia signa, et productius solito canantur uespere pro Defunctis, nisi in crastino sit dies Dominicus, uel quelibet festiuitas duodecim lectionum. Collecta una Fidelium Deus. Sequente autem nocte ad uigiliam mortuorum pulsentur similiter omnia signa. Ipsa die sacerdotes omnes celebrent missas pro omnibus fidelibus defunctis.  Qui uero sacerdotes non sunt, iniungantur eis in capitulo psalmi pro missis. Agatur missa matutinalis festiue, pulsentur omnia signa, cappa sit in choro; leuita et subdiaconus casulis induantur; duo infantes responsorium in albis, duo maiores fratres tractum similiter in albis, tres conuersi ad thuribulum et candelabra: septem diebus plena officia, usque ad triginta dies uoce mea, et uerba mea.

In festiuitate Ecclesie dedicationis cerei accensi ad priores uesperas per omnia altaria, que ipsa die sacrata fuerunt, non exstinguantur usque in crastinum post completorium. Cantica Letare Ierusalem; Urbs fortitudinis; Non uocaberis ultra. Ipsa die celebretur missa per unumquodque altare, si  numerus sacerdotum tantus est. Dicta tertia, agatur processio festiua in albis, aut circa monasterium, si locus aptus est, aut per claustrum, precedentibus que festiuam processionem precedere solent, et ingrediatur monasterium per maiores ianuas, fiatque statio ante crucifixum. Psalmi ad uesperas, qui in festiuitate uirginum dici solent. Hec festiuitas octauas habet.



SECTIO IX.---Festiuitates tertie classis.

Sunt alie tertie dignitatis festiuitates, que non tantopere celebrantur. Hec autem sunt: festiuitates sancti uincentii. Conuersio sancti Pauli, Philippi et Iacobi. Inuentio sancte crucis; Iacobi apostoli, sancti Petri in Kalendis Augusti; Laurentii martyris; Octaua dies Assumptionis sancte Marie;  Bartholomei apostoli, Augustini doctoris; Decollatio Ioannis Baptiste. Exaltatio sancte crucis; Mathei apostoli, Simonis et Iude, beati Martini, Thome apostoli; et si que alie festiuitates ita celebrari instituantur.

Pridie ante has festiuitates parentur duo presbyterii altaria, presbyterium, et chorus. Ad nonam et ad uesperas pulsentur signa sicut priuatis duodecim lectionibus, nisi quod maiora signa pulsari debent. Tria candelabra ante altare, et cetera luminaria que circa sunt accendantur; uespere cum una antiphona de ipsa festiuitate canantur, nisi precedat festiuitas 274 de qua dicantur. uespere usque ad capitulum; responsorium si propria historia  est, duo fratres canant in froccis suis; si non est propria historia, sicut in festiuitatibus quorumdam apostolorum, aut si iam cantata est, quemadmodum octaua die Assumptionis sancte Marie, duo pueri canant breue responsorium. Sacerdos indutus cappa incenset altaria, conuersus sit in alba. In crastino ad inuitatorium duo in cappis. Tria responsoria in tribus nocturnis singuli singula; quartum responsorium duo, octauum tres, duodecimum quatuor, quod post Gloriam repetatur. Pronuntiato Euangelio, discooperiatur altare, et accendantur luminaria, sicut pridie ad uesperas. Ad Te Deum laudamus duo mediocria signa pulsentur. Post lectum Euangelium sacerdos in chorum redeat in alba. Ad laudes duo pueri breue responsorium, siue sit propria historia,  siue non. Et ad uesperas similiter. Ad primam pulsetur unum de maioribus signis; accendantur duo cerei ante altare, et per omnes horas usque ad uesperas. Ad missam in choro omnes sint in albis preter cantorem, et eos qui secum erunt, qui etiam cappis induti chorum regere debent. Ad nonam pulsetur signum sicut ad primam. Antiphonas super psalmos ad uesperas imponant iuuenes quibus cantor precepit. Cetera agantur sicut ad uesperas precedentis diei. Ad priores uesperas Inuentionis sancte crucis hymnus uexilla regis. In crastino inuitatorium, et duo nocturna de martyribus. Tertium de sancta cruce, cantica Domine, audiui, quod diuidatur in tres Glorias: Prima Gloria est ante uersum Pro iniquitate: secunda ante uersum Egressus es.  Hymnus ad laudes Lustris sex. Missa matutinalis de martyribus, maior de sancta cruce, psalmi ad uesperas Dixit Dominus, Confitebor, Beatus uir, Laudate pueri, hymnus uexilla regis.

In Exaltatione sancte crucis simile seruitium est seruitio Inuentionis eiusdem, nisi quod in hac sancta crux adoratur, in illa minime. In hac itaque solemnitate, dicta Tertia, sternatur presbyterium tapetibus, usque ad maius altare; quo facto exeant de parte matutinalis altaris duo fratres in albis, quibus cantor preceperit, portantes crucem coopertam, donec ueniant super gradum qui ante altare est propior ipsi alatari; tunc a portantibus discooperta cruce, et ab eisdem incepta Antiphona Ecce lignum crucis, omnes flectant genua, ac deinde super tapetia  prostrati toto corpore adorent eam, et osculentur pedes crucifixi, sicut sunt priores. Cantata antiphona supradicta, incipiat cantor antiphonam Crucem tuam adoramus, quam repetant per singulos uersus psalmi Deus misereatur nostri. Deinde alia que conueniunt, si opus fuerit. Adorata cruce, predicti duo fratres qui eam tenent incipiant simul alta uoce antiphonam Super omnia; et flectentibus omnibus genua, fixaque cruce in loco suo, pulsatis signis celebretur missa. Ad introitum In nomine Domini omne genu flectatur; Euangelium Nunc iudicium est mundi.



SECTIO X.---Quinque Dominice principales.

Quinque dies Dominici sunt, qui communia quedam inter se habent separata a ceteris diebus  Dominicis: Dominica uidelicet prima de Aduentu Domini, Dominica prima septuagesime, Dominica prima quadragesime, Dominica in medio quadragesime, Dominica in Palmis. In his duo inuitatorium canant in albis; sacerdos lecto Euangelio exutus in uestiario casula et stola, reuertatur in chorum in albis, cum manipulo, exiturus incepto hymno, et incepta antiphona ad Benedictus similiter in alba intraturus, et incensum per altaria portaturus, chorus ab hesterna die debet esse paratus, et per chorum iuncus sparsus. Ad utrasque uesperas et ad laudes duo fratres in froccis responsorium canant. Tabule refectorii sint cooperte, honesta manutergia sint extensa super tersoria, sicut in omnibus festiuitatibus in quibus inuitatorium in  cappis canitur. Que extendantur et colligantur, sicut superius dictum est.



SECTIO XI.---Festiuitates duodecim lectionum.

In omnibus festiuitatibus duodecim lectionum, quecunque sint, et in omnibus diebus qui infra octauas sunt, in quibus in claustro non loquuntur monachi, quamuis ipsi dies trium lectionum sint, et in omnibus uigiliis, in quibus misse pulsatis omnibus signis festiue aguntur, et in omnibus Sabbatis ieiuniorum Quatuor Temporum, cum cantor inchoauerit Gloria Patri ad officium, sacerdos ingrediatur ad altare ferens missale manibus suis, precedentibus tribus conuersis cum candelabris et thuribulo, subdiacono post eos cum textu, subdiaconum sequente  diacono, et posito missali super altare faciat 275 orationem suppliciter inclinatus; diaconus quoque retro post eum similiter faciat; factaque oratione signet se sacerdos, et osculetur textum Euangelii, quem subdiaconus super altare positum habere debet; diaconus quoque similiter signans se faciat ante et retro, et ueniens ad sinistram sacerdotis osculetur cornu altaris; dehinc faciant simul confessionem. Qua facta, imposito a sacerdote thure in thuribulo, tribuat diaconus sacerdoti thuribulum; sacerdos incenset altare ante et desuper, reddatque diacono; diaconus incenset utraque altaris latera, et altare matutinale, et sic reddat conuerso, qui, deferens in chorum, offerat primum cantori, et ipsis qui cum eo sunt; dehinc in dextro choro omnibus  per ordinem, et sic in sinistro, deinde infirmis, qui extra chorum sunt. Duo uero conuersi qui tenent candelabra ante altare, non dimittant ea usquequo inchetur Kyrie eleison; quo inchoato, depositis candelabris reuertantur in chorum.

Ad Euangelium dum canitur offerenda, uel uersus offerende, conuersus afferat thuribulum cum acerra cantori quicunque ille sit qui chorum tenet, si festiuitas sit duodecim lectionum, uel festiui dies sint trium lectionum intra octauas superius descriptas.

Cantor uero cum uiderit tempus esse, ponat incensum in thuribulo, et mittat diacono ad altare, et diaconus tribuat sacerdoti, nisi abbas uel episcopus in choro sit, uel missam celebret; quod si euenerit, ad ipsum deferatur thuribulum cum acerra ad introitum  et ante Euangelium, a diacono et conuerso; post offerendam, a cantore et conuerso.

Circa finem misse cum peruentum fuerit ad prioris collecte Per Dominum nostrum, deponant duo conuersi candelabra ante altare, et sic cum eo qui thuribulum tenet reuertantur in uestiarium. Expleta missa sequatur sacerdos precedentem diaconum ferentem missale.

Si festiuitas trium lectionum eueniat in aliqua die Dominica, uel in alia festiuitate alicuius sancti, que propriam historiam habeat, uel, si propriam historiam non habet, in albis tamen uel in cappis fit, commemoratio de festiuitate trium lectionum solummodo fiat ad priores uesperas et ad matutinas  laudes, et missa matutinalis de ea canatur. Si uero historia iam alia die Dominica cantata est, aut illa alia festiuitas duodecim lectionum historiam propriam non habet, nec in albis nec in cappis fit, antiphona de festiuitate de qua tres lectiones fierent, ad cantica pronuntietur, et deinceps totum seruitium usque ad finem ultime collecte de ea agatur. Post Benedicamus Domino fiat commemoratio festiuitatis de qua octo lectiones fuerint; omnes quoque hore de illa dicantur, sermo in capitulo, et maior missa; matutinalis uero unde laudes fuerunt.

Si festiuitas alicuius sancti, de qua duodecim lectiones fiunt, eueniat in die Dominica de qua historia iam cantata sit, aut subsequente die Dominica  cantari possit, totum seruitium noctis, et diei de sancto agatur; missa tantum matutinalis de Dominica dicatur; tertium enim nocturnum de Dominica die nunquam erit, nisi precedentia duo de ea fiant.

In omnibus Dominicis diebus, et in prima die Dominice Natiuitatis ad maiorem missam tantum, et in die Dominice Circumcisionis, et Epiphania, et in prima die paschalis solemnitatis, et in die Ascensionis, et in prima die Pentecostes, et in festiuitate Omnium Sanctorum, et in Dedicatione ecclesie, et in omnibus festiuitatibus beate Marie, et in die passionis apostolorum Petri et Pauli, et in ceteris festiuitatibus aliorum apostolorum, dicatur ad maiorem missam Credo in unum Deum. Nam ad matutinalem  missam in conuentu nunquam dicitur.



SECTIO XII.---Exceptio persone principalis.

Quoties disponitur ut aliqua persona cum festiua processione suscipiatur, tangatur ter breuiter unum de maioribus signis, ut hoc signo conueniant omnes fratres in ecclesiam ad induendum se. Et cum omnes cappis induti fuerint, si tanta capparum copia est, aut casulis, et dalmaticis, si cappe desint, et pueri tunicis, exspectent sedentes in choro, donec procedant. Secretarius interim extendat unum tapetem, et desuper pallium ante maius altare super priorem gradum, et similiter faciat ante crucifixum in medio Ecclesie; his peractis cum indicatum fuerit iam prope adesse personam, pulsentur duo maiora signa.

Tunc aliqui de maioribus accipiant aquam benedictam,  et cetera que ad festiuam processionem portari solent; hos precedentes sequantur abbas, et ceteri, ut sunt priores. Pueri cum magistris suis extremi ueniant, et in ordine suo stent inter choros duos, cum facta fuerit statio ad susceptionem persone. Que cum suscipitur 276 det ei abbas aspersorium cum aqua in manum, si episcopus fuerit, aliam personam aspergat ipse, dehinc porrigatur ei incensum, similiter ab abbate, textus a priore; dum hec fiunt, pulsentur omnia signa. Cantor uero incipiat cantum qui conueniat persone, dehinc reuertatur processio, pueri cum magistris suis primi ingrediantur ecclesiam, hos sequantur reliqui sicut in statione fuerunt; extremus ueniat abbas cum suscepta  persona, precedentibus eos supradictis portitoribus.

Ingressi monasterium faciant stationem ante crucifixum. Pueri uero similiter stent inter utrosque choros. Predicti portitores paulatim progrediantur per medium eorum, et stent ante crucifixum uersis uultibus ad eum. Interim oret suscepta persona; finito cantu, surgente ea ab oratione, incipiat cantor antiphonam, uel responsorium de sancto in cuius honorem fundata est ecclesia. Tunc precedant predicti portitores, deposituri in locis suis ea que portant statim cum ad altare uenerint. Sequantur infantes, post hos reliqui, eo ordine quo superius dictum est. Ingressi chorum stent a parte altaris ex utraque parte sicut sunt priores. Oret iterum suscepta persona;  finito quod cantatur, surgat, et si episcopus est qui suscipitur, post datam benedictionem osculetur omnes fratres per ordinem. Fratres uero, quia induti sunt, non flectant genua ante eum, sicut solent facere cum osculantur episcopum uel abbatem, uel principem terre, sed humiliter inclinantes se procedant ad osculum eius.

Si spiritualis persona fuerit et abbas expedire indicauerit, deuestitis fratribus, et in capitulo, sicut solent, considentibus, ducatur illuc predicta persona, et, petita benedictione, legatur ante eam lectio diuina; qua finita cum Tu autem, Domine, sermonem si uoluerit de ea faciat.

Si abbas fuerit qui suscipitur, ante introitum capituli egredientes fratres osculetur. Si uero capitulum  non intrauerit, seruata competenti hora in claustro osculetur eos.



CAPUT II. De abbate.

Abbas cum eligitur, omnes fratres, uel maior et melior pars, in eius electionem consentire debent. Electus autem si extra monasterium consecratur, cum redierit cum festiua processione suscipiatur. Ipse uero in utraque statione prostratus iaceat. Finito cantu secunde stationis, episcopus, si adest, uel legatus eius in loco et statione abbatis eum statuat. Quo statuto, si episcopus abest, incipiat prior Te Deum laudamus, quod dum cantant, accedant omnes fratres, sicut sunt priores, ad osculum eius, bis flectentes genua, semel ante osculum, et semel post  osculum. Ex illa die in omn1i loco singulari reuerentia honorandus est.

In primo capitulo ubi sederit, omnes qui intra monasterium obedientias habent, et res monasterii seruant, suarum obedientiarum claues ante pedes eius ponant. Ipse uero recommendet eis ipsas obedientias, si non aliter ordinandas esse decreuerit. Inclinari debet a toto conuentu cum post inceptam antiphonam inclinat, cum in tabula in capitulo nominatur, si ibi presens est, cum in psalmo, uel in alio aliquo fallitur in choro, pro quo ueniam petat.

Eunte eo ad legendum uel redeunte a legendo, assurgat ei totus conuentus. Transeunte eo per claustrum uel per quemcunque locum, assurgant ei omnes ante quos transit, quoadusque pertranseat.  Cum capitulum introierit, fratribus iam in eo considentibus, de omnibus gradibus omnes descendant donec idem consideat. Ubicunque sit, ibi debet esse ordo et disciplina; quapropter in quocunque loco fuerit, siue in claustro, siue extra claustrum, cum reprehendit aliquem fratrem inordinate agentem, siue loquentem, mox ille coram eo humiliter ueniam petat, sicut in capitulo, et tandiu stet ante illum donec illum iubeat sedere. Et si uiderit illum irasci, tam diu satisfaciat ante ipsum ueniam petendo, quousque illum reddat placatum. Abbas tamen prouidere debet ne hoc faciat coram secularibus hominibus.

Ubicunque sederit, nullus iuxta eum sedere presumat,  nisi ipse iusserit; iussus uero sedere, ad genua eius se flectat et osculetur, et sic humiliter iuxta eum sedeat. Quicunque ei in manum aliquid dederit, uel de manu eius aliquid acceperit, osculetur manum ipsius; intraturo in refectorium duo fratres seruiant ei de aqua et manutergio. Quandiu in choro fuerit, nullus infantibus, nisi eo iubente, audeat disciplinam inferre.

Quandiu dormierit in lecto suo mane, nullus sonitum audeat facere. Magister tamen infantum, si uiderit transire horam 277 qua sonitus a priore fieri solet, surgat, et quam quietius possit infantes excitet, uirga tantummodo tangens pannos quibus cooperti sunt. Quo facto, exeuntes de dormitorio lauent se et pectant, et, factis solitis orationibus, in scholam  suam redeant et cum silentio sedeant, donec abbas de lecto surgat.

Cum alicubi extra monasterium moram faciens, mandat conuentui salutes seu orationes, omnes qui in capitulo sunt inclinent, flexis usque ad suppedaneum scabellum genibus. Eodem modo fit pro pape uel regis salutatione; pro aliarum uero personarum salutationibus humiliter inclinetur tantum. Cum autem alicui fratri mandat huiusmodi aliquid, ubicunque dicatur ei ipsa salutatio, continuo humiliter inclinet flexis ad terram genibus.

Quicunque frater ad eum extra claustrum uenerit, primum dicat Benedicite, deinde indicet propter quam causam uenerit. Nec sedere coram eo, nec recedere ab eo audeat sine eius licentia; accepta ab  eo recedendi licentia, primum dicat Benedicite, deinde recedat. Omnis totius monasterii ordinatio ex eius arbitrio pendeat. Si quid nouum, necessitate cogente, uel ratione suadente, eo absente, in monasterio ordinatum fuerit, cum redierit indicetur ei, et postea fiat sicut ipse preceperit. Si de monasterio exierit, et uel una nocte extra moratus fuerit, mox ut redierit, cuicunque fratri abstinentia in capitulo iniuncta fuerit, absolutus erit.

Cum de hac uita decesserit, de proximo inuitandus est abbas uel episcopus ad sepeliendum eum. Preter omnia que aliis defunctis fratribus fieri solent, addantur ei hec: circumdentur ei sacerdotalia indumenta, et uirga pastoralis ponatur in eius dexto brachio; uerba mea, per unius anni circulum  pro eo dicatur, et iustitia eius per totum ipsum annum ad mensam abbatis quotidie cum tribus pulmentis danda pauperibus ponatur. Omni anno anniuersarius dies mortis eius festiue celebretur.



CAPUT III. De priore.

Seruata abbati in omnibus reuerentia, prior, qui et prepositus in regula nominatur, honorabilior est reliquis ministris domus Dei. Ipse solus ceterorum ministrorum primum sue partis locum habet in choro, in capitulo, in refectorio. Ipsi soli seruit sacerdos de thuribulo post abbatem, ad uesperas et ad matutinas laudes, quotiescunque ad easdem horas circumfertur thuribulum per chorum. Ea quoque  que extra claustrum sunt, si abbas deest, iuxta ipsius arbitrium disponuntur. Si abbas longios a monasterio fuerit, ipse deponere potest eos quos intellexerit non iuxta proficuum Ecclesie res sibi commissas tractare. Quoties res expostulat, tenet aut teneri iubet capitulum de omnibus seruientibus qui intra officinas monasterii conuersantur, et secundum merita delinquentium, eo iubente, uindicte inferuntur. Intrante eo capitulum, omnes ei assurgant, stantes in suppedancis donec consideat. Quod si tardauerit, et prior claustri in loco superiori prius sederit, intrare non debet. Si causa fuerit que differri non possit, aut non debeat, ingresso eo, prior claustri ex altera eius parte, prior omnibus sedeat. Transeunte eo per claustrum uel per chorum,  non assurgetur ei; uolente eo sedere in claustro ubi alii fratres sedent, assurgunt ei tantum iuxta quos sedere uult; ubicunque extra claustrum fratres sedentes inuenerit, assurgunt ei omnes. Prior claustri, quocunque maior prior eat, si fieri possit in claustro, uel circa claustrum, debet semper esse et ordinem claustri omni sollicitudine seruare.

Cum abbas et maior prior absunt, si contingat quemlibet fratrum ex infirmitate laborare, potest ei precipere in domum infirmorum ire, et si tanta egritudo est, carnem comodere. Ad ipsum maximo pertinet infirmos fratres uisitare, et quid agant et quid uelint cognoscere, et in omnibus, que uel corporibus, uel animabus eorum necessaria sunt, consulere. Absente maiore priore capitulum seruientium  debet tenere, et secundum culpas, uindictas inferre, sed non est sui iuris quemlibet addere uel auferre.

Sui quoque officii est omni die post completorium, suscepta, dante hebdomadario sacerdote fratribus, aqua benedicta, remanere, donec omnes pertranseant, in aliquo congruo loco, unde bene possit obseruare qui sint qui non reuerenter incedunt, et qui in exitu Ecclesie, ut mos est, non uelant caputiis capita sua, et multa huiusmodi; egresso toto conuentu, accepta absconsa, si nox est, uadit per cryptam et cetera membra monasterii ubi suspicio potest esse, per claustrum, capitulum, ceterasque officinas subtiliter obseruando, ne aliquis frater, qui non debeat, ibi remanserit. His ita expletis  uadit in domum 278 infirmorum, eodem modo consideraturus utrum omnes in lectis suis iam collocati sint, et habeant se silenter, et omnibus modis regulariter, sicut mos est. Reuertens quoque in dormitorium hoc idem consideret.

In hieme autem ad interuallum quod fit inter nocturnas et matutinas laudes, si maior prior abest, eamdem circam facit quam maiorem priorem debere facere superius dictum est, cum in tractatu mensis Nouembris de hoc interuallo sermo fuisset. Facit et aliam circam, cum, tardantibus uesperis, seruitores nocte in refectorio cenant, et fratres qui maiori cene interfuerunt, accensis luminaribus in capitulo eos exspectant; circumit enim tunc superius  dicta loca, obseruans ne aliqui qui cum ceteris in capitulo sedere debeant, otiosis uerbis, aut alicui uanitati intendant. Quod cum accidit, si tanta noctis obscuritas est, accendantur luminaria in monasterio, claustro, dormitorio, ut exeuntes ab utraque cena uideant quo procedant.

Seruitores uero surgentes a cena, ante capitulum, tunc ad monasterium uadant. Et dum transeunt ante capitulum, incuruati eant quoadusque pertranseant. Ante introitum tamen capituli se erigant, et solito more ad orientem uersi humiliter inclinent. Fratres quoque qui in capitulo sedent, surgentes a sedibus suis, illis transeuntibus humiliter se inclinare debent.

Quecunque maior prior dum in monasterio est  concedere potest uel prohibere, ulcisci culpas uel indulgere, hec quoque prior claustri absente eo facere potest, exceptis maioribus causis, quas uel ipsius maioris prioris uel abbatis iudicio reseruare debet; ubicunque uel in refectorio, uel in capitulo, siue in claustro, siue extra claustrum, assurgi debere maiori priori superius dictum est; absente ipso maiore priore, huic similiter assurgi debet.



CAPUT Iu. De circumitoribus.

Circumitores monasterii, quos alio nomine Circas uocant, iuxta sancti Benedicti  preceptum certis horis circumire debent monasterii officinas, obseruantes incurias et negligentias fratrum et statuti ordinis preuaricationes.

 Isti eligantur de totius monasterii melioribus et prudentioribus, qui nec malitiose pro priuato odio unquam clamorem de quolibet faciant; nec pro priuata amicitia negligentias aliquorum taceant. Numerus eorum sit secundum facultatem loci et necessitatem rei; hi religiose et ordinate, maxime in circumeundo, debent incedere et exemplum religionis uidentibus ostendere. Dum circumeunt, nulli signum faciant, nulli quacunque occasione loquantur, studiose tantum negligentias et offensiones inspiciant, et tacite pretereuntes, de eis postea in capitulo clamores faciant.

Cum autem extra claustrum inueniunt aliquos fratres loquentes, simul assurgant eis ipsi loquentes, dicatque eis unus eorum, si ita est, quia per licentiam  ibi loquuntur. Circumitores uero, nec uerbo nec signo ei respondeant, sed modeste pertranseuntes, intenta aure subaudiant, ne ipsa uerba sint inutilia, que non oporteat dici. Cum autem cum famulo, seu cum alio quolibet laico inueniunt ali quem fratrem loquentem, non est mos ut ipse frater assurgat cuilibet eorum aut dicat eis quidquam. Nunquam, cum circumeunt, debent simul ire, sed unus hac, et alter illac, secundum quod iniunctam curam inter se diuiserint, et abbas, uel prior eis ordinauerit. Officinas monasterii nunquam pro hac cura ingrediantur, sed per ostia eorum prospiciant, si forte aliqui fratres per curiam uadant uagantes, aut stent, uel sedeant fabulantes.

 He sunt hore, quibus ex consuetudine circumire debent, quamuis et aliis horis, si abbas, uel prior ita oportere iudicauerit. Completis tribus orationibus, quas conuentus facit ante psalmos, quos ante nocturna dicere solet, tunc enim, accensa candela in absconsa, unus eorum in dormitorio debet circumire lectos omnium, et omnia sedilia in necessariis sollicite considerans, ne forte aliquis frater dormiens ibi remanserit; dehinc reuertatur in monasterium, et circumeat omnia altaria in cryptis, et que ex utraque parte chori subtus sunt; ceteraque monasterii loca, ubi suspicio poterit esse diligenter obseruans, ne aliquis frater ibi dormiat, uel iaceat, uel inordinate sedeat. Sanguine uero minuti, et egri et debiles ne clamentur in capitulo, si ea hora inueniantur,  sedendo quidem, non iacendo quiescere. Ceteros uero cum dormientes inuenit, non eos quocunque modo tangat, sed modeste, atque ordinate sonitum tantummodo quo excitentur, faciat.

Circa medietatem secundi nocturni, et 279 in laudibus paululum ante Laudate Dominum de celis, accensa candela in absconsa, circumeat predicta monasterii loca, obseruans omnia que superius dicta sunt. In die autem circumeat post offerendam minoris et maioris misse, et post cenam, cum bis fratres reficiunt, et post prandium, cum semel. uadant in fine uigilie Defunctorum. Surgant etiam sepe de prandio aut cena, non omnes quidem, sed aliqui, cum suspicantur se inuenturos aliquid negligentie, hoc uero non longe a refectorio fiat, ut, si opus  fuerit, statim possint occurrere cum aliis, ad uersum qui finito prandio uel cena dicitur; isti attente et reuerenter audiendi sunt in capitulo. Auditis eis qui sponte uenias petunt, istorum est primos clamores facere.



CAPUT u. De cantore.

Cantor, quandiu abbas in monasterio est conuentum sequens, non scribatur in tabula ad lectionem, uel ad responsorium, ut uidelicet si forte abbati commodum non fuerit legere aut cantare, ipsi sine mora pro eo inueniatur paratus. Cum uero abbas extra monasterium uel intra monasterium, conuentum sequi non potest, in locum ipsius scribatur cantor in tabula ad lectionem et ad responsorium.

 Quicunque lecturus aut cantaturus est aliquid in monasterio, si necesse habet, ab eo priusquam incipiat debet auscultare.

Ipsius est omni hora sollicite prouidere ne eueniat negligentia in quocunque obsequio quod fit in monasterio.

Si quis obliuiosus non inceperit, cum incipere debet responsorium, aut antiphonam, aut aliud huiusmodi, siue in eodem iam bene incepto, aliquo modo deuiauerit, ipse debet esse prouisus atque paratus, ut sine mora quod incipiendum erat incipiat, uel eum qui fallendo deuiauerat in uiam reducat; ad ipsius arbitrium cantus incipitur, eleuatur,  remittitur. Nulli licet cantum leuare, nisi ipse prius incipiat; ipsius est omnes fratres in tabula ad omnia officia adnotare, non considerato conuersionis ordine, aut uoluntate eorum, sed secundum quod ei uisum fuerit, honestatem aut edificationem in hoc uigilanter consideranti.

In festiuitatibus que fiunt in cappis, secretarius debet eligere quod opus fuerit de melioribus cappis earum que ipso die habentur in choro, et ante initium misse ponere eas supra dextram formam chori. Cantor uero distribuat eas fratribus illis quos secum in choro habere uoluerit; ipsa enim capparum distributio eorum est ad regendum chorum aduocatio, nullusque eorum ante finem misse de choro debet recedere sine eius licentia.

 Cantor uero, cuiuscunque ordinis uel etatis sit, in medio eorum debet esse in choro. Quotiescunque textus aut thuribulum affertur eis, utrumque prius cantori offeratur, nisi aliquis episcopus, uel abbas, seu maior prior, uel ille qui tenet ordinem ibi sit inter eos. Cantor in dextro choro semper sit, et dum tenet chorum quidquid incipit, siue Kyrie eleison, siue aliud huiusmodi, dexter chorus prius suscipiat quod ab eo inceptum fuerit, et sequatur ipsum.

Omnes qui in choro sunt, inclinati quidem cantent Sanctus, sanctus, sanctus, nisi uersus interponantur; erecti uero Dominus Deus sabaoth, et cetera. Cantor et illi qui cum eo sunt totum erecti canant. Ad collectas omnes, et cum sacerdos dicit Orate fratres,  et ad totum Pater noster inclinentur, sed ad finem ipsius Pater noster, responso Sed libera nos a malo, erigantur, quod aliis non licet.

Eodem modo fit, cum in festis in albis solus uel cum aliis chorum tenet, quod non licet ei qui in Dominicis et huiusmodi festis hebdomadarius cantor exstitit.

In omnibus precipuis solemnitatibus, cum eueniunt in Dominicis diebus, scribatur in tabula ad officium misse, et cum eo duo quos ipse uoluerit. De thuribulo post offerendam ei deferendo, superius dictum est.

Cum fit opus manuum, ipsius est aut legere aut magistro infantum ostendere quo in loco infans  debeat lectionem incipere.

In Dominicis diebus et huiusmodi festis, incepta offerenda accedat qui chorum tenet ad cantorem, faciatque illi signum incipiendi uersus offerende. Ad ipsum enim pertinet tunc incipere eos etiam, si succentor chorum teneat. Cantor uiso signo inclinet ei, et hebdomadarius cantor similiter ipsi. In cepto unoquoque uersu, cantor ante et retro faciat, et omnes infantes inclinent.

Ipsius est notificare abbati omnes cantus quos ipse cantat uel incipit. Cura Breuium, qui foras mitti solent pro defunctis fratribus, et cura numerandi tricenaria et septenaria, ad eum pertinet; de uniuersis monasterii libris curam gerat, et eos in custodia sua habeat, si eius studii, 280 et scientie  sit ut eorum custodia ei commendari debeat.



CAPUT uI. De secretario seu sacrista.

Ad secretarii officium pertinet omnia ornamenta monasterii, et omnia instrumenta, et supellectilem que ad ipsum monasterium pertineat custodire, horas predere [f., prouidere, uel preuidere], in duodecim lectionibus pronuntiato Euangelio in tertio nocturno, et in festiuis octauis, altare discooperire, textum tunc in uestiarium portare, quem sacerdos ferat, cum in cappa per singulos dies processerit ad altare, sacerdoti ab altari ad analogium reuerso absconsam cum candela ministrare, finitaque collecta eamdem absconsam recipere, et postea textum ponere super altare.

 Ipsius est signa pulsare, uel qualiter pulsentur aliis indicare, de nulla hora sonanda a quouis licentiam petit, nisi de sola prima et collatione, excepto de tertia et uesperis, cum loquentibus fratribus abbas in claustro sedet. Candelas per officinas distribuit, secundum quod opus fuerit, et abbas uel prior preceperit. De sepulturis, tam monachorum quam laicorum, curam gerit, ut uidelicet fiant, et ubi fiant.

Sui officii est calices bis in hebdomada, aut, si opus fuerit, sepius lauare, corporalia quoque ante Pascha semper et quoties reliquis anni partibus expedit, utrumque, si diaconus aut presbyter sit; si uero non sit, priori uel abbati indicare, et ipsius  licentia alicui, qui huius ordinis sit, hanc curam commendare; lauandis corporalibus quanta possit diligentia adhibeatur; uasa enea, ad nullos alios usus destinata, ad hoc opus habeantur; aqua qua lauantur, sicut et calicum, in sacrarium proiiciatur; lotis, dum siccantur, ne alique sordes adhereant omnibus modis prouideatur.

Cura faciendi hostias super eum est; que ut mundissime et honestissime fiant, summopere studere debet. In primis, si fieri potest, frumentum cum magno studio granatim eligatur, electum in sacculo mundo, et de bono panno facto et ad hoc opus tantum ponatur, et a famulo boni studii ad molendinum deferatur. Quo delato famulus aliud frumentum in ipso molendino moli prius faciat, ut illud,  unde hostie fieri debent, sine aliqua sorde moli postea ualeat. Reportata farina secretarius uas et locum quo farina buletari debet, in circuitu cortina paret; ipsemet uero, indutus alba et uelato amictu capite, hoc opus agat.

Ea autem die qua hostie fieri debent, secretarius, et fratres qui eum iuuare debent, antequam incipiant, manus et facies lauent, albis induantur, capita amictibus uelent, preter eum qui ferra tenturus et inde seruiturus est. Horum unus super tabulam mundissimam ipsam farinam aqua conspergat, et manibus fortiter compingat et maceret; frater, qui ferra, in quibus coquuntur, tenet, manus chirothecis habeat inuolutas. Interim dum ipse hostie fiunt et coquuntur, dicant iidem fratres psalmos  familiares horarum et horas canonicas, uel de psalterio ex ordine quod tantumdem ualeat, si ita potius uoluerint. Silentium loquendi omnino teneant. Ille tamen qui ferra tenet, si necesse sit, breuiter quod uult indicare potest famulo qui focum facit et ligna portat; que debent esse ualde sicca et ante multos dies de industria preparata.

Eius sollicitudinis est ampullas uinarias et aquarias bis in hebdomada, id est, quarta feria et Sabbato lauare, omni die uinum et aquam ad missas celebrandas portare, offerentibus ad utramque missam hostias ministrare, candelas ad lectiones et in matutinis laudibus, ad primam collectam accendere. Que matutine laudes, si ultra modum et indecenter tardauerint, secretarius, cui huius rei cura tunc  commissa erit, ante gradum satisfactionum prosternatur, quousque ipsa collecta usque ad Benedicamus Domino finiatur; quo incepto nulla exspectata licentia recedat, et ante et retro non faciat. Hoc modo satisfaciat, quocunque die huiusmodi negligentia eueniat; et inde postea in capitulo aliam ueniam non petat.

Et quia huius ministerii, et in his que scripta sunt, et in multis aliis que scripta non sunt, multiplex et ualde implicita cura est, non uni tantum, sed multis commendari atque inter eos diuidi debet; unus eorum sit magister aliorum, ad cuius dispositionem ceteri agant, maioribus causis seruatis arbitrio abbatis uel prioris.



281 CAPUT uII. De camerario.


Camerarii est procurare omnia uestimenta, et calceamenta, et lectos et stramenta lectorum, que fratribus sunt necessaria et iuxta regulam habere concessa; rasoria quoque et forfices, tersoria ad radendum, tersoria in claustro pendentia, tersoria, et manutergia mandati, et omnia uasa eius; uitreas dormitorii facit et reficit, cum opus est, dat ferra quibus ferrantur equi abbatis et prioris, et omnium hospitum, quibus ferra dari abbas uel prior preceperit, fratribus quoque in iter profecturis cappas, fasciolas, calcaria. Semel in anno renouari facit fenum in omnibus lectis fratrum et tunc etiam mundari dormitorium.



CAPUT uIII.



SECTIO I.---De cellerario.


Ad cellerarii ministerium pertinet omnia que in pane et potu, et diuersis ciborum generibus fratribus sunt necessaria, secundum facultatem loci procurare, omnia uasa cellarii et coquine, et scyphos, et iustas, et cetera uasa refectorii, et omnem horum trium necessariam supellectilem ministrare. Pater totius congregationis debet esse, de sanis et maxime infirmis fratribus sollicitudinem habere, preter consilium abbatis uel prioris de maioribus causis nichil facere.

Rogandus est ab eo cantor, ut ante aliquot dies premoneat eum, et prenuntiet ei diem quo sententia sua de regula legenda est in capitulo, ut  uidelicet honestum et festiuum seruitium ipsa die possit facere fratribus in refectorio; tabule tamen refectorii non sint cooperte. Lecta uero in capitulo, et exposita predicta sententia, cum dictum fuerit a priore: »Loquamur de ordine nostro« statim prostratus in loco ubi mos est, dicat: »Istam obedientiam, que mihi iniuncta est, mea culpa, negligenter, et tepide, et multo aliter quam oportet tracto, et in ea in multis offendo Dominum, et nostros seniores, mea culpa; et requiro inde absolutionem uestram et seniorum.« Quo dicto absoluat eum, qui capitulum tenet de his offensis, quas ibi enumerauerit; et de omnibus reliquis, que in eo sunt. Ad cuius absolutionis finem responso ab omnibus cum omni deuotionis affectu, ut mos est, Amen,  uadat ad pedem eius, et deinde iubeatur ire sessum.

Finito capitulo, et dicto uerba mea, si ipsa die dici debet, in eodem capitulo dicant fratres pro eo quinquagesimum psalmum, quo completo cum Gloria Patri, et Pater noster, dicat hebdomadarius, Et ne nos inducas, Saluum fac seruum tuum, Dominus uobiscum, Omnipotens sempiterne Deus, miserere famulo tuo, et reliqua.

Quod si suscepto Breui pro defuncto, ipsa die canentes uerba mea, in monasterium ituri sunt, priusquam eant, predictum psalmum cum capitulis et collecta dicant. Si autem predictam sententiam contigerit tali die legi, qua non possit refectio honorabiliter fieri, sicut est in uigiliis Quatuor Temporum et huiusmodi diebus, petat cellerarius a  priore et capitulo licentiam quo differre possit refectionem in aliam diem, qua honestius et plenius fieri ualeat.



SECTIO II.---De hospitum curam habente.

Frater qui ad suscipiendos hospites deputatus est, in ipsa hospitum domo hec preparata habere debet: lectos, sedilia, mensas, manutergia, mappas, scyphos, scutellas, coclearia, baccilia, et si que sunt huiusmodi; ligna quoque; panem, uero et potum et cetera cibaria, ad opus hospitum per famulos sibi deputatos, in cellario recipit.

Quicunque abbati, uel priori, seu alicui de claustro loqui uult, legationem suam huic debet iniungere. Ipse uero, nichil inde alicui aliquo modo indicans,  ad abbatem, uel priorem uoluntatem hospitis perferat, et postea quod ipse decreuerit fiat. Si autem fratri, qui in claustro est, loquendi cum hospite, uel propinquo uel extraneo concessa licentia fuerit, istius est ipsum fratrem de claustro ad hospitem ducere. Quod si abbati uel priori non placuerit ut simul loquantur, nec uerbum, nec signum, nec aliquem nutum ipsi fratri faciat quo aliquid inde percipere quolibet modo ualeat.

Ipsius est pre omnibus sollicite obseruare de fratribus qui in obedientiis sunt, cum ad monasterium redeunt, utrum famulos idoneos et cellam regularem habeant, et quomodo se in curia contineant, ut si extra ordinem aliquid fecerint, 282 clamorem inde super eos in capitulo faciat.

 Si extranei clerici se dixerint in refectorio uelle comedere, istius est uoluntatem ipsorum abbati uel priori indicare; quod si abbas uel prior petitioni eorum annuerit, iste eos quomodo in refectorio se habere debeant bene instruat, et ita instructos, pulsato iam cymbalo, in locutorium adducat, ibique abbas, uel prior, si abbas deest, manibus eorum aquam tribuat, et postea predictus frater eos ad mensam abbatis ducat. Completo autem prandio atque exeunte conuentu de refectorio, prefatus eorum ductor post abbatem uel priorem solus cum illo remaneat, et sequatur cum eis processionem, donec de ostio refectorii exeat; postea ducat eos extra claustrum mediocri uoce psallendo cum eis Miserere mei, Deus, et cetera que sequuntur.

 Ipsius est extraneum monachum, qui ignarus loci sit, per claustrum in monasterium ad orationem ducere. Breues pro defunctis per manum illius magistro infantum dari, uel in capitulum deferri debent. Ad eum pertinet seculares homines, qui societatem fratrum suscepturi sunt, adducere in capitulum. Ipsius est uolentibus uidere officinas, ipsas officinas ostendere, obseruato ut conuentus tunc in claustro non sedeat, nec aliquem ocreatum, uel calcaria habentem, nec aliquem qui nudis pedibus sit, uel solis femoralibus calceatus in claustrum pro qualibet causa introducat. Suum preterea est nouitios, qui de seculo ueniunt, in capitulum adducere et docere eos priorem petitionem facere.



SECTIO III.---De eleemosynario.

 Eleemosynarius aut per se, si opportunum sibi est, perquirat, aut per ueraces et fideles homines, cum multa sollicitudine perquiri faciat ubi egri et debiles iaceant qui non habeant unde se sustinere ualeant.

Si autem ipsemet ad perquirendum et uisitandum perrexit, duos famulos secum habeat, et priusquam intret domum ad quam iturus est, mulieres si alique in ea sunt, exire faciat. Ingressus domum blande consoletur egrum, et offerat ei quod melius habet et sibi intelligit esse necessarium. Quod si eger aliud requirit, et ipsum perquirat si aliqua modo habere potuerit. In eas autem domos in quibus mulieres egre uel debiles iacent nunquam intreat, sed, per unum de famulis suis quod habere  potest et eis necessarium est, transmittat; prius tamen quam aliquid de supradictis agat, abbati uel priori indicet, et secundum eorum dispositionem eleemosynam monasterii eis dispenset.



CAPUT IX. De infirmario.

Frater, cui cura domus infirmorum commissa est et infirmis fratribus seruire deputatur, cocum suum habeat et coquinam separatim, si loci situs et facultas talis sit, ut quod infirmis preparari necessarium est opportuno tempore parari possit. Omnia fercula apponenda infirmis ipse administret eis. Omni die post completorium spargat aquam benedictam per omnes eorum lectos; factis tribus orationibus,  que fiunt ante nocturna, circumeat cum absconsa lectos infirmorum omnium, obseruans sollicite ne aliquis, qui ualeret surgere, in lecto remanserit. Ipsius est precipue manifestare, et clamare in capitulo negligentias omnium in predicta domo commorantium.

Cum perceperit infirmum iam esse prope finem suum, suum est precipere famulis suis ut calefaciant aquam ad lauandum ipsum. Cura de feretro custodiendo et administrando, cum opus fuerit, super eum est et super famulos suos, sicut et cura de administranda tabula, quam ex more prior semel percutit, completa ablutione ipsius defuncti; defuncto fratre et in monasterium deportato, locum in quo iacuit mundari et feno uel iunco renouari  faciat.

Abbas uel prior omnibus modis sollicitudinem gerat ne aliquid, quod ad hoc ministerium necessarium est, in illa domo unquam deficiat.



CAPUT X. De negligentia circa corpus Domini.

Cum de corpore uel sanguine Domini tanta negligentia aliquo casu accidit 283 ut cadat deorsum, siue in alium locum ubi plene percipi non possit quo ceciderit et utrum ad terram inde aliquid uenerit, quam citius fieri possit, indicetur res abbati uel priori; qui adiunctis sibi aliquibus fratribus propere ueniat ad locum ubi hoc contigerit. Et si corpus ceciderit uel sanguis effusus fuerit super lapidem,  aut terram, aut lignum, aut mattam, aut tapetem, aut aliquid huiusmodi, puluis terre colligatur, pars illa lapidis radatur, pars ligni, matte, tapetis, aut si quid aliud est huiusmodi, abscindatur et in sacrarium proiiciatur.

Quod si locus ubi ceciderit manifeste deprehendi nequiuerit, et tamen deorsum cedidisse constiterit, in loco et circa locum, in quem maxime cecidisse crediderint, similiter colligatur, radatur, abscindatur et in sacrarium recondatur; hi uero quorum negligentia hoc euenerit, in proximo capitulo humiliter culpam suam dicant, iudicium suscipiant nudi, et iniungatur eis penitentia, uel de ieiunio, uel iudiciis, uel psalmis, uel aliquid huiusmodi. Quibus de iudicio ad loca sua reuersis, omnes sacerdotes  qui tunc presentes erunt surgant, et ad iudicia suscipienda cum omni deuotionne se offerant. Tunc ille qui capitulum tenet, septem tantum quos uoluerit de ipsis ad suscipienda iudicia retineat, et ceteris ire sessum precipiat. Finito capitulo omnes simul prostrati dicant septem psalmos in monasterio, incipientes eos psallere, cum exeunt de capitulo. Quos sequatur Pater noster, cum his capitulis et collecta, Et super nos misericordia tua, Domine; Ne memineris iniquitatum nostrarum antiquarum; Dominus uobiscum; Oremus: Exaudi, Domine, preces nostras et confitentium tibi parce peccatis, ut quos conscientie reatus accusat, indulgentia tue miserationis absoluat, Per, aut illam collectam: Deus cui proprium est misereri semper, aut aliam pro peccatis.

 Si uero super corporale uel super aliquem honestum pannum sanguis ceciderit, certumque fuerit quo ceciderit, pars illa panni in aliquo calice abluatur, et prima ablutio a fratribus absumatur, relique due in sacrarium proiiciantur. In primo autem capitulo dicta culpa, hi soli tantum, quorum negligentia hoc euenit, supradictam disciplinam sustineant; fratres uero omnes septem psalmos cum capitulis, et collecta, sicut superius dictum est, in monasterio dicant. Si ipsa die Breuis pro defuncto in capitulo lectus fuerit, prius canant uerba mea pergentes in ecclesiam; postea septem psalmos sicut superius dictum est.

Si uero alio aliquo modo de hoc sacramento leuior negligentia euenerit, ex iudicio abbatis uel  prioris leniori uindicta frater, cuius culpa hoc contigerit, puniatur.



CAPUT XI. De rasura fratrum.

Qua die radendi sunt fratres citius solito pulsetur signum ad primam, uel ad tertiam, si ipsa tertia ante capitulum dici debet. In capitulo non diu sedeant, sed necessariis rebus explicitis surgentes pulsata tabula, dictoque Benedicite exeant in claustrum. Infantes ipsa die capitulum non teneant, sed statim post alios exeant, et in scholam suam pergant residentibus cunctis, et ad radendum paratis incipiat abbas, aut prior, quinque psalmos, id est uerba mea pro defunctis. Sacerdos hebdomadarius sedens dicat collectas; alter quoque hebdomadarius  iuxta eum sedeat, et cum eo psalmos teneat; post quinque psalmos dicant omnes canonicas horas, in quarum fine usque ad uesperas non dicat sacerdos Dominus uobiscum; nec Benedicamus Domino, sed post Per omnia secula seculorum, statim incipiat Adiutorium meum; post uesperas uero dicto Benedicamus Domino, psallantur uespere mortuorum, dehinc completorium ut canonici; postea familiares psalmi horarum.

Nullus in cuculla radatur, sed prius cuculla exutus, et frocco indutus, cuculla plicata et iuxta se posita radatur. Ille qui radit frocco exutus sit.

Iuuenes qui sunt in custodia custodes suos radant; et custodes, ipsos iuuenes. Quod si custos nequiuerit aut nescierit radere, roget aliquem maturum  fratrem, ut eum radat: ipse tamen custodiens ipsum iuxta eum sedeat. Iuuenes quoque, siue nutriti, siue de seculo uenientes, utrique tamen extra huiusmodi custodiam existentes non presumant ut alter alterum radant, sed seniores ab illis et illi a senioribus radantur. Magistri pueros radant et ipsi a pueris radantur, si tamen huiusmodi scientiam habent.

Hiemali tempore, quando pueri, et sanguine minuti, atque infirmi post capitulum accipiunt mistum, refectorarii primi se radant, et post psalmos, tam cito apparatum refectorii faciant, ut fratres accepturi mistum omnia parata inueniant.

Quandiu psalmi dicuntur nemo tondeatur, 284  uel caput abluat, uel ungues incidat, nec extra claustrum sine licentia ire presumat. Finitis psalmis dicat abbas, uel prior Benedicite, et responso Dominus, postea loquantur. Tunc lesciua in claustrum deferatur, et qui uult caput lauet, quisque sibi, nullus alii, preter magistros infantum, qui paruulis pueris, qui id non possunt, capita lauare debent.

Frater dum raditur, si signum ad horam sonuerit, induat cucullam super froccum, et pergat in chorum si tamen omnino barbam rasam aut omnino adhuc intactam habet, alioquin extra chorum maneat. Ipso die quo se radunt fratres mappe in refectorio mutande sunt. Aliis diebus quando fratres in claustro loquuntur, qui necesse habet tonderi  potest in claustro, sed per licentiam abbatis siue prioris.



CAPUT XII. De sanguinis minutione.

Licentia minuendi sanguinem omni tempore statim post capitulum petenda est, et cellerario indicanda hora minuendi est; in hieme, post euangelium maioris misse; in estate, post nonam ante uesperas; in Quadragesima post uesperas. Cum ii qui minuendi sunt calceati nocturnalibus suis ad locum qui huic operi deputatus est uenerint, uersi ad orientem ante et retro inclinent, deinde priore eorum incipiente uersum Deus, in adiutorium meum intende, ter dicant, et cetera, sicut in estate post nonam in capitulo, quando fratres loquuntur in  claustro. Si unus tantum fuerit, solus hoc faciat. Postea exuant froccos, et parent se ad minuendum.

Silentium ibi omnino teneant, nisi necessitas loqui cogat que differri aut non possit, aut non debeat. Quod si euenerit, breuiter, et modeste et humillima uoce id fiat.

Chorum non cogantur intrare usque in crastinum post orationem prime, uel tertie, quo tempore ante capitulum tertia dicitur; si plus indigent, petita licentia diutius extra chorum remaneant.

Crastina die nocturnales suos calceent, duobus diebus mistum accipiant; cum ad ipsum mistum uentum fuerit, si tempus sit quo fratres semel reficiunt, simul omnes dicant uersum, et ante mistum,  et post mistum, cum psalmo Miserere mei, Deus, et reliquis eo modo quo dicitur a conuentu, cum bis reficiunt omnes fratres. Benedictio a priore sacerdote detur, lectio ab uno aliquo memoriter recitetur; in refectorio totum fiat.

In crastino minutionis clamatus aliquis minutorum surgat, et ad petendam ueniam se offerat; aliquis uero eorum quibus minutio nota est, priori dicere debet quod frater ille minutus sit, et prior ei precipere ut stando loquatur, et maxime si de uena brachii minutus sit, si culpa leuis indulgeatur ei; si autem talis fuerit que sine corporali disciplina dimitti non debeat, in aliud tempus differatur.

Hec sunt tempora quibus fratres minui non debent,  nisi necessitas cogat: si in crastino festiuitas duodecim lectionum sit, exceptis Sabbatis Quadragesime usque ad Passionem Domini, si crastina die festiuitas trium lectionum sit, in qua missa in cappis celebretur, sicut sunt tres dies post Pascha, et tres post Pentecosten, quatuordecim dies ante Pascha, si ipsa die uel in crastino canonica ieiunia sint, que uiolari non possint; festiuitas Omnium Sanctorum, quia in crastino omnes sacerdotes pro Defunctis missas celebrare, et reliqui psalmos pro missis ordinatos dicere debent.



CAPUT XIII. De hebdomadario misse maioris.

Cum sacerdoti maioris misse hebdomadario aliquid dormienti euenerit, propter quod ipsa die missam celebrare  non debeat, si fuerit priuata dies, non dimittat quidquam facere de suo officio, nisi missam, et benedictionem in refectorio, et completorium, quia aqua benedicta post completorium fratres aspergere ad ipsum pertinet qui completorium dixit et missam celebrauit.

Quod si duodecim lectiones fuerint, dimittat etiam uesperas, matutinas quoque laudes, si ad ipsas reuestiri debeat sacerdos. Finita autem principali oratione, cum sacerdos reuestitus, qui pro eo facit officium, exierit de choro, sacerdos hebdomadarius in quacunque parte chori sit, nullo exspectato signo compleat reliqua omnia que sequuntur.

Cum autem ipse hebdomadarius reuestitus cantat uesperas, aut matutinas laudes, et completa principali  oratione egreditur chorum ut exuatur, tunc uni de suo choro cui uoluerit signum faciat ut agat pro eo commemorationem Sanctorum. 285 Qua completa, hebdomadarius reuersus in chorum compleat que sequuntur.



CAPUT XIu. De itinerantibus fratribus.

Frater, in aliquod iter profecturus et in crastino non reuersurus, accipiat benedictionem exeundi; si uero contigerit ut altera die reuertatur, non accipiat benedictionem reuertendi; si autem profecturus sperat se in crastino rediturum, non accipiat benedictionem eundi. Quod si euenerit ut ultra biduum moretur, reuersus reuertendi benedictionem accipiat. Ille uero frater qui, accepta pergendi benedictione,  ultra biduum moratus fuerit, si ipso die quo redierit in aliquem locum extra monasterium perrexerit, et unius noctis moram fecerit, in crastino reuersus omnes reuertendi benedictiones accipiat, quia ex quo primum abiit non iacuit in monasterio. Si uero sine benedictione exeat, sperans se in crastino rediturum, et ita eueniat, atque ipsa die qua rediit extra monasterium, ubi una nocte moretur, in aliquem locum pergat, reuersus ipsa die omnes reuertendi benedictiones accipiat. Hoc propterea fit, quia duabus continuis noctibus extra monasterium fuit. In exeundo nullam benedictionem accipiat, nisi ultra biduum se moraturum existimet.

Si frater quilibet de foris ueniens accipiat utramque  benedictionem, ueniendi scilicet atque exeundi, nec sit ei opportunum statim, uel etiam per totam ipsam diem exire, ad quotcunque horas in monasterio fuerit accipiat benedictiones ueniendi, exeundi uero minime; nisi forte contigerit eum ipsa nocte in monasterio remanere, tunc enim in crastino, si exire uoluerit, suscipiat eam.

Ad uesperas, uel ad completorium nunquam debet dari benedictio exeundi; frater, accepta benedictione, si priusquam de claustro exeat signum regularis hore sonuerit, cum ceteris in chorum pergat, et dicta hora, in uiam suam uadat; si autem extra claustrum fuerit, et priusquam portam curie egressus sit, ad regularem horam signum pulsatum fuerit, ad ecclesiam redeat et regularem horam  extra chorum dicat, et postea uiam suam teneat.

Fasciolatus, aut cinctus, siue eum cappa, nunquam in claustrum intreat. Fratres in uiam directi, cum horam regularem dicunt aut orationem faciunt, aut Deus in adiutorium meum, cum Gloria Patri dicunt, si dies talis est, sicut in monasterio, genua flectant, sed ante et retro nusquam faciant, nec cum falluntur, ueniam petant, nisi sint in ecclesia, diebus quibus super formas orant dicturi aliquam horam, si equitant de equis descendant, et inchoata hora, ac uenia petita, a manibus chirothecas, et a capitibus capitia auferant, et sic ascensis equis horam finiant.

Quod si inter psallendum necessitas loquendi eueniat, finita locutione, iterum a capite horam  incipiant; dum hora in hospitio canitur, aut cum manducant, froccis induti sint, aut solis cucullis cunctam psalmodiam, quam in nocte eis dicere commodum non est, equitantes per uiam dicant, preter eam quam in die dicere solent ad complendum ordinem, ad uitandam curiositatem, scurrilitatem, otiositatem, antequam dormitum uadant, completorium dicant. Quo dicto si grandis, que uitari non debeat, necessitas loquendi eueniat, dicto uersu, quam breuius fieri possit loquantur. Et si ante matutinas hoc accidat, completorium iterum dicant, et postea silentium teneant. Ubicunque monachus sit, tota nocte ante eum lumen ardeat.

De monachis in uiam directis hunc morem  cenobia illa tenent que nostro tempore nostri ordinis maiorem auctoritatem habent. Beatus tamen Benedictus moram dierum non determinat, sed absolute imperat ut de itinere reuersus monachus per omnes canonicas horas benedictionem accipiat.



CAPUT Xu. De silentio regulari.

Cum regularis hora, preter completorium, in monasterio canitur, nullus fratrum loquatur intra officinas totius monasterii, nec infra totam curiam, nec etiam in domo infirmorum, preter illos quos tanta infirmitas angustiat ut eos interim silentium tenere non sinat. Completorium uero dum canitur, licet priori et eis qui per licentiam de completorio remanent, de utilibus et necessariis rebus loqui.

 Similiter dum regularem horam fratres in ecclesia dicunt, nullus comedat in refectorio, excepto solo completorio; tunc enim licet eis qui, aliqua utilitate impediti, ante illam horam se expedire non possunt, et fratribus qui deforis ueniunt, comedere 286 in refectorio. Qui si ante collationem incipientes comedere circa finem completorii cenam suam commode explere non ualent, licet eis a mensa surgere, et in monasterium ad benedictionem ire, et postea in refectorium ad complendam cenam redire.



CAPUT XuI. De culpis et satisfactionibus.

Ad leuis culpe satisfactionem adiudicatus frater a communi mensa separatur, usurus cibo et potu  quibus alii fratres, nisi ei nominatim fuerit interdictum, refecturus hora nona, si fratres sexta, uel ad uesperam, si fratres hora nona.

In monasterio et in capitulo, in loco ubi solet esse, sit aut ultimus omnium, aut inter utrumque, secundum quod culpa fuerit et abbas preceperit.

In ecclesia missam non celebret, epistolam uel lectionem, euangelium non legat, responsorium non canat, antiphonam super psalmos non imponat, nec aliquid huiusmodi, nisi cum ceteris agat, ad candelabrum, uel ad thuribulum non se reuestiat, ad offerendam uel ad pacem non accedat.

Circa finem regulariter instituti operis Dei, tam in nocte quam in die, cum incipiunt Kyrie eleison, prosternat se ante gradum ubi benedictiones  accipiuntur, ibique tandiu prostratus iaceat, usquequo dicatur Qui tecum uiuit; si festiuitas duodecim lectionum eueniat, tandiu ab hac satisfactione quiescat quousque priuati dies redeant; dum fratres in refectorio comedunt, ipse sit in ecclesia.

Cum abbati placuerit ab hac satisfactione eum absoluere, si in monasterio fuerit in conuentu, mittat ad illum, cum prostratus fuerit, unum de prioribus qui circa eum sunt, qui ex parte ipsius signum prostrato faciat, ut surgat, qui statim surgens humiliter inclinet abbati, et ad locum suum uadat. Porro si abbas in capitulo sederit, rogantibus fratribus, dicat ei: Indulta sit uobis hec leuis culpe satisfactio, uel aliquid huiusmodi, et ille frater statim surgat, et ad pedes abbatis uadat, et postea  in locum suum reuertatur.

Si abbas in itinere fuerit, licet priori, uel ei qui ordinem tenet, absente priore, hoc totum facere.

Si frater aliquis  culpam grauem commiserit, et ipsa culpa manifestata secreto emendari competenter nequiuerit, in capitulo ante abbatem in conuentu fratrum examinetur, et communi iudicio frater ille corporalem disciplinam acriter patiatur, et in grauis culpe satisfactione esse iubeatur. Qui accepta disciplina uestitus atque cinctus, cultellum suum ibi deponat caput suum capulio cooperiat, et cum summo silentio ad locum huic negotio ordinatum pergat, precedente fratre illo, qui clauem ipsius loci seruat; tunc abbas prouideat  unum de senioribus, cui eum custodiendum secure possit committere, qui eum ad horas ducere, et post horas ad locum suum debeat eum reducere. Qui senior post capitulum secreto ab abbate inquirat quo ordine frater ille uiuet, et quid aut qua hora comedere debeat, loquatur ei frater ille, et alii quibus abbas preceperit, ceterorum autem nemo illi societur, neque colloquatur.

Cum pulsatur signum ad horam, custode suo ducente, cooperto capite, ante ostium monasterii ueniat, et, si conuentus adhuc monasterium non intrauit, quousque totus intreat ibi prostratus iaceat; si uero iam intrauit, stet ibi, et inclinet, et genua flectat, sicut fratres qui in choro sunt, dum cantatur hora, si aliqui fratres iuxta se transierint,  humiliter inclinet eis. Transeunte tunc abbate prostratus ueniam petat, si frater ille iuxta se eum transire cognouerit. Finitis horis regularibus, exeuntium ab ecclesia pedibus, cooperto capite, prosternatur quousque omnes pertranseant. Egredientes uero dicant ei sub silentio Misereatur tibi Deus. Egressis omnibus operto capite, custode suo eum precedente, ad locum unde uenit reuertatur.

In capitulum, statutis ab abbate diebus, predicto custode eum ducente, ueniat, et corporale iudicium humiliter et patienter sustineat, de cibo et potu competens ei misericordia impendatur, ne forte nimiis angustiis oppressus immoderata tristitia absorbeatur, hoc modo tractetur quoadusque humilitate et patientia et emendationis promissione adiunctis  fratrum precibus misericordiam consequatur.

Qua uero die, precantibus fratribus, decreuerit abbas misericordiam ei impendere, eo modo quo superius dictum est in capitulum ueniat, prostratus culpam suam fateatur, et emendationem promittat, et misericordiam querat; iussus surgere frequenter se prosternat, et eadem uerba, et similia dicat, cessaturus cum abbas dixerit ei: Sufficiat. Postea iubeatur exuere et corporalis discipline 287 iudicium sustinere. Quo facto, dicat ei abbas: Motus fratrum nostrorum precibus, et patientia et humilitate uestra et promissione emendationis uestre, hanc misericordiam uobis impendo, ut dehinc cum fratribus sitis in refectorio, in loco, quem uobis  designabimus, comedatis, disciplinam corporalem pro hac culpa ulterius non suscipiatis, de ceteris ad comprobandum adhuc humilitatem et patientiam uestram, ita uos habete, sicut frater qui in leuis culpe penitentia esse iubetur, excepto quod incepto Kyrie eleison, ad gradum uos non prosternetis, sed expleta regulari hora, in loco in quo stabitis, sicut beatus Benedictus precipit, flexis ad terram genibus, sicut qui in psalmo fallitur, humiliter satisfacietis. Hoc audito frater ille ad pedes abbatis uadat, et rediens in locum, in quo stabat, tres genuum flexiones, ante scilicet et ad dexteram et ad sinistram cum omni deuotione faciat, gratias referens fratribus quia pro se rogauerint, et humiliter supplicans quatenus adhuc rogare dignentur.  Postea designet abbas ei locum ubi debet esse, et eo precipiente sessum uadat.

Hec quidem culpa ad abbatem proprie pertinet corrigenda; qui tamen si desit a patria, nec ad presens, ut ueniat exspectatur, a priore corrigi potest totius congregationis assensu.

Si frater peccans peccatum suum defendere potius quam cognoscere et emendare uoluerit, proclamatus etiam abbati uel priori contumaciter respondere presumpserit, admonitus quoque ut resipiscat in sua pertinacia permanere decreuerit, hunc talem surgentes fratres quot et quibus iussum fuerit uiolenter arripiant, et in carcerem huiusmodi arrogantibus deputatum trahant, uel ferant, ibique depositus tandiu seruata discretione affligatur, quousque superbiam  deponat, culpam cognoscat, humiliter emendationem promittat. Quod si inspirante Deo euenerit, res prius in capitulo ostendatur, dehinc a fratre, cui huiusmodi cura iniuncta sit, in capitulum deducatur, intreat autem uel nudus, sicut fugitiuus monachus, uel indutus, prout res poposcerit, considerata qualitate et quantitate uel precedentis culpe uel subsequentis arrogantie; postea tractetur sicut superius dictum est, hoc est, uel grauiter, si graui; uel leuiter, si leui culpe fuerit deputatus.

Quod si spiritu diabolico plenus superbire magis quam promittere emendationem elegerit, adhibeantur ei de toto conuentu orationum suffragia. Si uero abbas nec sic suam industriam preualere conspexerit,  prudenter tractet cum consilio omnium fratrum utrum expediat eum uel diutius detineri, uel de monasterio expelli.

Fugitiuus de monasterio monachus, si reuersum ad monasterium suscipiendum eum esse abbas iudicauerit, hoc modo suscipiatur. In hospitali domo aliquantis diebus primum maneat, ad claustrum, uel ad officinas claustri, uel ad monasterium, nisi iussus nullatenus accedat, ut interim penitudinis sue, et humilitatis, et patientie aliquod documentum ostendat, nullus frater secum conuersetur, nullus ei in aliquo consortio, uel colloquio coniungatur, nisi ei ab abbate, uel a priore, uel ab eo qui seruat ordinem iubeatur.

Ea uero die qua in capitulum intraturus est, in  locutorio uestimentis suis se exuat, staminia, si habitum non reliquit, circumposito cingulo se circumcingat, sinistro brachio cucullam plicatam, et in dextera manu uirgas sumat, et sic nudis pedibus, et nudo desuper corpore ducente eum fratre cui iniunctum fuerit, in capitulum ueniat. Quo ingressus, in loco ubi prosterni solet statim se prosternat, interrogatus more solito culpam dicat; dehinc sedens corporalem disciplinam ad imperium abbatis suscipiat. Qua suscepta, cuculla tantum ibi induta, sicut uenit, sed non ferens uirgas, in locutorium redeat, ibi se calceet et regulariter induat, et in capitulum rediens, tandiu se prosternat, donec ab abbate dicatur ei: Sufficiat. Iniungatur ei satisfactio grauis culpe, et in  ipsa satisfactione habeat se, sicut superius dictum est, cum de graui culpa ageretur.

Si abiectis monachi uestimentis in seculari babitu ad monasterium redit, seruatis circa eum ceteris, que superius dicta sunt, seculari ueste in qua reuersus est circumcinctus, sicut supra de staminia dictum est, et non portans cucullam, capitulum ingrediatur, et post susceptam disciplinam, cuculla a camerario ante ipsum posita, ab eo suscipiatur, et ibi statim induatur.



CAPUT XuII. De nouitiis suscipiendis.

ueniens aliquis ad conuersionem de seculo, in primis, sicut alii hospites, suscipiatur in hospitio; cuius uoluntate 288 cognita, frater, qui celle hospitum  procurator est, abbati, uel absente abbate, ei qui ordinem tenet rem nuntiet. Loquatur cum eo abbas, uel prior, uel aliquis spiritualis frater cui iniunctum fuerit. Quod si desiderium petentis ex Deo esse cognouerit, ostendatur res fratribus in capitulo, quorum audito consilio, si suscipiendum eum esse abbas decreuerit, statuta die, ducente eum predicto hospitum susceptore, et doctus ab eodem qualiter petitionem facere debeat, in capitulum ueniat, in loco, ubi prosterni solet, se prosternat, interrogatus quid dicat, quam humiliter poterit, in his, uel in similibus uerbis petitionem suam faciat: »Dei misericordiam, et uestram societatem, et fraternitatem huius loci requiro; in hoc monasterio monachus fieri, et Deo seruire desidero.« Respondet ei abbas, uel qui  loco abbatis ordini preest: »Societatem, et consortium electorum suorum concedat uobis omnipotens Deus;« et responso a toto conuentu, »Amen,« iussus surgere surgat, pronuntientur ei dura et aspera, que in hoc ordine perferunt qui pie et regulariter uiuere uolunt. Item duriora et asperiora, que, si indisciplinate se habeat, sibi poterunt euenire. Quibus auditis, si adhuc in proposito suo perstiterit, et duriora et asperiora se paratum perferre promiserit, respondeatur ei ab eo qui capitulum tenet: »Dominus iehsu Christus sic perficiat in uobis quod pro eius amore promittitis ut eius gratiam et uitam eternam habere possitis.« Et respondentibus omnibus, »Amen,« subiungat: »Et nos pro eius amore  hoc tenore concedimus uobis, quod tam humiliter, et tam constanter requiritis.« Hoc audito nouitius uadat, et humiliter osculetur pedes ipsius. Tunc ipso precipiente ducat eum magister nouitiorum in ecclesiam, ibique coram quolibet altari extra chorum sedens prestoletur, donec capitulum finiatur.

Quo finito, ducat eum predictus magister suus in cellam camerarii, uel in aliam domum, ubi id quod agendum est, opportunius fieri possit, benedicta sibi prius corona, si laicus sit, cum antiphonis, et psalmis, et collectis, ad hoc officium ordinatis, uel in ecclesia ante introitum misse ad gradum ubi benedictiones fratres accipiunt, uel in capella infirmorum, aut in capella abbatis, secundum quod ipsi  abbati placuerit. Ductus itaque nouitius siue laicus, siue clericus, in predictum locum tondeatur, et radatur more monachorum; dehinc uestibus secularibus exuatur et rebus monasterii regularibus, preter cucullam, capilio assuto tunice induatur. Dum hec aguntur a fratribus quibus iniunctum fuerit, septem penitentiales psalmi in directum dicantur. Sic paratus ducatur in conuentum fratrum; in choro, si clericus est, ultimus sit in ordine clericorum; si laicus, laicorum, et ad processionem, similiter in capitulo, et refectorio, sicut est ordo conuersionis eius.

In cella nouitiorum dormiat, aut in dormitorio, si cenobium huiusmodi cellam non habet. In conuentu non legat, solus non cantet, ad missam non offerat,  pacem non sumat, in claustro separatim sedeat cum magistro suo in loco nouitiis deputato, nullus ei loquatur aut signum faciat absque magistri sui licentia; magister talis sit qui exemplo uite et uerbo doctrine possit eum de anima sua monere et ordinem docere.

Loquentibus in claustro fratribus, si quis amore Dei et zelo iustitie ad eum uenire, eumque uel arguero uel monere uoluerit, licet ut ueniat, et, accepta a magistro licentia, quod dicere uoluerit dicat; facto autem clamore, statim surgens coram magistro suo, sicut fratres in capitulo, ueniam petat non sessurus, donec, emendatione promissa, idem magister precipiat. Et de leuibus quidem culpis hoc modo agatur; pro maioribus autem culpis, aut in capitulo, pro quantitate culpe corripiatur aut, si ibi  cella nouitiorum est, in ea quemadmodum in capitulo increpetur et uerberetur; de capitulo, facto sermone, quotidie exeat, et interim in monasterio maneat, nisi pro maiori culpa, ut dictum est, castigandus remaneat; de his culpis, quas in seculo gessit, et que in hoc ordine sibi euenerunt, uel eueniunt, frequentes confessiones faciat abbati, priori, spiritualibus fratribus quibus hec cura iniuncta est.

Transactis plerisque diebus, si uita eius fratribus, et fratrum conuersatio sibi placuerit, monendus est a magistro suo quatenus roget priorem et aliquos maiores fratres, ut et ipsi pro eo intercedant apud abbatem pro benedictione tribuenda, et professione suscipienda. Quod si eum benedicere  abbati non placuerit, statuta die in capitulo finito sermone, in loco ubi solet se prosternat, prostratusque pro impetranda benedictione petitionem faciat. Iusso eo surgere, narrentur ei rerum dura et grauia que in nostro ordine a sanctis Patribus sunt instituta. Qui si hec omnia et adhuc grauiora, si necesse fuerit, humiliter et patienter se ferre paratum esse responderit, interroget abbas considentes fratres quid inde sentiant, et utrum precibus eius annuendum esse concedant. Quibus respondentibus se 289 libenter concedere, adiungat: Et nos concedimus in nomine Domini. Quo dicto uadat ad pedes abbatis, uel eius qui ordini preest, si abbas deest, dehinc reuersus in locum, in quo stabat, flexis ad terram genibus, humiliter inclinet ante et ad dextram et ad  sinistram, gratias referens fratribus pro misericordia eorum precibus sibi impensa. Postea precipiente abbate cum magistro suo exeat, finitoque capitulo, si scribendi scientiam habet professionem suam scribat, aut si nescit scribere alium roget, qui pro se scribat; ipse tamen in fine ipsius professionis signum crucis faciat, deinde ablato a tunica caputio usque ad horam benedictionis sue, extra chorum maneat.

Cantor uero procurare sibi debet membranam et incaustum, et scriptorem, si nescit scribere; hora benedicendi in arbitrio abbatis est, uidelicet aut ante introitum misse, si missam non celebrat, aut post euangelium, siue missam celebret, siue non. Ipse tamen in consecratione monachi, si ei commodum est, missam celebrare debet, sicut canones precipiunt.

 Lecto igitur euangelio, intrante chorum nouitio, precedente eum magistro suo, incipiente dextero choro, dicat conuentus psalmum Miserere mei, Deus. Nouitius ante altare ueniens super gradum se prosternat, dictoque psalmo surgens professionem suam legat, et super altare ponat. Quod si ignarus litterarum est, magister suus debet eam pro eo legere, et ipse nouitius super altare ponere. Quo facto, flexis coram altari genibus, ueniam petat, et postea ad locum ubi se prostrauit rediens uersum Suscipe me, Domine, ter dicat, ibique inter dicendum ter genua flectat; quem uersum ter repetens conuentus, adiungat ad ultimum Gloria Patri, Kyrie eleison, Christe eleison, Kyrie eleison, Pater noster. Conuentu incipiente, Gloria Patri, nouitius inclinatus peruoluat se in  circuitum, et statim prosternat se. Abbas, dicto Et ne nos inducas in tentationem, et responso Sed libera nos a malo, incipiat psalmum De profundis; quo finito a conuentu, cum Gloria Patri, adiungat Saluum fac seruum tuum, Mitte ei, Domine, auxilium de sancto, Nihil proficiat inimicus in eo, Esto ei, Domine, turris fortitudinis, Domine, exaudi orationem meam, Dominus uobiscum; deinde collectam Deus, indulgentie Pater; item aliam Deus, qui per ceternum; item aliam Domine Iesu Christe, qui es uia. Dictis his tribus collectis singulis cum integro Per Dominum nostrum, incipiat abbas hymnum ueni, creator Spiritus. Quo a conuentu deuote et solemniter decantato, dicat collectam Sancte Spiritus, qui te Deum ac Dominum.  Qua dicta, surgat nouitius, et spargat super eum abbas aquam benedictam; eoque stante benedicatur cuculla, et aspergatur aqua benedicta; qua benedicta accedat nouitius ad abbatem et flexis genibus, stet ante eum, quem tunica exuens abbas dicat: »Exuat te Dominus ueterem hominem cum actibus suis.« Et induens eum cuculla subiungat: »Induat te Dominus nouum hominem, qui secundum Deum creatus est in iustitia, et sanctitate ueritatis.« Ad utrumque respondeant audientes fratres, »Amen.« Subsequatur super eum flexis genibus inclinatum Oratio Deus misericors, Deus clemens. Qua dicta, osculetur eum abbas, induens caput eius caputio; dehinc ducatur per chorum ad osculandum omnes fratres, ultimus collocetur.

 Tribus diebus communionem corporis et sanguinis Christi accipiat. Tertia die ad pacem misse auferat ei caputium de capite abbas, uel cui abbas preceperit, si ipse id faciendi opportunitatem non habet. Ante hanc horam, ex quo benedictus est, summum silentium teneat; de capitulo, facto sermone, exeat, ad processionem non uadat, cuculla indutus cucullato capite dormiat. In primo autem capitulo, quo ei licet loqui, debet magister eius de eo memoriam habere coram abbate, dicens: »Domine, si placeret uobis precipere, posset iste frater ab hac die in antea legere et cantare in conuentu, sicut alii fratres:« respondente abbate: »Faciat cum Dei benedictione,« inclinet ipse nouitius ad abbatem de loco in quo sedet.

 Ex illa die cuiuscunque ordinis sit habeat licentiam exsequendi omnia que sui ordinis sunt, nisi sit sacerdos, ipsi enim infra primum conuersionis sue annum missam celebrare non licet, nisi in seculo probate castitatis fuerit, et abbas pro hac re specialem ei licentiam dederit.

Offerendus puer, facta sibi prius corona, manibus portans hostiam, et calicem cum uino, sicut mos est, post euangelium sacerdoti qui missam celebrat a parentibus offeratur. Qua oblatione a sacerdote suscepta, inuoluant predicti parentes manus pueri in palla, qua altare coopertum est, et cuius pars anterius pendet, et tunc suscipiat eum abbas. Quo facto, prefati parentes coram Deo et sanctis eius statim promittant quod per se, aut a se suppositam personam  susceptum ordinem puer nunquam relinquat, neque se ei aliquid scienter daturos, unde puer, 290 quod absit! perire possit; hanc promissionem prius scriptam coram testibus uerbis ibi prius edicant, et postea super altare ponant.

His expletis, benedicat abbas cucullam, et exuens puerum cappa, uel pellibus, uel aliqua huiusmodi chlamyde, dicat: »Exuat te Dominus ueterem hominem,« ut supra, et induens eum cuculla, subiungat: »Induat te Dominus nouum hominem,« et cetera. Dehinc ducatur ad radendum et uestiendum, sicut nostri ordinis consuetudo est. Cum uero adulta etate facturus professionem fuerit, fiant ei cetera, que superius debere fieri conuerso iam diximus; hoc enim, quod modo factum est, iterari  non oportet.



CAPUT XuIII. De capitulo regulari.

Omni die minimi signi, ad designandum capitulum, incipiente sono, fratres omnes qui sedent in choro statim surgere, et uersi ad orientem interim debent stare; fratres quoque, qui alicubi in monasterio sunt, chorum intrare. Nullus eorum librum teneat, nullus in libro aliquid legat, aut inspiciat; nullus in claustro pro qualibet occasione tunc sedeat; predicti signi cessante sonitu, precedentem priorem sequantur alii, sicut est ordo conuersionis eorum.

Considentibus fratribus in capitulo, ad nutum ordinem  tenentis, petita benedictione, lectis et pronuntiatis que legi et considerari consuetudo est, facto sermone, dicto »Loquamur de ordine nostro,« si clamatur aliquis qui commune cum uno, aut pluribus nomen habeat nisi clamans ita discernat et determinet ut nulla dubitatio possit esse, omnes qui eiusdem nominis sunt, cuius est ille qui clamatur, statim debent surgere, et ad uenias humiliter se presentare, donec clamator determinate eligat de quo dicat; ipsa autem determinatio ab ordinibus, uel officiis, si possit fieri, debet esse hoc modo: Domnus Eduardus presbiter, diaconus, subdiaconus, secretarius, magister infantium, uel iuuenum, uel aliquid huiusmodi non archidiaconus, non Londoniensis, non aliquid cognominatum de seculo.

 Clamator, ei super quem clamatorem [f., clamorem] facit, in ipso capitulo iudicium non faciat. Interrogatus more solito, qui prosternitur, ad omnes uenias »Mea culpa dicat,« excepto cum societatem postulat, aut obedientie absolutionem, aut cum aliquis frater minimam petit, pro suo propinquo, nouiter, et postquam ad ordinem uenit defuncto, patre scilicet, matre, fratre, sorore, uel cum unus, aut plures pro eo qui in grauis culpe satisfactione positus est, misericordiam petunt, uel cum aliquis frater in longum iter profecturus est, aut cum aliquid magnum et arduum, et suis uiribus impar fratri iniungitur; in his et in huiusmodi, hoc modo respondetur: »Dei misericordiam, et uestram requiro, et obsecro,« et  cetera, sicut ratio rei, pro qua petitur, postulat.

Suscepturus iudicium, aut sola grossiori uirga super stamineum uerberetur, et prostratus iaceat, aut pluribus gracilioribus uirgis, et nudus sedeat, utrumque ad arbitrium eius qui preest ordini, considerata qualitate et quantitate culpe, dum corporalis disciplina infertur, fratres omnes inclinato capite debent esse, et pio et fraterno affectu compassionem super eum habere. Interim in capitulo nemo debet loqui, nemo ad illum aspicere exceptis grauibus personis, quibus licet pro eo intercedere. Clamatus, super eum a quo clamatus est, in ipso capitulo clamorem facere non licet, disciplinam corporalem inferat, quicunque ille sit cui ab abbate uel priore iniungitur, hoc obseruato, ne infantibus uel iuuenibus, aut nouitiis id  facere iniungatur; nemo ibi cum uno, aut pluribus secreto loquatur, quidquid quis loquitur a rectore ordinis, et a toto conuentu audiatur.

Sermo tantum sit de utilibus, et de iis que ad ordinem pertinent, loquente uno taceant alii; uerba loquentis nemo interrumpat preter eum qui rector est ordinis, cui licet loquenti precipere ut sileat, si forte ei sermo ille superfluus, et inutilis uideatur. Rectore ordinis incipiente loqui, etiam si aliquis loquebatur, taceat, et ab omnibus silentium summum fiat.



CAPUT XIX. Si quis frater altiori gradu donetur.

Si placet abbati aliquem fratrem pro suis meritis honorare, et considerata persone eius honestate, in superiori loco statuere, audito, frater ille, ab abbate  sedente in capitulo. Ite superius sedere iuxta illum fratrem; statim surgens ad pedes abbatis uadat, et postea ad locum ubi ei precipitur sessum pergat, et ex illa die 291 in monasterio, et processione et refectorio ipsum locum habeat; laicum conuersum beatus Benedictus non precipit taliter promoueri. Si tamen abbati promouere eum placuerit, locum, quem in capitulo suscipit, in refectorio etiam tenebit, in monasterio uero, et processione, super eos conuersos esse iubebitur, quibus frater ille, iuxta quem locum habet, prior esse dignoscitur.

Euenire potest cum huiusmodi promotio ordinatur ut absentes sint aliqui fratres honesti et bonis actionibus prediti; quibus prior sit frater ille, iuxta quem promotus sedere iubetur; et ideo determinate  oportet ei in capitulo dici utrum super ipsos etiam absentes, cum redierint, esse debeat. Ingrediens frater capitulum loquentibus aliis Benedicite dicat. Egrediens uero si est reuersurus nec ante et retro faciat, nec Benedicite dicat; si non est reuersurus, utrumque agat.



CAPUT XX. De confraternitate.

Monachus petiturus concedi sibi societatem et beneficium monasterii, introductus in capitulum, Benedicite dicat; deinde prostratus ad gradum ubi consuetudo est, interrogatus quid dicat, humili et deuoto corde in his uerbis respondeat: »Peto per misericordiam Dei et uestram, et omnium istorum seniorum societatem et beneficium huius monasterii:«  quo dicto, respondeat abbas: »Omnipotens Dominus concedat uobis quod queritis et ipse prestet uobis consortium electorum suorum.« Postea iussus surgere accedat ad abbatem, et ab eo per librum regule sumat monasterii societatem. Qua sumpta, acceptoque ab eo osculo inclinet se ad pedes abbatis, deinde osculetur omnes fratres in circuitu. Quo facto reuertatur ad locum ubi se prostrauit, ibique tres genuum flexiones solito more faciat. Fratres uero inclinent ei, dehinc precipiente abbate sessum uadat, designato ei prius loco, ubi sedere debeat.

Porro si abbas fuerit, ingrediente eo in capitulum, totus conuentus ei assurgat, et tandiu stet quousque humo prostratos, sicut superius, petitionem  faciat, et erectus cum monachis suis societatem suscipiat, eaque suscepta iuxta abbatem consideat; monachi uero, eius societate suscepta, reuersi ad locum, ubi se prostrauerunt, tres genuum flexiones, sicut superius dictum est, faciant. Egredientes fratres de capitulo osculentur abbas et monachi eius.

Si maior congregatio fuerit, ab osculo cessari potest, quod in multis iam cenobiis fieri consueuit; si secularis persona fuerit ante abbatem, uel iuxta abbatem; si honorabilis persona sit, sedeat; postea ostensa eius petitione fratribus, per textum Euangelii societatem suscipiat; dehinc ad osculandum fratres, si mulier non sit, in circuitu pergat.



CAPUT XXI. De disciplina puerorum.


Tali hora prior mane ad excitandos fratres sonitum debet facere, ut pueri factis solitis orationibus, in claustro ualeant legere. Qui cum legere inchoant alte, quandiu legunt separati ab inuicem ita sedeant ut alter alterum nec manibus nec uestibus contingere possit. Infans infanti non signo minuere, non uerbo aliquid dicere, nisi uidente atque audiente magistro presumat, non de loco in quo sedet sine precepto uel licentia surgat.

Quocunque pergunt infantes unus magister inter duos infantes sit. Transeuntes ante fratres inclinent fratribus, et fratres eis sedentes tantum; duobus una laterna sufficiat; si tres fuerint, tertius alteram  portet; si plures fuerint, hoc ordine disponantur: in nullius manum aliquid dent; de nullius manu aliquid accipiant nisi abbatis, prioris maioris, magistri eorum, et hoc non ubique, sed in congruis locis, ubi aliter esse non possit, aut non debeat; cantor quoque, cum in scholis eorum est, potest librum in quo cantari aut legi debet, dare eis, et accipere ab eis. Ad altare si seruiunt, dant etiam ibi et accipiunt, sicut ordines eorum exposcunt. In capitulo suo uapulent, sicut maiores in maiori capitulo.

Confessuri ad abbatem, uel ad priorem uadant, uel ad eos quos specialiter in capitulo designauerit abbas, dum confitetur unus, sedeat alter in suppedaneo, magistro eorum extra capitulum sedente in proximo.

 Si post uersum, qui ante cibum dicitur, ingrediuntur refectorium, uel post Gloriam primi psalmi ad horas intrant chorum, ipsi quidem ad loca sua uadant, solito more inclinent; magister uero eorum ad loca que tardantibus instituta sunt eat.

292 Puero, qui ante mensam abbatis seruit, abstinentia cibi uel potus sine eius precepto minime iniungatur. Quod si precipiente eo iniungitur, aut ei indulgeatur, aut interim a mensa abbatis remoueatur, in choro presente abbate, nisi precepto eius, nullus eos percutiat, nullus exuere faciat. Absente eo, cantor de iis que sui officii sunt eos castiget. Prior uero de ceteris in quibus se leuiter habent. Ubicunque sint preter personas superius  designatas, nullus eis signum faciat, nullus arrideat.

In scholam eorum nullus ingrediatur, nullus cum eis alicubi loquatur, nisi sibi ab abbate uel priore ingrediendi uel loquendi licentia concedatur.

Meridianis horis in lectis suis nunquam legant, nichil aliud ibi agant, sed cooperti tantum quiescant: unus, super alios magistros, sit magister eorum maturus et discretus, qui, auditis clamoribus, culpas delinquentium moderata discretione sciat uel punire uel indulgere. Collocatis in lectis suis assistant magistri, dum sint cooperti, in nocte cum accensis candelis.

Iuuenes, tam nutriti quam de seculo uenientes qui magistris custodiendi commendantur, in multis,  sicut infantes de quibus superius dictum est, custodiantur. Remoti, ut supra, a se inuicem sedeant; extra locum custodie sue sine custode nusquam procedant; duo, et duo laternas ferant; abbati, uel priori et nulli alii, nisi specialiter designatum sit, confessiones suas faciant. Meridianis horis in lectis suis non debent legere, non scribere, non quidpiam operis facere, sed cooperti tantum quiescere, lectos suos ante uel inter lectos magistrorum habere. Si necesse habent surgere, prius magistros excitent, et postea accensa laterna, si nox est, ad necessitates suas explendas, cum magistris ambulent.

Preter abbatem, priorem magistrosque eorum, nulli liberum sit in loco custodie eorum deputato sedere, nec uerbo nec signo aliquid eis innotescere,  nisi accepta licentia ab abbate, uel priore; que licentia cum conceditur, magister sedere debet inter iuuenem et eum qui iuueni loquitur. Iuuenis cum iuuene non loquatur, nisi audiente et intelligente magistro quid utrinque dicatur. Magistri inter eos sedeant, uel ante illos, sic ut eos, cum uolunt, conspicere ualeant.

Cum dormitum uadunt, tandiu stent ante ipsos magistri, usque dum ipsi iuuenes in lectis iaceant cooperti. Si nox est cum candelis accensis assistant. In monasterio, capitulo, refectorio, processione misti sint senioribus, non obseruato, si necesse sit, ordine conuersionis eorum. Si ad mensam legunt, uel de coquina seruiunt, surgentibus a mensa fratribus cum eis ad monasterium uadant, et dicto, Et ne  nos, cum custodibus ad refectorium reuertantur; duo simul, aut plures, si fieri possit, de conuentu remaneant. Quod si paucitas maiorum, et pluralitas iuuenum aliter agendum cegerit, sufficientes eis custodes deputentur.

Porro, si custodia illa iuuenum, que in nonnullis cenobiis tenetur, magis placet, ut uidelicet in diuersis ac separatis ab inuicem locis per claustrum sedeant, singuli singulos, aut plures, si tanta copia est, custodes habeant; singuli singulas laternas in nocte ferant. Custos iuuenem non relinquat, nisi commendatum alicui fratri, in quo, et de quo bene confidat. Omnis denique custodia ei adhibeatur que superius descripta est.



CAPUT XXII. De misericordia concessa debilibus.


Frater aliqua sui corporis incommoditate detentus, si conuentum sequi non potest, humiliter prius in capitulo petita uenia, iussus surgere stans fateatur se non posse conuentui interesse propter infirmitatem suam. Cui respondet abbas, uel qui loco abbatis ordini presidet: »Omnipotens Dominus concedat uobis utilem sanitatem, sicut uobis expedire cognoscit. Amodo tractate uos, secundum infirmitatem uestram, et remanete de conuentu, sicut uobis melius uisum fuerit.«

Si egritudo adeo inualuerit ut in conuentu remanere non possit, precipiat abbas fratri, cui huiusmodi cura imposita est, ut ducat egrum in cellam  infirmorum; in qua domo seruiatur ei secundum loci possibilitatem, tam de communibus cibis quam de esu carnis, ut nullius rei, si fieri possit, indigentiam patiatur. Ex quo carnem comedere incipiet, quocunque perget caput opertus capitio, et baculo se sustentans incedere debet.

Qua uero die sanitate recepta ad conuentum redire uoluerit, si carnem comederit, prius rasus, ad horam, que ante capitulum canitur, chorum intreat, et si post ipsam horam in conuentu missa dicitur, ad ipsam non offerat. Ingressus capitulum, cum indictum fuerit de ordine loqui, primus 293 surgat, et in loco, ubi consuetudo est, prostratus ueniam petat. Interrogatus et respondens, ut fieri solet, iussus surgere hec uel similia uerba dicat:  »Domine, infirmitate mea grauatus in domo infirmorum diu fui; in cibo, et potu, et aliis multis offendi, et contra ordinem nostrum feci, et inde peto absolutionem uestram.« Hoc dicto absoluat eum abbas dicens: »Omnipotens Dominus absoluat uos ab his et ab omnibus aliis uestris delictis.« Conuentu respondente, »Amen,« offerat se frater ille ad pedem abbatis; postea reuersus ad locum ubi se prostrauit gratias referens abbati, et toti conuentui, quia ministrata sunt ei, que infirmitati sue fuerunt necessaria, tres genuflexiones solito more faciat. Ipsa die, et deinceps, quantum opus fuerit, iubeatur mistum accipere.

Si uero carnem non comedit, in dispositione abbatis sit qua hora in conuentum petita licentia redire,  et quomodo se de cetero habere debeat.



CAPUT XXIII. De egrotantibus morti proximis.

Si infirmus magis ad mortem quam ad salutem tendere uideatur, et se petat inungi, frater qui domui infirmorum preest rem fratribus in capitulo narret; tunc iubente abbate, uel qui loco abbatis in capitulo sedet, exeant sacerdos hebdomadarius, secretarius, quatuor conuersi, et parent que ad huiusmodi negotium parari oportet.

Quibus paratis, expletisque que in capitulo agi ordo requirit, exeuntes de monasterio transeant ante capitulum, hoc ordine procedentes: primus ex conuersis unus cum situla aque benedicte, dehinc alius  cum cruce, post hos duo cum candelabris, extremi secretarius cum oleo, et sacerdos alba indutus, et stola, cum manipulo portans librum.

Istis transeuntibus surgens conuentus, percussaque tabula, si dies talis est, egrediens de capitulo iungatur eis, et psallentes septem psalmos ad egrum ueniant; et ordinate circumstent, sicut locus, in quo iacet, fieri permittit. Primum spargatur aqua benedicta, dehinc finitis psalmis sequatur Kyrie eleison, et capitula, et collecte que ordinate sunt usque ad confessionem; facta confessione absoluatur ab omnibus, et ipse absoluat omnes. Dehinc osculetur ab omnibus. Interim dicantur alie collecte usque ad unctionem; facta unctione, lauet sacerdos manus, et proiiciatur aqua in ignem, uel in sacrarium deferatur.  Quo facto dictis collectis que sequuntur, uadat sacerdos, precedentibus duobus conuersis cum candelabris uadat  et tertius ad thuribulum deferendum. Quibus reuertentibus flexis genibus adorent omnes corpus Domini quod a sacerdote affertur. Quo allato, abluto prius ore eius, communicetur infirmus, nisi forte ipsa die communicatus sit.

Si fratres ipsa die post capitulum psallentes uerba mea, in monasterium ituri sunt, expletis in choro psalmis, dictaque collecta, paratis ante maius altare, que supra dicta sunt, exeant, et sequantur eo ordine quo superius indicatum est. Quod etiam finitis quibuslibet horis a prima usque ad completorium obseruandum est, si necessitas urgeat non exspectare capitulum. Porro si nec hora ipsa, qua  percantata id fieri debet, exspectari potest, disponat abbas, uel prior sicut melius possit, quia necessitas lege non tenetur. His expletis reuertatur conuentus in claustrum. Sed infantes minime ingrediantur ad tenendum suum capitulum. Ab hac die nisi melioretur infirmus carnem non comedat.

Quotidie istud pro eo seruitium impendatur: ad missam matutinalem collecta, Omnipotens sempiterne Deus, salus eterna credentium, cum ceteris duabus: aliquando si dies uacuus fuerit ipsa matutinalis missa pro eo canatur; ad maiorem missam post Sanctus psalmus primus Domine, ne in furore tuo ab unoquoque sub silentio dicatur: Kyrie eleison, Pater noster, Saluum fac seruum tuum, Mitte ei, Domine, auxilium de sancto, Omnipotens sempiterne  Deus, salus eterna credentium. Et hoc tandiu agatur quousque ad sanitatem redire uideatur.

Porro si ad sanitatem minime redire mortique potius appropinquare dignoscitur, ex quo certa in eo mortis signa apparere inceperint, sine duobus fratribus esse non debet, qui diebus et noctibus, quandiu intellectum tenet, legant coram eo passiones Domini et Euangelia, et cum intellectu priuatus fuerit, quandiu superuixerit, psalterium ex ordine decantare non cessent. Et sic ordinetur ut, discedentibus duobus, succedant duo alii; horas uero regulares ibi dicant; egro autem in agonia posito, et iamiam si ita uisum fuerit morituro, famulus, qui ad hoc deputatus est, cilicium expandat, et supra illud ad mensuram longitudinis et latitudinis, quam  ipsum cilicium habet, signum crucis de cineribus faciat, morientemque fratrem desuper ponat. Cui postea indesinenter 294 assidens studiose consideret, qua hora exitum eius conuentui debeat indicare.

Cumque eum iam in exeundo uiderit laborare, gestans manu tabulam ad ostium claustri currat, ictuque creberrimo acriter eam ibi percutiat, quousque in conuentu auditum esse cognoscat. Quo percepto sonitu si ad maiorem, uel minorem missam, uel ad regularem horam fuerint, remanentibus in choro infantibus cum magistris suis, et aliquibus fratribus, quibus iussum fuerit, reliqui omnes ad  egrum currant, et mediocri uoce canentes Credo in unum Deum, ad eum ueniant; fratres uero qui romanserunt, expleto quod ceperant, eodem modo currentes, et canentes ad morientem properent, ubicunque uero alias, uel quocunque alio negotio occupatos predictus sonus, inuenerit, sine aliqua excusatione uel mora similiter currentes, et Credo in unum Deum canentes, ad egrum ueniant. Quo peruenientes, et Credo in unum Deum communiter explentes, canant septem psalmos penitentiales sine Gloria Patri. Quibus expletis subiungat sacerdos capitulum Parce, Domine, parce famulo tuo, quem redimere dignatus es pretioso sanguine tuo; ne in eternum irascaris ei. Hoc tertio a sacerdote dicatur, et per singulas uices a toto conuentu repetatur,  deinde sequatur litania, que solet, quam protrahi, uel breuiari oportet, secundum quod fratris exitus uisus fuerit admonere; si autem, ut aliquando fit, litania expleta nondum migrauerit, conuentus discedat, aliquibus fratribus, quibus iussum fuerit, ibi remanentibus, qui psalterium ex ordine psallere incipiant. Cum autem uenerit hora, ut iterum uocari debeant, supradicto modo uocentur et ueniant.

Egressa iam de corpore anima, tribus uicibus, cum paruis interuallis, pulsentur signa, cantor incipiat responsorium Subuenite, sancti Dei. Quo cum uersu et regressu expleto, subiungat sacerdos Proficiscere, anima Christiana. Quo dicto incipiant commendationem anime; dictaque prima collecta Tibi, Domine, commendamus, sacerdote et conuentu prosequente  cetera, portetur corpus ad lauandum, ab his de quorum ordine fuit, id est sacerdos a sacerdotibus, diaconus a diaconis, et sic in reliquis ordinibus, conuersus a conuersis; infans tamen non ab infantibus, sed a conuersis.

Hi uero sunt qui lauare non debent corpus defuncti: sacerdos hebdomadarius, et reliqui ministri qui circa altare seruiunt, et uasa sacrata contrectant. Hebdomadarii coquine, cellerarii, refectorarii; dum lauatur corpus, camerarius presto esse debet, habens uestimenta idonea, et fila, et acus ad consuendum, et cetera que sui officii sunt et suo operi necessaria. Inter lauandum circumcinctus sit staminea, qua indutus antea erat, circa pudendas sui  corporis partes.

Lotus autem uestiatur staminea noua, uel nouiter lota, et cuculla, et in capite eius ponatur sudarium, in modum caputii de staminea factum; huic superducatur caputium cuculle, et cum filo in tribus locis adnectatur Calceetur caligis supradicto panno factis, usque ad genua attingentibus, et nocturnalibus. Manus cuculla sint cooperte. Cuculla hinc et inde consuatur, et circa crura similiter; nocturnales, alter alteri filo connectantur, taliter paratum corpus feretro imponatur et pallio cooperiatur.

Quo expleto, expletisque que in conuentu dici ceperant, percutiat prior tabulam uno ictu. Quo  audito inclinati fratres dicant Pater noster. Sacerdos circa corpus aquam benedictam spergat, et incenset. Dehinc dicat Et ne nos, A porta inferi, postea collectam. His ita gestis pulsentur signa, cantor incipiat responsorium Subuenite, sancti Dei. Et precedentibus his qui situlam cum aqua, crucem, candelabra, thuribulum portant, sequentibus infantibus, et reliquo conuentu, extremis eis qui corpus lauarunt, et portant, ueniant in ecclesiam; positoque corpore in loco, ubi poni solet, cessent signa, figatur crux ad caput eius, ponantur duo candelabra, unum ad caput, et alterum ad pedes, cum cereis desuper accensis, qui continue ibi ardeant usquequo ad sepulturam deferatur. Finito cantu inclinati dicant Pater noster; sacerdos Et ne nos, A porta inferi,  collectam sicut superius dictum est. His peractis, si sonitus tabule de refectorio fratres adduxerat, ablutis manibus ad refectorium reuertantur, perficiantque quod imperfectum remanserat, remanentibus cum corpore aliquibus fratribus, quot, et quibus iniunctum fuerit, qui psalmos ibi interim canant, nunquam enim sine psalmodia corpus esse debet, excepto quando in choro aliquid communis officii celebratur.

Conuentus in die circa corpus semper debet esse, nisi quando canunt horas uel missas, uel processionem circa claustrum uel extra claustrum, si ita contingat, faciunt, uel in capitulo sunt, aut in refectorio, aut in dormitorio meridianis horis, et tunc tantum deputentur aliqui fratres qui ibi remaneant,  psalterium ex ordine 295 psallant, commendationem anime agant, uesperas, uigilias, cum laudibus, uerba mea, et hec eadem frequenter.

Nocte uero post completorium, incipiens primam uigiliam dexter chorus faciat, secundam sinister, persoluentes utrique supradicta obsequia, prout quantitas noctium fieri permiserit, hoc obseruato diligenter ne utrique priores in una uigilia deputentur. Circa finem prime uigilie exeat prior ferens absconsam, et uadat in dormitorium, excitetque fratres qui secundam uigiliam facturi sunt. Post matutinas laudes, dictis in choro que dici ordo deposcit, quidquid superest noctis infantes cum magistris canendo expendant, intersint quoque infirmi illi qui in domo infirmorum assidue conuersantur  et facultatem hoc faciendi habere uidentur. Ceteri uero fratres in lectis suis quiescant usquequo facto mane surgentes, calceati, loti, et pexi factisque orationibus aggregentur et ipsi ad corpus. Quibus aggregatis pergant infantes se calceare, lauare, et pectere, solitasque orationes facere; et post, accedant et ipsi, et hoc fit, si dies talis sit ut post matutinas laudes ad lectos redire fratribus licitum sit. In hieme uero, quando interualla fiunt, si post litaniam aliquid superest noctis, licet predictis reliquis fratribus in lectis suis usque ad diem quiescere; uestiti tamen et calceati quiescant.

Infantes, sicut superius dictum est, cum magistris et infirmis suam circa corpus agant uigiliam.  Ea autem hora, postea omnes calceent se, et lauent, et pectinent, solitasque orationes faciant, quas ordo illius temporis poscit. Sedentes psallant nisi ad Magnificat, et ad Benedictus; tunc enim stare debent Ad Pater noster, et ad collectas quas sacerdos dicit inclinanti sint super genua sua. Si ante nocturnas uigilias frater obierit, tanta iam noctis parte transacta ut duas uigilias facere commodum non sit, locato in ecclesia corpore, fratres omnes uigilantes et psallentes ibi remaneant; infantes cum magistris suis dormitum in dormitorium redeant.

Quandiu corpus super terram est, nullus in claustro loquatur. Tabula tamen, si dies talis sit, in capitulo pulsetur, et Benedicite dicatur, sicut aliis diebus; si tamen ipsa die post capitulum sepeliri debet,  priusquam sepeliatur nulli liceat extra claustrum monasterii exire, nisi tam prope sit locus ut ad sepeliendum fratrem possit redire.

Omnes qui possunt ipso die pro eo missam celebrent. Missa matutinalis pro eo festiue agatur, etiamsi dies precipue festiuitatis sit. Ad quam missam quoties diaconus incensat altare, ad corpus quoque incensandum cum thuribulo debet accedere.

Facto in capitulo sermone absoluat eum abbas, uel qui ordini preest. Deinde precipiat pro eo celebrari triginta diebus triginta missas, singulis uidelicet diebus singulas missas, preter eas que in conuentu celebrande sunt, ita ut nullus pretereat dies quo missa pro eo non celebretur, nisi Parasceue sit, aut  Sabbatum sanctum; et qui inchoat non ipsa die qua sepelietur, sed in crastino inchoare debet. Celebratis quisque sibi iniunctis missis ipso die id in capitulo dicat, quatenus alii, qui subsequi debeat, ibidem abbas uel prior idem iniungat. Ipso die infantes suum capitulum non teneant.

Quacunque hora, per totam diem, post sonitum quem prior ad excitandos fratres mane facere solet, frater moriatur, sepultura eius usque post crastinum capitulum differatur, nisi rationabilis causa existat que uel post maiorem missam, uel post nonam sepeliri eum suadeat, et maxime si ante horam que uel estate, uel hieme ante capitulum dicitur, mori eum contingat. Quod cum accidit preter seruitium  quod pro mortuo fratre facere solent fratres, integrum psalterium, cum integra mortuorum psalmodia, pro eo singulis est fratribus iniungendum.

Si ante nocturnas uigilias moritur, subsequente similiter die post capitulum sepeliatur. Si inter ipsas uigilias, uel postea ante predictum sonitum de hoc seculo migret, post maiorem missam tradi eum sepulture oportet. Si festiuitas duodecim lectionum, aut trium, in qua in claustro minime loquantur fratres, ipsa die fuerit, post capitulum celebretur pro eo missa matutinalis festiuo more, sicut superius dictum est.

Dehinc dicta tertia, missaque maiore, pergant ad sepeliendum fratrem. Ad quem accedentes siue de  capitulo, siue de choro exeant, canendo uerba mea ad corpus ueniant. Interim pulsetur tribus uicibus unum de maioribus signis, ut si qui forte absunt ad hunc sonum sine mora conueniant.

Secretarius abbati, et priori, et sacerdoti qui obsequium facturus est, cereos distribuat, candelas reliquis fratribus, magister infantibus. Sacerdos indutus sit alba, cum stola et manipulo, et in albis duo fratres ex iis qui antea lauerant mortuum. Albe uero sint ad huiusmodi negotium specialiter deputate.

296 Ii qui portant situlam cum aqua benedicta, crucem, candelabra, thuribulum, stent hinc et inde, ad caput defuncti, reliquus conuentus ad dexteram, et ad sinistram, sicut est ordo eorum.  Sacerdos adueniens prius aspergat corpus aqua benedicta, dehinc accedens ad caput defuncti, stet ita ut predictos portitores ad dexteram suam et sinistram habeat. Accedant duo cantores, et stantes inter altare quod ibi situm est, et corpus, dicant, Kyrie eleison, Christe eleison, Kyrie eleison; conuentu duo priora repetente, et ultimum Kyrie eleison cum eis dicente. Postea sacerdos, humiliter inclinatis omnibus, dicat collectam Oremus, Non intres in iudicium. Qua dicta, predictis cantoribus incipientibus, canatur responsorium cum uersu Qui Lazarum. Quod dum canitur, incenset sacerdos altare, quod ibi est, et corpus. Hoc agatur secundo et tertio, excepto quod alie collecte et alia responsoria dici debent, sicut in libris, ubi actio huius officii  est ordinata, continetur.

Finitis uersibus tertii responsorii, quod cantor precepit, repetatur a capite responsorium: quo percantato roget sacerdos pro eo orari, ita dicendo: Pater noster, Et ne nos, Non intres, A porta inferi, Dominus uobiscum, Oremus, Inclina, Domine, aurem, et reliqua.

His ita peractis, cantore incipiente antiphonam In paradisum, exeant canentes psalmum In exitu Isrel. Precedant predicti portitores aque, crucis, candelabrorum, et thuribuli. Sequantur sacerdos, et cantor cuius officii specialiter interest omni sollicitudine prouidere, ne in hoc obsequio aliqua possit negligentia euenire. Post hos procedant infantes cum magistris suis, dehinc reliqui fratres,  extremis prioribus, precedentibus iunioribus, sicut est ordo eorum conuersionis. Post omnes ueniant qui corpus portant, hi uero sint, si commode fieri possit, qui lauerant illud, adiuuantibus eos, si opus fuerit, aliis fratribus, quibus abbas aut prior precepit. Cum exire incipiunt, pulsentur signa usquequo corpus collocatum sit in sepultura.

Cum uero ad sepulturam peruenerint stent ordinate hinc et inde, sicut in choro stare solent. Sacerdos stet inter duos choros, non longe a sepultura; ad dexteram eius et ad sinistram, qui portant aquam et crucem, et cetera de quibus superius dictum est; dicta collecta Pie recordationis affectu, accedat sacerdos, et aspergat sepulcrum aqua benedicta,  et imposito thure tribuat thuribulum uni eorum qui albis induti illuc descenderant, et incensetur sepulcrum. Dehinc dicta collecta Obsecramus misericordiam tuam, duo ex fratribus qui foris sunt pallium desuper extendant, alii duo, corpus de feretro accipientes, illis tribuant qui in tumulum descenderant. Illi diligenter illud in sepulcro componant, et absolutionem scriptam et a fratribus lectam super pectus eius ponant et operiant, et statim exeuntes, et ad monasterium reuertentes, exuti albis, et induti uestibus suis, ad conuentum redeant. Corpore in sepultura posito, protinus exstinguantur candele et cessent signa.

Expletis reliquis, sicut in codice in quo hoc officium ordinatum est reperitur, reuertantur canentes  septem psalmos penitentiales. Sacerdos precedens infantes, cum ad monasterium uenerit, diuertat in uestiarium, et, deposita alba et manipulo, atque indutus uestibus suis, reuertatur in chorum, et prostratus cum ceteris prostratis, quod reliquum est de psalmis dicat. Quibus dictis subiungant Requiem eternam dona eis, Domine, Pater noster, Et ne nos, A porta inferi, Dominus uobiscum, collecta Satisfaciat tibi, Domine Deus noster; post hec reuertantur in claustrum, et dicto ab infante Benedicite, loquantur in claustro, si dies talis et hora sit. Septem plena officia pro eo in conuentu agant; triginta diebus uerba mea, et ad omnes horas uoce mea, pro eo dicant. Singulariter unusquisque quantum abbas precepit pro anima eius faciat; triginta  quoque diebus, aut pluribus, si abbas ordinauerit, panem unum cum potu et regularibus cibis eleemosynarius accipiat.



CAPUT XXIu. De morientibus extra monasterium.

Si frater extra monasterium de hac uita migrauerit, nec fratres secum fuerint qui eum abluant ceteraque que superius dicta sunt circa eum adimpleant, deportatus ad monasterium in feretro, quod sibi premitti debet, cum pallio per portas curie ingrediatur, et cooperante fratre, cui infirmorum cura commissa est, in domo infirmorum deponatur; quo deposito famulus, ut solet, ad ostium claustri ueniat, tabulam percutiat, conuentus adueniat, fiantque cetera, ac si de hac uita migrasset in  eadem infirmorum cella, excepto quod non dicitur Proficiscere, anima Christiana.

Porro si fratres secum fuerint, unus aut plures, factaque sunt ea que in tali negotio 297 fieri oportet, procedat ei conuentus obuiam per maiores portas monasterii, psallendo hos psalmos Miserere mei, Deus, secundum, Deus in nomine tuo, Miserere mei, Deus, Miserere mei, Ad Dominum cum tribularer, et qui sequuntur donec ad corpus perueniant. At ubi peruenerint faciant stationem uersi ad alterutrum; sacerdos, alba indutus et stola, accedat et aspergat corpus aqua benedicta, et incenset, deinde moneat ut orent pro eo, dicendo Pater noster, Et ne nos, Non intres in iudicium, Requiem eternam, A  porta inferi, Dominus uobiscum, Oremus, collecta Suscipe, Domine, animam serui tui; aliam Suscipe, Domine, seruum tuum. Inde reuertantur cantore incipiente responsorium Subuenite. Dum intrant in ecclesiam pulsentur omnia signa, et deponatur in loco in quo ceteri fratres deponi solent, et agantur cetera que agerentur, si in domo infirmorum mortuus et de illa domo illuc deportatus fuisset.

Quacunque hora, ex quo infantes mane incipiunt legere usque ad collationem, de monacho congregationis alibi defuncto atque sepulto, uel sepeliendo certus nuntius, aut breuis ad monasterium uenerit; si fratres non sunt in capitulo, aut in refectorio, aut in dormitorio meridianis horis, aut si in monasterio,  uel extra monasterium non intersint alicui obsequio, quod deseri, et imperfectum relinqui commodum non sit, statim prior tabulam percutiat, et residentibus in capitulo fratribus, fratris obitum nuntiet, et subiungat: »Eamus, et faciamus ei quod iustum est, et nostri ordinis consuetudo habet,« et  surgentes et uerba mea canentes sonantibus signis in chorum ueniant, expletisque inceptis psalmis cum collecta, uesperas Mortuorum, et officium cum nouem lectionibus et laudibus dicant, accensis ante altare duobus luminaribus; missa matutinalis pro eo festiue dicatur, nisi dies Dominicus aut magna solemnitas sit. Quod si euenerit, in alium diem differatur. Post hec in primo capitulo absoluatur.

Continuatio triginta missarum, si in eo loco, ubi mortuus est, non fit, pro eo iniungatur, fiantque cetera, que pro fratre congregationis in congregatione defuncto fieri solent.


Pro cellerario.

Pater noster, Et ne nos, Saluum fac seruum tuum, Mitte ei, Domine, auxilium de sancto, Dominus uobiscum.  Oremus. Omnipotens sempiterne Deus, miserere famulo tuo N., et dirige eum secundum tuam clementiam in uiam salutis eterne, ut te donante tibi placita cupiat, et tota uirtute perficiat. Per Dominum nostrum Iesum Christum.


Finis statutorum D. Lanfranci.





BEATI LANFRANCI CANTUARIENSIS ARCHIEPISCOPI EPISTOLARUM LIBER. [1Kb]



298-299 EPISTOLA PRIMA. AD ALEXANDRUM II PONTIFICEM ROMANUM. [26Kb]


Orat ut onus episcopale, quod ipsius maxime imperio coactus susceperat, ab humeris suis eximi iubeat; excusatque se quod Romam prefixo tempore non uenerit.

Summo sancte Ecclesie pastori ALEXANDRO pape, LANFRANCUS indignus antistes, canonicam obedientiam.

Nescio cui aptius calamitates meas explicem quam tibi, Pater, etc. Iam dedimus ad calcem epistolarum Alexandri II, Patrologie t. CXLuI.



300 EPISTOLA II. AD EUMDEM. [12Kb]

De Hermano episcopo, quod senili etate prolixaque egritudine confectus impar iam oneri uideatur: et  de Lichfeldensi qui episcopatu se abdicauit, an eius consecrationem permittere debeat, qui illius loco est subrogatus.

Uniuerse Christi Ecclesie summo rectori ALEXANDRO, indignus Anglorum archiepiscopus LANFRANCUS, finem inferre bonum bono principio.

Necessitate urgente exspectare, etc. Reliqua habes in Alexandro II, ubi supra.



301 EPISTOLA III. AD EUMDEM. [29Kb]

Eboracensis Ecclesie aduersus Cantuariensem controuersiam promit, quo pacto in Wentano conuentu  tractata et conclusa fuerit, perscripteque sibi iuxta illam concordie mittens exemplum petit ut priuilegium apostolicum indulgeat; commemoratis dein pontificis erga se beneficiis, suam ad Berengarium epistolam mittit quam expetierat.

Domino totius Christiane religionis summo speculatori ALEXANDRO pape, LANFRANCUS sancte Dorobernensis Ecclesie antistes, debitam cum omni seruitute obedientiam.

Meminisse debet humiliter excellens excellenterque humilis beatitudo uestra, etc. uide ubi supra.





302-303 EPISTOLA Iu. ALEXANDRI II PAPAE AD LANFRANCUM. [9Kb]

Predecessorum suorum decreta confirmat, ut monachis  ecclesias cathedrales obtinere liceat contra eos qui Cantuarie aliisque locis monachos exturbare clericosque inducere conabantur.

ALEXANDER episcopus, seruus seruorum Dei, reuerendissimo fratri in Christo LANFRANCO uenerabili Cantuariorum archiepiscopo, salutem et apostolicam benedictionem.

Accepimus a quibusdam uenientibus de partibus uestris, etc. uide inter epistolas Alexandri II, Patrologie t. CXLuI.



304 EPISTOLA u. LANFRANCI AD HILDEBRANDUM, ROMANAE ECCLESIAE ARCHIDIACONUM. [6Kb]


De sua in illum beneuolentia prefatus docet Eboracensem controuersiam fuisse compositam, missamque ad sedem apostolicam rei geste relationem, quod ab ipso legi cupiat.

Domino sancte Romane Ecclesie archidiacono HILDEBRANDO, LANFRANCUS suus, sanctis principiis sanctum coniungere finem.

Explicare litteris mens mea non potest quanta dilectione uestre sinceritati connectitur, etc. uide ad calcem epistolarum Gregorii uII, Patrologie tom. CXLuIII.





EPISTOLA uI. HILDEBRANDI AD LANFRANCUM. [1Kb]

 Ideo pallium, quod eius legati petebant, missum non fuisse, quod absentibus mitti non soleat. Proinde necessarium esse ut Romam ueniat.

LANFRANCO, uenerabili Cantuariorum archiepiscopo, sancte Romane Ecclesie HILDEBRANDUS archidiaconus, salutem in Domino.

uerba legatorum uestrorum, etc. Exstat inter epistolas S. Gregorii uII, ubi supra.





EPISTOLA uII. uILLELMI CONQUESTORIS AD GREGORIUM PAPAM. [3Kb]

Admonitus rex a legato de fidelitate facienda pontifici, et de pecunia Romam mittenda: de pecunia annuit; de fidelitate, quia inusitatum, recusauit.

Excellentissimo sancte Ecclesie pastori GREGORIO, gloriosus gratia Dei Anglorum rex, et dux Nortmannorum Willelmus, salutem cum amicitia.

 Hubertus legatus tuus, etc. Exstat ad calcem epistolarum Gregorii.



305 EPISTOLA uIII. LANFRANCI AD GREGORIUM uII. [3Kb]

Purgat quod obiectum fuerat a pontifice, minus se ab eo, et Ecclesiam Romanam post adeptum episcopatum diligi, quam solebat; amorem contra pontificis remissiorem ait erga se uideri. Se regi, quod per legatum suggesserat, suasisse, sed non persuasisse.

Reuerendo sancte uniuersalis Ecclesie summo pastori GREGORIO, peccator et indignus antistes LANFRANCUS, seruitium cum debita subiectione.

Litteras excellentie uestre, etc. uide ubi supra.



EPISTOLA IX. AD THOMAM EBORACENSEM ARCHIEPISCOPUM. [17Kb]


De penitente triplicis homicidii reo, et commonitoriis eius episcopi litteris.

LANFRANCUS indignus antistes, dilectissimo Eboracensi archiepiscopo THOMAE, salutem cum orationibus.

Robertus Sagiensis episcopus hunc penitentem ad me misit, et mandauit quod iste miserrimus tres homines montem Sancti Michelis adeuntes tertio Pentecostes die inuaserit, et interfecerit. Cui ex more penitentia iniuncta commonitorias litteras sibi tradidit, ut si quis episcopus pietate motus misericordiam ei uellet impendere, potestatem haberet, quantum uellet, ipsi ignosceret. Huius itaque rei testis eum ad uos mitto, quatenus hoc uerum esse  sciatis, atque anime eius, secundum quod uisum uobis fuerit, consulatis.





EPISTOLA X. THOMAE AD EUMDEM. [2Kb]

De iis qui uxores fornicationis causa relinquere et alias sibi coniungere uolunt quid sentiendum, et de eo qui eam, que uxor putatur, desponsasse se abnegat, quid agendum.

Dilectissimo fratri et amico Eboracensis Ecclesie archiepiscopo THOMAE, frater LANFRANCUS, perpetuam salutem cum orationibus.

306 Illos quidem qui corporaliter tantum, et propter terrena lucra se amant, interualla locorum quo prolixiora sunt eo a mutuo amore impensius separant; eos uero quos sincera Christiane religionis  caritas iungit, corporalis absentia, seu quelibet localis intercapedo minime disiungit. Studeamus ergo fraterno inuicem amore proficere, pro inuicem orare, alterius necessitatem propriam deputare; quatenus in conspectu Dei atque hominum euidenter appareat quod carnalis zelus, quo anime uruntur, uindicare in nobis nichil preualeat.

De his autem qui uxores desponsatas causa fornicationis relinquere, aliasque sibi coniungere uolunt , Dominus iehsu Christus quid sentiendum sit in Euangelio secundum Marcum apertissime dicit: Quicunque dimiserit uxorem suam, et aliam duxerit, adulterium committit super eam: et si uxor dimiserit uirum suum, et alium duxerit, mechatur . Item  secundum Lucam: Omnis qui dimittit uxorem suam, et ducit alteram, mechatur . Sunt etiam de hac re plurime sanctorum Patrum auctoritates, sed ubi sol lucet, candelam ad proferendum lumen proferri minime oportet. In his uerbis Dominicis luce clarius liquet, quia, uiuente uiro, uel uxore, extraneam copulam querere nulli eorum licet. Eum uero, qui mulierem, que uxor putatur, desponsasse se abnegat, aut euidentibus testimoniis, seu quibuslibet claris indiciis mentiri eum ostendite, aut in presentiarum, quoadusque res melius clarescat, causam eius omittite.





EPISTOLA XI. THOMAE ARCHIEPISCOPI EBORACENSIS AD LANFRANCUM. [3Kb]

Rogat ut ad sacrandum Orchadum episcopum Wingorniensem  et Dorcacestrensem episcopos Eboracum mittat, spondens nullum propterea ius in illos se uindicaturum.

Piissimo et sanctissimo Cantuariorum archiepiscopo, totius quoque Britannie summo pastori LANFRANCO, THOMAS fidelis suus, et nisi presumptuosum sanctitati sue uideatur, Eboracensis Ecclesie archiepiscopus, celi portas Petri iure [al., uice], iustis et iniustis iuste aperire et claudere.

Ecce  filius tuus ad te clamat, sed magis filia, Eboracensis uidelicet Ecclesia, ad eam, cui dispositione diuina presides, Ecclesiam, tanquam ad maternum recurrens sinum pie postulat, ut ex abundantia maternarum deliciarum reparetur inopia suarum se deserentium; imo longe, et inter  barbaras nationes positarum uirium [al., matrum]. Siquidem uenit ad nos clericus quidam, quem misit Paulus comes cum litteris sigillatis de Orchadum partibus, significans in eis episcopatum sue terre eidem clerico se concessisse; at ille antecessorum suorum ordine custodito postulat a nobis episcopum se consecrari: cui quod iuste petit, iniuste denegare non possumus.

Precatur [al., precamur] ergo, ut nobis duos episcopos dirigat paternitas uestra, quorum fulti orationibus et auxilio, tante rei sacramentum compleamus canonice. Illa autem procul arceatur suspicio, quam nuperrime nobis noster frater et cepiscopus subintulit Remigius, me scilicet inposterum questurum [al., quesiturum] Dorcacestrensis,  uel uingorniensis episcopi hac de causa subiectionem. Dico enim coram Deo me nunquam hoc facturum. Si placet igitur sanctitati uestre, ut iuxta petitionem nostram [al., uestram] nobis facere dignemini, locum Eboracum, tempus quinto Nonas Martias nobis immutabiliter constituimus, et uobis significamus. Ergo uiuas, et ualeas, et spiritualibus incrementis usquequaque proficias.



EPISTOLA XII. LANFRANCI AD uULFANUM WIGORNIENSEM ET PETRUM CESTRENSEM EPISCOPOS. [2Kb]

Ut ad sacrandum Orchadum episcopum Eboracum ad Thomam archiepiscopum proficiscantur, atque ut securi sint, eius litteras mittit quibus fidem facit, nullum illi uel successoribus in ipsorum Ecclesias ius acquirendum.

 LANFRANCUS Dei gratia sancte Dorobernensis Ecclesie archiepiscopus, uenerabilibus fratribus uULFANO [al., WULFSTANO] Wigorniensi et PETRO Cestrensi episcopis, salutem.

307 Insinuauit nobis uenerabilis frater noster Thomas Eboracensis archiepiscopus aduenisse de Orchadum insulis ad se quemdam clericum, quem in episcopatu ipsius terre, precipiente et insinuante Paulo comite, testatur esse electum. Et quia, ex antiquo more, sui iuris est prefatarum insularum presules consecrare, petiit a me ut mittam sibi de nostris suffraganeis duos, qui tante rei sacramentum cum eo ualeant celebrare. Rogantes itaque precipimus, precipientes rogamus, quatenus omni excusatione submota, illuc eatis, et ex nostro precepto  secundum quod iustum est, in tante rei mysterio compleatis. Non enim decet ut qui sacrandus in hanc terram uenit, et cum omni humilitate sacrari se postulat, inopia adiutorum a tanto regno non sacratus abscedat. Terminum huius consecrationis lator uobis presentium indicabit. Et ne forte solliciti sitis, putantes quod uel ipse, uel successores eius hac occasione super Ecclesias uestras ius prelationis quandoque conentur arripere, litteras, quas ipse mihi transmisit, fraternitati uestre, sollicitudinem de futuro gerens, curaui transmittere, quas et has, quas uobis transmitto, in archiuis Ecclesiarum uestrarum ob memoriam futurorum seruatum iri precipio.



EPISTOLA XIII. AD IOANNEM NORTHMANNORUM ARCHIEPISCOPUM. [4Kb]


Ex occasione litterarum eius de nonnullis ritibus disserit, ad dedicationem ecclesiarum et subdiaconorum ordinationem spectantibus.

Domino merito sanctitatis insigniter offerendo IOANNI Northmannorum archiepiscopo, LANFRANCUS indignus uocari episcopus, bene ceptis meliora connectere.

Gratias ago colende benignitati uestre, quia non solum presens presentem me indeficienti amore  dilexistis, uerum etiam absens pro absente paternam uos curam gerere salubri admonitione euidenter ostendistis. Absit autem a me, longeque a sensibus meis hunc errorem auertat diuina clementia, ut molestum mihi sit, si quis  respectu salutis mee, uite eterne contemplatione, de anima mea sollicitudinem gerat, si ea, que de actibus meis sibi displicent, pietate motus indicare non differat, si aliter me corrigere non potest, uerbis quoque obiurgare presentem, aut litteris increpare absentem non negligat, sed amicus potius a me iustus existimabitur qui in misericordia corripit me et increpat; hostis autem peccator, qui oleo praue adulationis caput meum aut impinguat, aut impinguare laborat.

Quidquid uero sanctitas uestra de stola scripsit, multum mihi placuit, nec unquam displicuit; sed quod subiunxit, quia ad dedicandam ecclesiam episcopus processurus sacris uestibus, ex institutione episcopalis ordinis debeat esse indutus, atque in  expositione ipsarum sacrarum uestium casulam posuit, ualde stupui, quia tale aliquid me nunquam uidisse, meminisse non potui; diuersos enim diuersarum prouinciarum presules ecclesias dedicare sepe conspexi, omnibusque, que ab eis facta sunt, quantam potui curam adhibui, qui etsi in nonnullis dissimilia egerint, omnes tamen cappis induti usque ad celebrationem misse debita seruitia sine casula expleuerunt; denique sanctus Leo Romane sedis summus antistes Romericensem, me presente, ecclesiam dedicauit, cunctaque, que ante missam fieri ordo depoposcerat, sine casula consummauit.

Porro quod in dandis ordinibus soli subdiacono dari manipulum perhibuistis, ubi hoc acceperitis, rogo me uestris litteris instruatis; a quibusdam enim  id fieri audio, sed utrum id fieri sacris auctoritatibus precipiatur, meminisse non ualeo. Plerique autumant manipulum esse commune ornamentum omnium, sicut et albam et amictum; nam et in cenobiis monachorum etiam laici cum albis induuntur, et antiqua Patrum institutione solent ferre manipulum; in nostris episcopalis ordinis codicibus, quos ex diuersis regionibus multos habemus, et de ordinando subdiacono, inter cetera sic scriptum habetur: »Postea uero accipiat ab archidiacono urceolum cum aquamanili, ac manutergium.« In quibusdam sic: »cum aquamanile.« In aliis ita: »cum aquemanili.« Urceolus quid sit liquido patet, est enim uas superius, unde lauandis manibus aqua infunditur. Aquamanile, siue aquemanile, Italici  unam partem dicunt, uocaturque lingua eorum uas inferius, in quod manibus infusa aqua delabitur. Quod si fortasse sic 308 distinguendum putatis, urceolum cum aqua, et postea manile, ac manutergium, quatenus manile esse manipulum intelligatis. Cur inter urceolum ac manutergium ponatur manipulus, et cur cetera ornamenta ab episcopis dantur, dari ab archidiacono manipulus iubeatur, in qua scriptura siue seculari siue diuina sic uocatum manipulum reperitis [al., reperieritis], posco sanctam paternitatem uestram ut indicare mihi competenti diligentia studeatis.

In Carthaginensi concilio quarto omne huius rei ambiguum excluditur, ubi sic legitur: »Subdiaconus cum ordinatur, quia manus impositionem non accipit,  patenam de manu episcopi accipiat uacuam et calicem uacuum; de manu uero archidiaconi accipiat urceolum cum aqua, et aquamanile ac manutergium.« Item Isodorus in epistola de sacris ordinibus: »Ad subdiaconum, inquit, pertinet calicem et patenam ad altare Christi deferre, et leuitis tradere, eisque ministrare; urceolum quoque, et aquamanile ac manutergium tenere; episcopo, presbyteris et leuitis pro lauandis ante altare manibus aquam prebere.« Omnipotens Dominus uitam uestram intus exteriusque tueatur; augeatque in uobis, auctamque conseruet dilectionem qua me quondam diligere solebatis, quatenus de me, quantum ad uos hoc quod pertinet [al., quidem pertinet], que credenda sunt credatis, proculque ab auribus uestris  linguas detrahentium pastorali semper auctoritate repellatis.



EPISTOLA XIu. AD IOANNEM ROTHOMAGENSEM ARCHIEPISCOPUM. [11Kb]

Indigne a suis habitum quibusdam consolatur, de uindicta suggerens quales capessere debeat, sibi cure futurum ut ad regem hac de re det litteras quales debet.

Domino sancte Rothomagensis Ecclesie archiepiscopo IOANNI, frater LANFRANCUS indignus antistes, fidele seruitium cum orationibus.

uisis litteris uestris, quibus temerariam superbamque temeritatem miserrimorum hominum aduersus Dominum et pontificale fastigium presumptam  significasse studuistis, et dolui sicut dolere debui, et tamen in ipso dolore non gaudere non potui. Dolui, quia id euenit celsitudini uestre, quod a temporibus paganorum nulli legitur euenisse episcoporum; gauisus uero sum quia spurcissima uita eorum, que multas regiones fetore sue infamie iam aspersit, occasione publicata est, cognitumque euidenter quales coram Deo sint, qui, abiecto diuino humanoque timore, tantum nefas in conspectu hominum moliti sunt. Et nunc sanctitas uestra omnem rancorem de corde abiiciat, nec plus equo et bono pro hac re doleat; omnem intentionem qualiter hec nequitia ad honorem Dei sancteque Ecclesie puniatur intendat.

Et quidem, quantum ad illos spectat, dolendum  est uobis, quia filii uestri erant, si filii esse uellent; quantum uero ad uos, gaudendum potius et exsultandum, exspectantibus uobis beatitudinem apostolis repromissam, quia uos oderunt, et exprobrauerunt, et eiecerunt tanquam malum propter Filium hominis, quem uos amatis et honoratis, et ad cuius amorem et honorem illos trahere uolebatis.

Litteras domino uestro [al., nostro] regi transmittere dispono, quales oportet et quales debeo; et credo, miserante Deo, quia, sicut tempora eius obscurata sunt immanitate tante nequitie, sic enitescent competentis seueritate uindicte. Omnipotens Dominus uitam uestram custodiat, et contra omnes emulos dextera sua protegente defendat, diligende Pater et omni laude colende.



EPISTOLA Xu. AD EUMDEM. [3Kb]


Laudat eius in accepta iniuria patientiam. De auctoribus facinoris rogatum a se regem per litteras, ut ulciscatur. Sibi quoque probari que ille de uisione cuiusdam monachi, et de altero a communi sepultura prohibito mandarat.

Zelo Dei et amore iustitie precellenti sancte Rothomagensis Ecclesie archiepiscopo IOANNI, LANFRANCUS indignus antistes, seruitium et orationes.

309 Quando Robertum Beccensis Ecclesie [al., cenobii] monachum cum litteris ad uos transmisi, adhuc nullas paternitatis uestre epistolas suscepi; post abscessum eius capellanus Hugonis unam detulit; alteram uero laicus quidam, qui, interrogatus a me quis esset, seruientem regine se esse respondit.  Utrarumque sententia una fuit; in utrisque enucleate ostenditis officium uestri ordinis, uidelicet contra emulos patientiam, et innocentiam uestram [contra] perditissime [al., perditissimeque] congregationis horribilem puniendamque temeritatem; et in utroque laudandus, in utroque benedictus Deus: quia et uos eius gratia fecistis quod respectu episcopalis dignitatis facere debuistis; et illi econtra, iusto ipsius iudicio traditi in reprobum sensum, hoc fecerunt quod nec quolibet impulsu, uel qualibet iniuria prouocati facere debuerant, certissimum prauitatis sue his qui eos non nouerant prebentes indicium, quo luce clarius omnibus innotescat quales in conspectu Dei eos esse ab omni populo existimari oporteat.  De hac re litteras domino nostro regi mitto, eumque, ut decet, ad uindictam tanti facinoris, prout possum, rogo et moneo, quas iam pridem transmisissem, sed legatum reperire non potui; et homo episcopi Walchelini, qui alias uobis detulit, ut eas exspectaret impetrare non potui

De Roberto, et eius somniatore [al., sommatore], et monacho a communi sepultura prohibito, quidquid mandastis laudo, et quidquid de his rebus sentitis, ego quoque in omnibus et per omnia uobiscum sentio. Non est enim credendum uisionem illam esse a Deo, que monachos prohibet a monasterio, cui ad seruiendum Deo se deuouerunt, et in quo de obedientia et conuersione morum suorum et stabilitate sua professionem fecerunt, cum  Propheta dicat: uouete, et reddite . Et Dominus de malis pastoribus loquens, non ait: Fugite eos, recedite de locis quibus presunt, sed: Super cathedram Moysi sederunt Scribe et Pharisei, que dicunt facite, que autem faciunt nolite facere . Et beatus Benedictus in Regula monachorum : »Preceptis, inquit, abbatis, in omnibus obedire, etiamsi ipse, quod absit! aliter agat.«

De monacho fulgure interfecto uir sapiens apertissima sententia omnem ambiguitatis nodum soluit, dicens: Iustus quacunque morte preoccupatus fuerit, anima eius in refrigerio erit . Denique Ecclesia Christi alios mortuos a sue communionis consortio non repellit, nisi eos tantum quibus uiuentibus  canonica censura communicare contempsit. Omnipotens Dominus uitam uestram custodiat, quia multum utilis est, inter cetera ad confutandas garrulorum ineptias.



EPISTOLA XuI. AD IOANNEM ARCHIEPISCOPUM NORTHMANNORUM.

Excusat diuturnum suum silentium, optatque ut mutua inter ipsos et inuiolabilis sit concordia.

Domino, merito sanctitatis uestre insigniter honorando, Northmannorum archiepiscopo IOANNI, frater LANFRANCUS, fidele seruitium eternamque salutem cum orationibus.

Quod paternitatem uestram, quam, teste Deo, multo amore diligo, multa ueneratione suscipio, longa temporis intercapedine litteris uisitare supersedi; rogo, multumque  rogo ne sinistra a me id factum esse intentione interpretemini, neque existimetis fuisse causam aut indicem [al., radicem] cuiuslibet rancoris uel odii. Hoc potius hac in parte coniicite, quod [al., quid] rei ueritas habet, quod [al., quid] experientia uestra, multis referentibus, quibus miserabilis uite mee status motus est cognoscere ualet; tot enim tantisque huius mundi impedimentis, nescio quo occulto Dei iudicio, incessanter subiaceo, tot animi rancores, tam ex propriis quam ex alienis negotiis sine intermissione sustineo, tot calamitates ex consideratione presentium uenturas in futuro coniicio, ut perraro dictandi seu scribendi facultas detur; aut, si quando datur, uel desunt qui perferant, uel persone tam idonee non sunt ut per eas litteras mitti iniuriam  putem.

Ego tamen et ea que uobis accidunt, cum promissione seruitii et auxilii mei, scire desidero, et ea que mihi eueniunt cognosci a uobis humiliter peto; et hoc oro ut concors caritas charaque concordia, que inter nos hactenus mansit, omnibus diebus uite nostre inuiolata permaneat; nec eam quelibet detrahentium lingua quolibet modo aut infirmare aut propulsare preualeat. Quod aliter ratum esse non poterit, nisi amatores discordie aut uestris exhortationibus ad amorem concordie conuertantur, aut persistentes in 310 sua stultitia a nostris colloquiis penitus arceantur.

De iuuene cuius euentum usque ad aures uestras  fama uulgauit, lator presentium, qui uidit et interfuit, qualiter gestum sit, uobis ueraciter enarrabit.



EPISTOLA XuII. AD IOANNEM ROTHOMAGENSEM ARCHIEPISCOPUM.

Falsum esse ostendit quod eius facta carpere dicebatur; Robertum autem Pultrellum, qui sine ipsius licentia discesserat, ideo a se cum honore susceptum quia commendatitias eius litteras attulerat. De fide ab archidiaconis petenda quid respondeat et de suo cum rege colloquio.

uenerabili sancte Rothomagensis Ecclesie archiepiscopo IOANNI, indignus antistes LANFRANCUS, seruitium cum orationibus.

Litteris quas omnibus Christiane legis amatoribus amanda paternitas uestra transmisit, quo tempore  porrecte sunt, congruum dare responsum mihi non licuit, nam et impeditum me inuenerunt; nec, si liceret, posset ea tempestate nuntius inueniri qui ferret. Nunc mihi data opportunitate differre, ultra non debeo.

Retulistis uobis a multis fuisse relatum quod ego quedam uestra facta carpo, et maxime quod instituta sanctorum Patrum de seruanda clericorum castitate male uos intellexisse redarguo, adiuncto quod ecclesiastice discipline moderamina non bene uos tenere affirmo. Meminisse debet beatitudo uestra, presentes uerbis, absentes litteris nos sepe alterutrum monuisse esse multos detestabili inuidia plenos, qui semper uelint nos inuicem dissidere, quatenus hac occasione suas nequitias ualeant liberius  exercere: quorum officii refert noua semper, et inaudita fingere, leuiter, et iniuriose [al., incuriose] prolata deterius exponere, bene et consulte dicta, quantum in ipsis est, in contrariam partem conuertere. Ego tamen, teste conscientia, nullius eorum conscius sum; nec aliquid de laudabili uita uestra uel dixisse uel dicenti assensum prebuisse me memini, quod in presentia uestra, si res ita exposceret, non posset cum pacis uestre securitate proferri; imo uestro uenerabiliumque Patrum exemplo prouocatus, per totam terram Anglicam pastorali auctoritate prohibui ne cuiuslibet ordinis quisquam canonicus uxorem accipiat, nec . . . antea, si presbyter, aut diaconus est, nisi prebenda carere uelit, habere  ulterius liceat.

De Roberto, quem Pultrellum uocastis, quemque sine uestra licentia mare transisse perhibuistis, certissime id sciatis, quia litteras uestro sigillo, quod mihi bene notum est, signatas detulit; in quibus, si uere fuerunt, summopere me rogastis quatenus eum cum honore susciperem, apud abbatem Balduinum, in quantum possum, pro infirmitate sui corporis adiuuarem; de meis etiam rebus, sicut mihi opportunum esset, opem impenderem. Que omnia exsecutus sum; nam pro amore uestro honeste eum suscepi, tribus septimanis mecum habui, abbati Balduino precibus et promissionibus commendaui. Reuertenti unde redire posset denarios officiosa caritate impendi, et miror ualde, si falsas litteras porrexit,  quonam modo tanti uiri sigillum ad persuadendam falsitatem suam habere potuerit.

De fide ab archidiaconis petita et data interrogantibus episcopis Baiocensi et Constantiensi, hoc tantum respondi, me nec legisse tale aliquid nec uidisse; uos tamen prudentem uirum esse, et strenue scire quid agatis, quid omittatis, quid agendum, quid omittendum censeatis.

De negotiis uestris cum domino nostro rege, prout decuit et oportuit, nouiter sum locutus; et puto, per misericordiam Dei, quia mordentibus uitam uestram aures excellentie sue non est ultra facile prebiturus. Omnipotens Dominus uitam uestram ad honorem sancte Ecclesie sue incontaminatam custodiat.



EPISTOLA XuIII. AD OSBERNUM ANTISTITEM. [3Kb]


Quod Balduinum abbatem secum detineat, quominus Richardi placito adesse queat; excusari proinde illum, et causam differri rogat.

LANFRANCUS indignus antistes, OSBERNO digno antistiti, salutem cum orationibus.

311 Ad Frachenam uillam nostram, que cenobio sancti Emundi proxima est, ueni, in qua, rege precipiente, et corporis mei infirmitate urgente, aliquam accipere medicinam disposui. Pro qua re abbatem Balduinum detineo, cui rex curande huius egritudinis curam suo ore iniunxit, qui contra Richardum ad hunc conuentum de quibusdam querelis placitum accepit; sed, abbate apud uos et apud eum  de hoc itinere excusato, causam ipsam dilatam esse rogo et uolo, quoadusque in unum [al., alio tempore in unum] conueniamus, et pari studio pariter ipsum negotium sine aliquo partium fauore definiamus. Omnipotens Dominus uos benedicat, et in omnibus uestris negotiis promptus auxiliator assistat.



EPISTOLA XIX. AD HERFASTUM CePISCOPUM. [2Kb]

Ut clericos Balduini abbatis ab excommunicatione absoluat, quoad ipse utraque parte audita litem dirimat.

LANFRANCUS archiepiscopus, confratri et cepiscopo HERFASTO, salutem.

Meminisse debet caritas uestra quia rex, dum uobiscum esset, precepit ut querimonia de clericis  abbatis Balduini, que inter uos et ipsum abbatem uersabatur, sopita remaneret, quoadusque ipsemet ipsam causam audiret, uel a me, si temporis opportunitas sic suggereret, audiri preciperet. Sed quia, priusquam id fieret, mare transiuit, uolo et rogo quatenus predictos clericos, quos a uobis excommunicatos didici, absoluatis, et quietos ab omni inuectione atque exactione ad presens dimittatis; post paucos etenim dies ad partes uestras uenturi sumus, et utriusque partis assertiones diligenti cura audiemus, et tam prolixe querimonie, in quantum salua fidelitate regis fieri poterit, finem legitimum imponemus.





EPISTOLA XX GREGORII uII PAPAE AD LANFRANCUM.


Ut Arfastum episcopum comprimat, ne Balduino abbati molestus sit, regemque oret ne illi faciat; quod si contempserit, ad sedem apostolicam cum abbate ueniat ad contentiones dirimendas.

GREGORIUS episcopus, seruus seruorum Dei, LANFRANCO Cantuariorum archiepiscopo salutem et apostolicam benedictionem.

Non minima admiratione dignum ducimus, etc. Exstat inter epistolas Gregorii, Patrologie tom. CXLuIII.



312 EPISTOLA XXI. LANFRANCI AD HERFASTUM CePISCOPUM. [4Kb]

Quo pacto erga eum gerere se debeat quem, nullis adhuc ordinibus initiatum, et uxoratum ad diaconatum  ipse promouerat.

LANFRANCUS, gratia Dei, non suis meritis archiepiscopus, confratri et cepiscopo HERFASTO, salutem.

Clericus iste nouiter ad me uenit, causam sue infelicitatis mihi dixit, dictam testimonio uestrarum litterarum ueram esse asseruit, testatus est se inordinate ordinatum; uidelicet cum nullius esset ordinis, a fraternitate uestra factum esse diaconum: interrogatus a me si uxorem haberet, uxorem se habere, nec eam se uelle dimittere respondit. Propterea tali pacto consulendum ei diuina fultus auctoritate decerno: Diaconatum ei auferte, ad ceteros minores ordines congruis eum temporibus promouete. Diaconatus uero ordinem nunquam recipiat,  nisi caste uiuat, nisi de reliquo se caste uicturum canonica attestatione promittat. Si uero celibem uitam egerit, et acturum se omni tempore respondere uoluerit, non quidem eum ad ordinem diaconatus iterum ordinabitis, sed ipsum officium per textum sancti Euangelii uel in synodo uel in multorum clericorum conuentu reddetis.



EPISTOLA XXII. AD EUMDEM.

De penitentia clerici qui sacerdotis ordinem inordinate assumpserat.

Dilectissimo fratri et cepiscopo HERFASTO, LANFRANCUS indignus antistes, salutem et amicitiam cum orationibus.

De clerico quem ad nos misistis, sanctarum  Scripturarum testimonio hoc sentimus, hoc tenendum decernimus: Penitentiam prolixi temporis, consideratis eius uiribus, pro arbitrio uestro ei iniungite; sacerdotii ordinem, quod inordinate assumpsit, ei auferte, a ceteris ordinibus cessare iubete; quia in sacris canonibus scriptum est: Qui aliena inuadit, non exibit impunitus: Et Leo papa ad Martianum: »Propria perdit, qui indebita concupiscit.« Syluerius ad uirgilium preuaricatorem: »Sic enim decet fidem sanctorum Patrum in Ecclesia seruari catholica utque quod habuit amittat qui improbabili temeritate quod non accepit assumpserit.« Quod si infra penitentie tempus, carnis munditiam digne seruauerit, ceterarumque bonarum  actionum sollicitus obseruator exstiterit, miserante Deo, cuius misericordie non est numerus, experientia uestra indulgentiam ei prestare ualebit, ut, sicut beatus Gregorius et prefatus Leo in decretis suis concorditer dicunt, si penitentia eius fuerit digna, sit etiam fructuosa.



EPISTOLA XXIII. AD HEREBERTUM EPISCOPUM. [4Kb]

Ut Berardum clericum rixare desistat; et, quia ipsius litteras spreuerat, sacros canones legat, ex quibus discat que reuerentia metropolitanis debeatur. Effrenem denique monachum ut a suo consortio penitus eliminet.

LANFRANCUS, diuina misericordia, non suis meritis Dorobernensis Ecclesie archiepiscopus, HEREBERTO episcopo, humiliter sapere et sobrie intelligere.

 Berardus abbatis Balduini clericus et famulus, nostras de negotio suo litteras tibi detulit. Quas, ut ipse postea mihi testatus est, procaciter irrisisti; 313 satis uilia, multumque indigna de me, multis audientibus, protulisti; pro me de eadem re nichil te facturum plurimis contestationibus affirmasti. De his alio tempore atque loco sermo erit. uerumtamen ad presens precipio tibi ne in his rebus sancti Eadmundi aliquid appetas, nisi id ab antecessoribus tuis appetitum fuisse certis documentis ostendas, prefatum Berardum quietum et inconcussum dimittas, quoadusque res in nostram audientiam ueniat, finemque congruum canonica auctoritate nostrique iudicii definitione recipiat.

 Postpositis aleis, ut maiora taceam, ludisque secularibus, quibus per totam diem uacare diceris, diuinas litteras lege, decretisque Romanorum pontificum, sacrisque canonibus precipue studium impende; ibi quippe inuenies quod nescis, perlectis illis friuolum dices, unde ecclesiasticam disciplinam effugere te confidis. In decretis  sic legitur: »Metropolitani sui, in unaquaque prouincia, in omnibus rebus ordinationem semper exspectet.« In Niceno concilio : »Firmitas omnium que geruntur per unamquamque prouinciam metropolitano tribuatur episcopo.« In Antiocheno : »Per unamquamque prouinciam episcopis conuenit nosse  metropolitanum episcopum totius prouincie sollicitudinem gerere; propter quod ad metropolim omnes undique qui negotia uidentur habere concurrant, unde placuit eum et honore precellere.« Et in Toletanis conciliis: »Sic enim iustum est ut inde unusquisque sumat regulas discipline, unde consecrationis honorem accepit; ut, iuxta maiorum decreta, sedes que unicuique sacerdotalis mater est dignitatis, sit ecclesiastice magistra rationis.« Et paulo post: »Quisquis horum decretorum uiolator exstiterit, sex mensibus communione priuatus, apud metropolitanum sub penitentie censura permaneat corrigendus.«

Sunt alia plurima de excellentia et potestate primatum atque archiepiscoporum, tam in prefatis  scriptis quam in aliis orthodoxorum Patrum authenticis libris; que si studiosius legeres, lecta memorie commendares, nichil inconueniens contra tuam Matrem Ecclesiam sentires; quod dixisse diceris, non dixisses, imo dictum ab aliis salubri inuectione reprehenderes. Nec sobrius quisquam putauerit hoc esse in aliena parochia aliquid temere presumere, cum per misericordiam Dei totam hanc, quam uocant Britannicam insulam, unam unius nostre Ecclesie constet esse parochiam.

Hermanum monachum, cuius uita multis reprehensionibus obnoxia perhibetur, a consortio tuo tueque domus penitus remoue; uolo enim ut in regulari monasterio regulariter uiuat, aut, si hoc renuit, de regno Anglorum abscedat.



EPISTOLA XXIu. AD MAURITIUM LONDONIENSEM ANTISTITEM. [430Kb]


Electo episcopo diem designat quo presbyterii gradum ei collaturus est, simulque ad eius interrogata respondet, de homine apud captores mortuo, de colloquio regis, et de clerico qui in eius episcopatum sine seruatis uenerat.

LANFRANCUS diuina misericordia archiepiscopus, dilecto fratri Londoniensis Ecclesie electo antistiti MAURITIO, salutem.

In primis gratias ago quod meam sicut tuam desiderare salutem te asseris, quodque profectum uiuendi honeste, per meam qualemcunque doctrinam habiturum te esse confidis; hec ex dilectione non modica procedere solent. Ad interrogata tua, breuia  responsa mitto. De homine quem captum et apud captores mortuum fuisse inuentum scripsisti, absolute tibi ad presens respondere non possum, quoadusque precedentes mortis eius causas diligentius audiam, et sic, miserante Deo, quid agi oporteat, canonica auctoritate definiam. Interim iniunge eis aliquam penitentiam, usque dum conueniamus, et alterno colloquio quid postea facere debeat decernamus.

De terris tuis domino meo regi nichil adhuc locutus fui, quia de meis etiam rebus, qualem uolui, loquendi opportunitatem non habui. Gofridus clericus, qui apostasie calumniam habet, de episcopatu tuo non recedat [al., tuo recedat]: aut formatas litteras ex parte sui episcopi, sicut canones iubent,  ostendat. Cicestrum, sicut fraternitati tue insinuaui, uenies, et ibi Sabbato ante Letare Hierusalem, cooperante Spiritu sancto, presbyterii gradum recipies.



314 EPISTOLA XXu. AD WALCHERUM CePISCOPUM. [3Kb]

Pulsis Britonibus tranquilla esse omnia. Danos certo aduentare; proinde ut uigilet, castrumque suum hominibus et armis muniendum curet.

LANFRANCUS peccator et indignus antistes, uenerabili fratri et cepiscopo WALCHERO, salutem.

Letatus sum in his que dicta sunt mihi a uobis; pacem uos uestris litteris habere didicimus, quam procul a uobis esse, multis multorum rationibus [al., relationibus] territi credebamus. Nos uero,  expulsis Britonibus et sedatis omnibus bellis, in tanta tranquillitate uiuimus ut, postquam rex mare transiit, tranquillius nos uixisse nequaquam meminerimus.

Res domini nostri regis in summa prosperitate esse, et eum ad presens ad uos [al., nos] transire certissime sciatis. Dani, ut, rex uobis mandauit, reuera ueniunt; castrum itaque uestrum hominibus, et armis, et alimentis uigilanti cura muniri facite. Omnipotens autem Dominus ab omni malo uos defendat.



EPISTOLA XXuI. AD EUMDEM. [4Kb]

Excusat quod monitorium non miserit, respondetque de presbytero qui in claustro monachorum sine benedictione nutritus fuerit. ad seculum redire non  posse.

LANFRANCUS indignus antistes, uenerabili Dunelmensi episcopo WALCHERO, salutem.

Et longe ab urbe positum et multis huius seculi negotiis inuolutum me uestre littere inuenerunt; ob quam causam petitionibus uestris ex omni parte effectum prebere non licuit, nec, si licuisset, commonitorium, quod in festiuitate sancti Martini habere uoluistis, fieri potuisset; septima enim post predicti sancti solemnitatem die, uester ad me nuntius uenit.

Porro de illo presbytero, de quo mandastis quia in claustro monachorum sine benedictione nutritus fuit, aliquid me uobis mandasse recordari non possum; canones tamen decretaque sanctorum Patrum  eos qui uestem religionis aliquot diebus in conspectu hominum deferunt, ad seculum quocunque modo postea redire non sinunt. Qui si uobis obtemperare uoluerit [f., noluerit], euangelica auctoritate utimini, que ait: »Compelle intrare .«



EPISTOLA XXuII. AD STIGANDUM CISTRENSEM EPISCOPUM. [6Kb]

Ut clericis uillarum Ecclesie Cantuariensis que in ipsius sunt diecesi, exactas per eius archidiaconos pecunias restitui iubeat. Nec ad episcopi ullius synodum deinceps ueniant, nec respondeant, aut quidquam persoluant preter id quod institutum est pro chrismate.

LANFRANCUS Dei gratia archiepiscopus, dilectissimo fratri STIGANDO Cistrensi episcopo, salutem.

 Clerici uillarum nostrarum qui in uestra diecesi existunt, questi nobis sunt quod uestri archidiaconi repertis occasionibus pecunias ab eis exquirunt, et a quibusdam iam acceperunt. Meminisse debet fraternitas uestra quia contra morem antecessorum nostrorum atque uestrorum uobis concessimus eisque imperauimus quatenus ad uestras synodos irent, et ea que ad Christiane religionis notitiam prodesse possunt, sine interpellatione uel discussione aliqua a uobis audirent. Si que in ipsis culpe inuenirentur, suspensa interim uindicta, ad nostrum examen seruarentur, et nobis uel in miserendo uel in ulciscendo, sicut semper consuetudo fuit, obnoxii tenerentur. Mandamus itaque  ut male  accepta sine dilatione reddi iubeatis, et ministris uestris ne ulterius id presumant, seruande caritatis studio perhibeatis.

Nos uero presbyteris nostris qui extra Cantiam constituti, omnino precipimus, 315 ne ad uestram, uel alicuius episcopi synodum amplius eant, nec uobis, nec aliquibus ministris uestris pro qualibet culpa respondeant. Nos enim, cum ad uillas uestras [al., nostras] ueniemus [al., uenerimus], quales ipsi uel in moribus uel in sui ordinis scientia sint pastorali auctoritate uestigare debemus.

Chrisma tantum [al., tamen] a uobis accipiant, et ea que antiquitus instituta sunt in chrismatis acceptione persoluant. Sicut namque ea que antiquitus usque ad nostra tempora antecessores nostri  habuerunt, solerti uigilantia cupimus illibata seruare, ita aliis debita aliqua, quod absit! usurpatione nolumus denegare.



EPISTOLA XXuIII. AD EUMDEM. [1Kb]

Ut mulierem, cuius causa a Lanfranco audiri papa iusserat, cum uiro suo quietam manere sinat, donec una conueniant causamque definiant.

LANFRANCUS gratia Dei archiepiscopus, dilectissimo fratri STIGANDO, salutem.

Misit mihi litteras papa, in quibus precepit ut causam istius mulieris, quam aduersus eam habetis, diligenter audiam, et interim quietam et absolutam esse precipiam; propterea mando uobis ut, pace uestra, cum uiro suo maneat, quoadusque in unum conueniamus; et ipsam causam cum consilio episcoporum  inter nos conferamus, et adiuuante diuina gratia salubri fine definiamus.



EPISTOLA XXIX. AD ROBERTUM CISTRENSEM EPISCOPUM. [4Kb]

Suo regisque nomine precipit ut cenobio Conuentreiensi uiolenter ablata sine mora restituat; singulatim commemorans quam indignis modis eos afflixerit.

LANFRANCUS gratia Dei archiepiscopus, ROBERTO Cistrensi episcopo, salutem.

Litteras ante paucos dies tibi transmisi, et eas uix susceptas legere despexisti, et cum magna indignatione, sicut mihi dictum est, super quoddam sedile eas proiecisti; nunc alias mitto, mandans et precipiens,  ex parte regis et nostra, quatenus ab omni grauamine quod cenobio Conuentreio inferre diceris omnino te subtrahas, quidquid de ipso cenobio uel terris ipsius cenobii uiolenter abstulisti sine mora restituas; clamorem enim fecerunt ad me tam abbas quam monachi eius, quod dormitorium eorum per uim introisti, arcas eorum fregisti, et equos et omnes proprietates quas habebant rapuisti. Insuper domos eorum destruxisti, et materias earum ad tuas uillas asportari precepisti. In ipso quoque cenobio cum familia tua consumens bona monachorum, octo dierum moram fecisti. Hec nec tui officii nec tue potestatis esse cognoscas, imo magis oporteret te animabus eorum pastorali discretione consulere, bonorumque morum sanctarumque actionum  uerbis et operibus salutaria exempla prebere.



EPISTOLA XXX. AD MANASSEM REMENSEM ARCHIEPISCOPUM. [3Kb]

Remensem archiepiscopum summi pontificis iussu monet ut latori litterarum res iniuste sibi apud Rosnacum ablatas restituendas curet.

Domino in columnis Ecclesie plurimum honorando Remensi archiepiscopo MANASSI, peccator et indignus antistes LANFRANCUS, salutem, seruitium cum orationibus.

Lator harum litterarum, regius ac noster homo, magnam rerum suarum 316 apud Rosnacum se asserit iniuriam pertulisse; et pro ea re auribus summi pontificis lacrymabilem querimoniam intulisse. Summus uero pontifex raptores suos [al., ipsos],  nisi omnia sua ei redderent, terribiliter excommunicauit, et uobis, ut ei de raptoribus ipsis iustitiam faceretis, sedis apostolice litteras destinauit. Et quamuis excellentia uestra in talibus monitore non egeat, rogo tamen multumque rogo ut ei benignitas uestra ita subueniat quatenus res suas, que ei iniuste ablate sunt, sine diminutione acquirat.



EPISTOLA XXXI. AD MAURITIUM EPISCOPUM. [1Kb]

Ut Bertingam eat, litemque inter abbatissam et priorem componat.

LANFRANCUS archiepiscopus dilecto amico suo MAURITIO episcopo salutem.

Sicut in aliis litteris, in his quoque rogamus et monemus, et pastorali auctoritate precipimus quatenus,  si uobis opportunum est, Bertingen eatis, et auditis utrinque querelis abbatissam esse abbatissam, et priorem esse priorem iubeatis; utraque in suo ordine sit, sicut oportet, et, sicut beati Benedicti Regula  iubet, maior precipiat, minor obediat. Si tamen ea preceperit que congruis rationibus conueniant, et quibus sacre auctoritates minime contradicant, utreque que Dei sunt et que seculi sunt, seruata suorum ordinum dignitate, communi consilio agant. Sanctimoniales et clerici, et laici, tam intus quam extra, eis seruiant et obediant.

Quecunque illarum hanc constitutionem nostram pretergressa fuerit, uestra adnitente instantia corripiatur,  et, ne conceptam presumptionem adimpleat, competenti seueritate compellatur. Quod si discordia in tantum partes armauerit ut earum sententia in unam concordiam conuenire non possit, res nobis innotescat, ut cuius culpa fuerit regulari districtioni subiaceat.



EPISTOLA XXXII. AD GOISFRIDUM EPISCOPUM. [31Kb]

De sanctimonialibus professis uel ad altare oblatis, et de iis que nec professe uel oblate, aut que non amore religionis ad monasterium confugerunt.

LANFRANCUS archiepiscopus, uenerabili episcopo COISFRIDO, salutem et seruitium.

De sanctimonialibus, de quibus dulcissima mihi paternitas uestra ad me litteras misit, hoc uobis  respondeo: Sanctimoniales que de seruanda regula professionem fecerunt, uel que, quamuis adhuc professe non sint, ad altare tamen oblate fuerunt, secundum mores et uitas earum ad seruandam regulam moneantur, increpentur, constringantur. Que uero nec professe nec oblate sunt, ad presens dimittantur sic, donec uoluntates earum de seruando ordine subtilius exquirantur. Que uero non amore religionis, sed timore Francigenarum, sicut uos dicitis, ad monasterium confugerunt; si hoc firmo meliorum sanctimonialium testimonio probare possunt, libera eis recedendi concedatur potestas. Et hoc est consilium regis, et nostrum. Omnipotens Deus uitam uestram in beneplacito suo conseruet.



EPISTOLA XXXIII. AD DOMNALDUM HIBERNIAE EPISCOPUM. [64Kb]


Infantibus ante usum rationis eucaristie perceptionem docet haudquaquam ad salutem esse necessariam; questiones uero secularium litterarum, ut episcopo indignas soluere detrectat.

LANFRANCUS indignus sancte Cantuariensis Ecclesie antistes, uenerando Hibernie episcopo DOMNALDO et iis qui sibi litteras transmiserunt, salutem et benedictionem.

In itinere positi, et a ciuitate in qua nobis sedes episcopalis est longe sepositi 317 eramus, quando litteras uestras nuntio uestro deferente suscepimus. Quem cum rogassemus ut saltem paucis diebus nobiscum maneret, quatenus perquisitis libris congruum pro captu nostro ad consulta uestra responsum  uobis referret, petitioni nostre effectum negauit, et se diutius non posse morari multis assertionibus allegauit. Itaque dulcissimam nobis fraternitatem uestram paterna caritate monemus ne indignum uobis sit quod de tanta re tam breuiter respondemus.

Reuera, et procul pulsa omni ambiguitate, sciatis neque transmarinas Ecclesias, neque nos Anglos hanc de infantibus tenere sententiam quam putatis. Credimus enim generaliter omnes omnibus etatibus plurimum expedire tam uiuentes quam morientes Dominici corporis et sanguinis perceptione sese munire. Nec tamen, si, priusquam corpus Christi et sanguinem sumant, contingit baptizatos statim de hoc seculo ire, ullatenus credimus eos, quod Deus  auertat! propter hoc in eternum perire; alioquin ueritas non esset uerax, que dicit: Qui crediderit, et baptizatus fuerit, saluus erit . Et per prophetam: Effundam super uos aquam mundam, et mundabimini ab omnibus iniquitatibus uestris ; Quod de baptismo esse dictum omnes huius sententie expositores concorditer asseuerant. Et Petrus apostolus: Et uos nunc similis forme saluos facit baptisma . Et Paulus apostolus: Quotquot in Christo baptizati estis, Christum induistis ;« Christum est enim induere, habitatorem Deum per remissionem peccatorum in se habere.

Nam sententia illa quam Dominus in Euangelio  dicit · Nisi manducaueritis carnem Filii hominis, et biberitis eius sanguinem, non habebitis uitam in uobis , quantum ad comestionem oris non potest generaliter dicta esse de omnibus. Plerique etenim sanctorum martyrum ante baptismum quoque diuersis excruciati penis de corpore migrauerunt; eos tamen in numero martyrum computat, et saluos credit Ecclesia per illud testimonium Domini, quo dicitur: Qui me confessus fuerit coram hominibus, confitebor et ego eum coram Patre meo qui est in celo . Infantem quoque non baptizatum, si morte imminente urgeatur, a fideli laico, si presbyter desit, baptizari posse canones precipiunt; nec eum tamen, si statim moriatur, a consortio fidelium seiungunt. Necesse  est ergo predictam Domini sententiam sic intelligi, quatenus fidelis quisque diuini mysterii per intelligentiam capax, carnem Christi et sanguinem non solum ore corporis, sed etiam amore et suauitate cordis comedat et bibat, uidelicet amando et in conscientia pura dulce habendo quod pro salute nostra Christus carnem assumpsit, pependit, resurrexit, ascendit; et imitando uestigia eius, et communicando passionibus ipsius, in quantum humana infirmitas patitur, et diuina ei gratia largire dignatur: hoc est enim uere et salubriter carnem Christi comedere et sanguinem eius bibere.

Quam sententiam in libro De doctrina Christiana beatus Augustinus exponens sic ait :  »Facinus uel flagitium iubere uidetur: figura uero est precipiens passioni Dominice communicandum esse, et suauiter atque utiliter in memoria recondendum quod pro nobis caro eius uulnerata et crucifixa sit.« Figuram uocat figuratam locutionem, neque enim negat ueritatem carnis et sanguinis Christi . Et Dominus in Euangelio: Qui manducat carnem meam et bibit sanguinem meum, in me manet, et ego in eo . Quod exponens beatus Augustinus ait : »Hoc est namque carnem Christi et sanguinem salubriter comedere et bibere, in Christo manere et Christum in se manentem habere; nam et Iudas, qui Dominum tradidit, cum ceteris apostolis  ore accepit; sed quia corde non comedit, iudicium sibi eterne damnationis accepit.«

Questiones secularium litterarum nobis soluendas misistis; sed episcopale propositum non decet operam dare huiusmodi studiis. Olim quidem iuuenilem etatem in his detriuimus, sed accedentes ad pastoralem curam, abrenuntiandum eis decreuimus.



EPISTOLA XXXIu. AD WILLELMUM ANGLORUM REGEM. [3Kb]

Regi dissuadet ne mare transeat. Rodulphum comitem cum exercitu suo in fugam uersum, et regis milites eos insequi nuntiat.

Domino suo, Anglorum regi, WILLELMO, fidelis  suus LANFRANCUS, fidele seruitium et fideles orationes.

Libenter uos uideremus sicut angelum Dei, sed hoc tempore nolumus 318 uos mare transire, quia magnum nobis dedecus faceretis si pro talibus periuris et latronibus uincendis ad nos ueniretis. Rodulphus comes, imo Rodulphus traditor, et totus exercitus eius in fugam uersi fuerunt; et nostri cum infinita multitudine Francigenarum et Anglorum eos insequuntur; et ante paucos dies, sicut mihi mandauerunt principes nostri, aut ipsi periuri de terra uestra per mare fugient, aut eos uiuos uel mortuos habebunt. Cetera per hunc monachum uobis mando, cui bene credere potestis, quia fidelitatem mihi fecit. Omnipotens Dominus uos benedicat.



EPISTOLA XXXu. AD EUMDEM. [2Kb]


Castrum Noruicense pulsis Britonibus receptum, totique Anglie redditam quietem gratulatur.

Gloriosissimo domino suo Anglorum regi WILLELMO, fidelis suus LANFRANCUS, fidele seruitium cum orationibus.

Gloria in excelsis Deo, cuius misericordia regnum uestrum purgatum est spurcitia Britonum, castrum Norwich redditum est, et Britones, qui in eo erant et terras in Anglica terra habebant, concessa eis uita cum membris iurauerunt quod intra quadraginta dies de regno uestro exirent, et amplius  sine uestra licentia in illud non introirent.

Qui uero Rodulpho traditori, et sociis eius sine terra pro solidis seruierunt, ad hoc faciendum unius mensis spatium multis precibus impetrauerunt.

In ipso castro remanserunt episcopus Gaufridus, Willelmus de uarenna, Robertus Malet, et trecenti loricati cum eis, cum ballistariis, et artificibus machinarum multis. Omnis strepitus bellorum, miserante Deo, in Anglica terra quieuit. Omnipotens Dominus uos benedicat.





EPISTOLA XXXuI. CLERI ET POPULI ECCLESIAE DUBLIENSIS AD LANFRANCUM. [2Kb]

Patricium presbyterum, quem elegerunt, Dublinensi Ecclesie ordinari petunt episcopum.

uenerando sancte Cantuariensis Ecclesie metropolitano  LANFRANCO, clerus et populus Ecclesie Dublinensis, debitam subiectionem.

uestre paternitati est cognitum quod Ecclesia Dublinensis, que Hibernie insule metropolis est, suo sit uiduata pastore ac destituta rectore. Propterea elegimus presbyterum, nomine Patricium, nobis sufficientissime cognitum, natalibus et moribus nobilem, apostolica et ecclesiastica disciplina imbutum, fide catholicum, in Scripturarum sensibus cautum, in dogmatibus ecclesiasticis exercitatum; quem nobis quantocius petimus ordinari episcopum, quatenus auctore Deo, regulariter nobis preesse ualeat et prodesse, et nos sub eius regimine salubriter militare possimus: quia integritas presidentium,  salus est subditorum; et ubi est incolumitas obedientie, ibi sana est forma doctrine.



EPISTOLA XXXuII. LANFRANCI AD GOTHRICUM HIBERNIAE REGEM. [4Kb]

Patricium a se consecratum episcopum significat, regemque hortatur ut que nefarie circa matrimonium fieri dicuntur corrigat, Patricii consiliis libenter utatur.

LANFRANCUS non suis meritis, sed gratia Dei archiepiscopus, glorioso Hibernie regi GOTHRICO salutem cum orationibus.

uenerabilem fratrem ac cepiscopum nostrum Patricium, quem, carissime fili, excellentia uestra ad nos consecrandum transmisit, honeste suscepimus, 319 debitis officiis secundum canonicam institutionem, scilicet Spiritus gratia cooperante,  sacrauimus; sacratum ad propriam sedem, cum testimonio litterarum nostrarum, more antecessorum nostrorum remisimus.

Qui quamuis de gloria uestra multa nobis bona multisque laudibus digna retulit, non abs re tamen credimus esse si predicanda uestra studia nostra adhortatione pulsamus; sicut enim ignis flante uento clarius lucet et maior efficitur, sic uera uirtus ueris preconiis pulchrius enitescit et in melius augmentatur. Rogamus igitur, sicut rogari oportet pretiosum sancte Romane Ecclesie filium, quatenus fidem rectam, ab ipso Deo, et apostolis eius sanctis atque orthodoxis Patribus traditam, cum omni mentis sinceritate inuiolatam teneatis; fidei congrua opera, in quantum uires suppetunt, exhibeatis; superbis  austeram, humilibus placabilem uestram celsitudinem ostendatis.

In regno uestro perhibentur homines seu de propria, seu de mortuarum uxorum parentela coniuges ducere, alii legitime sibi copulatas pro arbitrio et uoluntate relinquere, nonnulli suas aliis dare et aliorum infanda commutatione recipere. Hec, et si que sunt alia crimina, propter Deum et animam uestram in terra potestatis uestre corrigi iubete, talesque uos cum diuino adiutorio uestris subditis exhibete, ut et amatores boni bona amplius diligant, et appetitores mali prauas actiones nequaquam exercere presumant; hoc enim facientes, et diutius cum rerum temporalium felicitate in terra regnabitis,  et post terrenum regnum sine fine regnaturi ad celestia regna migrabitis.

Plura et prolixius uobis scripsissem, sed habetis uobiscum predictum antistitem uestrum monasticis institutionibus a pueritia enutritum, scientia diuinarum litterarum strenuissime eruditum, bonorum operum ornamentis, in quantum cognosci a nobis potuit, decentissime adornatum, quem de anima uestra sepius uobis loquentem si intento corde audieritis; audientes, ut patri spirituali in his que ad Deum pertinent obedieritis; obedientes, ea que uobis ab eo prolata fuerint, in arca pectoris uestri reposueritis: speramus, per misericordiam Dei, quia neque uos perniciose e rabitis, neque subditos uobis in priuatarum [al., prauarum] actionum pertinacia  stare diu permiseritis. Omnipotens Dominus contra inimicos mentis et corporis, et balteo [al., brachio] uirtutis sue excellentiam uestram defendat, et, post longam huius seculi uitam, ad eam que finem non habet feliciter uos perducat.



EPISTOLA XXXuIII. AD TERDELuACUM HIBERNIAE REGEM. [2Kb]

Regem laudat ex iis que a Patricio cognouerat, monetque ut, ad prauas quasdam consuetudines exstirpandas, episcoporum aliorumque conuentum fieri iubeat, et ipse intersit.

LANFRANCUS, peccator et indignus sancte Dorobernensis Ecclesie archiepiscopus, magnifico Hibernie regi TERDELuACO, benedictionem cum seruitio et orationibus.

 Nullam Deus maiorem terris misericordiam impendit, quam cum pacis ac iustitie amatores ad animarum seu corporum gubernacula prouehit, et maxime cum bonis regibus regna huius mundi regenda committit. Hinc namque pax oritur, discordia sopitur, et, ut breuiter cuncta complectar, Christiane religionis obseruantia stabilitur. Quod populo Hibernie diuinitus tunc collatum fuisse prudens inspector intelligit, quando omnipotens Deus excellentie uestre ius regie potestatis super illam terram concessit; tot enim tantaque bona de magnitudinis uestre erga bonos pia humilitate, contra prauos districta seueritate, circa omne humanum genus discretissima equitate, frater et cepiscopus noster  Patricius narrauit, ut, quamuis uos nunquam uiderimus, tanquam uisos tamen uos diligamus, et tanquam uisis ac bene cognitis uobis salubriter consulere et sincerissime seruire cupiamus.

uerum inter multa que placent, relata nobis sunt quedam que displicent, uidelicet quod, in regno uestro, quisque pro arbitrio suo legitime sibi copulatam uxorem, nulla canonica causa interueniente, relinquit, et aliam quamlibet seu sibi uel relicte uxori consanguinitate propinquam, siue quam alius simili improbitate deseruit, maritali seu fornicaria lege, punienda sibi temeritate coniungit; quod episcopi ab uno episcopo consecrantur; 320 quod in uillis uel ciuitatibus plures ordinantur; quod infantes baptismo sine chrismate consecrato baptizantur;  quod sacri ordines per pecuniam ab episcopis dantur.

Hec omnia, et si qua sunt similia, contra euangelicam et apostolicam auctoritatem, contra sanctorum canonum prohibitionem, contra omnium orthodoxorum Patrum qui nos precesserunt fieri institutionem, nullus, qui sacras litteras uel mediocriter legit, ignorat. Que quanto in conspectu Dei sanctorumque eius amplius sunt horrenda, tanto studiosius uestris sunt sine aliqua dilatione iussionibus prohibenda, et, nisi prohibita corrigantur, districtissima terroris uestri seueritate punienda; nullum enim Deo uel maius uel gratius munus offerre potestis, quam si diuina et humana debitis legibus gubernare studeatis.

 Memores igitur diuini iudicii, quo de commisso uobis regno rationem reddituri estis Deo, episcopos et religiosos quosque uiros in unum conuenire iubete, sacro eorum conuentui presentiam uestram cum uestris optimatibus exhibete, has prauas consuetudines, omnesque alias que a sacris legibus improbantur, a regno uestro exterminare studete, quatenus Rex regum et Dominus dominantium, cum uiderit regiam maiestatem uestram preceptis suis in omnibus esse subiectam, seruis quoque ac fidelibus suis pro [al., pre] timore et amore eius mansuetam, inimicis diuine religionis diuino zelo infestam; ipse quoque uos uestrosque fideles clamantes ad se propitiatus exaudiat, hostes conterat pacemque uobis in hoc seculo stabilem, et in futuro uitam eternam  concedat.



EPISTOLA XXXIX. AD ROGERIUM COMITEM. [2Kb]

Castrorum custodiam regis nomine commendat, patrisque ei exemplum proponit, qui fideliter seruierat; et de uicecomitum placitis a rege, quoad redeat, inhibitis.

LANFRANCUS gratia Dei archiepiscopus, dilectissimo filio et amico ROGERIO comiti salutem et benedictionem.

Dominus noster Anglorum rex salutat uos et nos omnes, sicut fideles suos in quibus magnam fiduciam habet, et mandat ut, quantum possumus, curam habeamus de castellis suis, ne, quod Deus auertat! inimicis suis tradantur. Propterea rogo uos, sicut  rogare debeo filium carissimum, quem, teste Deo, toto corde diligo et seruire desidero, et cuius patrem sicut animam meam dilexi, quatenus de hac re et de omni fidelitate domini nostri regis talem curam geratis, ut a Deo, et ab eo et omnibus bonis hominibus laudem habeatis.

In memoria uestra semper tenete qualiter gloriosus pater uester uixit, et quam fideliter Domino suo seruiuit, et cum quanta strenuitate multa acquisiuit, et acquisita magno honore retinuit.

Item mandauit rex ne sui uicecomites aliqua placita in uestris terris teneant, quoadusque ipse mare transeat, et inter uos et ipsos uicecomites per semetipsum causas uestras audiat.

Libenter uellem uobiscum loqui; de qua re, si  uobis uoluntas est, mandate mihi ad quem locum possimus conuenire, et de rebus uestris ac domini nostri regis colloquium habere. Ego uero paratus sum uobis uenire obuiam quocunque preceperitis.

Rogo ut harum litterarum portitori nomine Beringerio iustitiam faciatis de illis hominibus super quos clamorem facit pro equo suo quem furto sibi ablatum dicit. Omnipotens Dominus uos benedicat, et uitam uestram in omni bonitate disponat.



EPISTOLA XL. AD EUMDEM. [3Kb]

Uta periurio et fraude abstineat, patrisque erga regem et alios fidelitatem imitetur.

LANFRANCUS Dei gratia archiepiscopus, dilectissimo  filio et amico ROGERIO comiti, salutem et benedictionem.

Auditis de te que audire nollem, doleo quantum dicere non possum. Neque enim deceret ut filius Willelmi comitis, cuius prudentia et bonitas, et erga Dominum suum et omnes amicos suos fidelitas multis terris innotuit, infidelis diceretur, et de periurio uel fraude aliquam infamiam pateretur: imo 321 conueniret potius ut filius tanti uiri imitator patris existeret, et omnis bonitatis et fidelitatis aliis exemplum preberet. Propterea rogo te, dulcissime fili et carissime amice, quatenus propter Deum et honorem tuum, si culpam de tali re habes, resipiscas; si uero non habes, manifestissimis documentis te non habere ostendas. Quidquid uero sit, rogo  ut ad me uenias, securus procul dubio quod neque in eundo, neque in redeundo, per nos, uel regios homines impedimenti aliquid patieris. Omnipotens Dominus te benedicat.



EPISTOLA XLI. AD EUMDEM.

Ab excommunicatione, qua illum obstrinxerat, solui non posse nisi regis misericordiam imploret, ad quam impetrandam suam illi operam spondet.

LANFRANCUS Dei gratia archiepiscopus, dilectissimo quondam filio et amico, ROGERIO comiti, bene intelligere et salubrem de anima sua curam habere.

Doleo pro te, quantum dici non potest, quia, teste Deo, te amabam; et te amare et tibi seruire toto corde desiderabam; sed quia, instinctu demonis et  consilio prauorum hominum, ea molitus es que te moliri minime oportuerat, necessitate coactus, mentem mutaui, et dilectionem non in odium tantum quantum ad [al., in] rancorem mentis et iustam seueritatem conuerti. Legatis tamen et litteris semel et iterum te inuitaui ut ad me uenires, et consilium anime tue a me sicut a patre spirituali et amico sincero acciperes, atque a stulto proposito quod conceperas, consilio meliore desisteres; tu uero id facere recusasti.

Canonica igitur auctoritate te et omnes adiutores tuos maledixi et excommunicaui, atque a liminibus sancte Ecclesie et consortio fidelium separaui, et per totam Anglicam terram hoc idem pastorali auctoritate fieri imperaui. Ab hoc uinculo anathematis  absoluere te non possum, nisi misericordiam domini mei regis requiras, sibique et aliis, quorum res iniuste predatus es, iustitiam facias.

Mandasti quod adhuc uenire uelles; hoc ego libentissime uellem, nisi regalem iram pro hac re me incursurum metuerem, sed legato et litteris penitudinem tuam, et humilitatem, et preces ei intimabo, et te, salua eius fidelitate, prout melius potero, adiuuabo. Interim rogo et moneo ut quiescas, nec aliquid coneris facere unde maiorem eius iram incurras.



EPISTOLA XLII. AD ABBATEM B . . . . . . . . . .


Rogat ut sua causa litterarum latori ueniam indulgeat.

LANFRANCUS diuina dignatione, non suis meritis archiepiscopus, abbati B . . . salutem cum orationibus.

Harum litterarum portitor iram uestram se dicit incurrisse, et propterea patriam, in qua natus et conuersatus erat, parentesque et amicos reliquisse. Et quia putauit quod pro me multum facere debeatis, nostris apud paternitatem uestram se petiit litteris adiuuari. Mota igitur nostris precibus uestra ei benignitas indulgeat, quatenus ipse amicum nostrum pro commissi sui uenia se petiisse cognoscat.



EPISTOLA XLIII. AD ANSELMUM PATREM. [3Kb]


Fratris sui filium liberius ab eis susceptum fuisse letatur, et gratias agit, simul insinuans quid erga illum obseruari cupiat.

Domino, patri, fratri, amico ANSELMO, LANFRANCUS peccator, perpetuam a Deo salutem.

Quid mihi expediat, beatitudo uestra optime nouit; in Anglorum enim terram ueniens, siue Romam proficiscens, omnia sanctitati uestre reseraui que reseranda esse tunc temporis pro mearum necessitate iudicaui. Sic ergo orate, sic ab amicis ac familiaribus 322 uestris oratum iri deposcite, quatenus omnipotens Deus aut ad meliorem fructum me perducat, aut de ergastulo huius carnis animam  meam in sui sancti nominis confessione educat; tot enim tantisque tribulationibus terra ista, in qua sumus, quotidie quatitur, tot adulteriis aliisque spurcitiis inquinatur, ut nullus fere hominum ordo sit qui uel anime sue consulat, uel proficiendi in Deum salutarem doctrinam saltem audire concupiscat.

Litteras, quas per dominum Robertum transmisistis, letus suscepi, letior legi: cum quanto autem gaudio adhuc eas relegendo recolo, et recolendo relego, litteris explicare non possum, pro eo uidelicet quod, sicut in eis scriptum est, dulcissimum mihi fratris mihi filium, quem sicut animam meam diligo, cum ingenti letitia suscepistis, quod maiorem erga uos amoris mei fiduciam ex hac occasione  concepistis, et precipue, ac super omnia, quod onus prioratus, quod importabile antea uidebatur, ex eius aduentu leuigatum uobis perhibuistis. De quo breuem ueracemque sententiam uobis dico: si inter paganos etiam ipse uiueret, plus ceteris paganis ego ipsos [f., ipsum] diligerem, et prodesset eis [f., ei] si quid in hoc seculo possiderem. Quibus de rebus quantas possum Deo et domino abbati uobisque omnibus gratias refero, quia quales uoluero [al. uolo], tales uos erga me et omnes qui diliguntur a me semper esse comperio.

Sed quia accedens ad seruitutem Domini, et maxime id etatis homo, multis uariisque tentationibus per tentatorum spirituum suggestiones intrinsecus  laniatur, multis diuersisque carnis titillationibus intus exteriusque cruciatur, oportet ualde ut uestri eum colloquii participem sepissime faciatis, omnesque quorum doctrina salubris esse potest ei, colloqui cum eo, quoties expedit, iubeatis.

Discedenti ipsi a me, rogando precepi et precipiendo rogaui ne hoc anno aliquam uel in refectorio, uel in capitulo, aut in monasterio lectionem legeret, quoadusque psalmorum scientiam suique ordinis usum aliquem haberet: hanc uoluntatem meam omnino despexit, et ut legeret, suarum precum nimietate a uobis extorsit; pro qua re amarissimas litteras transmittere sibi disposui; sed uisis aliis litteris uestris conceptum aduersus temeritatem mentis rancorem omisi.





EPISTOLA XLIu. ANSELMI FRATRIS AD LANFRANCUM.


Proximis Lunfranci litteris respondet ac Mauritium uicissim capitis egritudine laborantem commendat.

Domino reuerendo patri, uere diligendo et dilecto, catholice matri amplectendo archiepiscopo, LANFRANCO, frater ANSELMUS suus quod dignius potest, totus suus.

Quoties uobis est gratum aliquid mihi esse gratum, utique mihi et hoc est gratum, et illud fit gratius quod prius erat gratum. Significastis uos inter letos esse, quia ego, ut de aliis taceam, dilectissimum nostrum, nepotem uestrum, ualde gaudens suscepi. Tanto igitur et hac uestra letitia sum letificatus,  et gaudium, quod habueram de predicto charo nostro, quamuis semper uigeat, augendo est renouatum, quanto id quod non uerecundor fateri  ad uotum peruenisse cognoui de meo meritis domino, fide fratre, sollicitudine filio Mauritio, quem pro uobis separatis ab illo a quo plus amabatur quam ab alio, et quem plus amabat quam alium; uos ipsi iudicate, quo illi debeatis. Quamlibet namque uile sit quod sic amat, et a quo sic amatur, nimirum hoc illi debetis quod non minus amet, et a quo non minus ametur. Quoniam igitur et ego noui iustitie uestre rectitudinem, et uos nostis mutuam nostram dilectionem, omni eius supersedemus commendatione. De egritudine capitis eius uestram pietatem,  quantum apud uos possum, rogo precipue quatenus, propter Deum et eterne salutis retributionem, uobis instantibus a dilecto amico nostro domino Alberto medico, quantum potest, perquiratur et curetur.



323 EPISTOLA XLu. AD GONDULFUM. [2Kb]

Fratris sui filium, ut ab eo instruatur, precipue commendat, crucemque mittit cum reliquiis.

Dilectissimo suo GONDULFO dilectissimus suus LANFRANCUS, dilectionis cepte felicem perseuerantiam.

Fratres, quos, carissime frater, litteris edocendos, bonisque moribus instruendos tibi precipue transmisi, honeste et secundum uoluntatem meam tractari quorumdam relatione cognoui; pro qua re  gratias benignitati tue refero, et ut ceptis insistas, si tamen admonitione indiges, admonere te cupio. Charissimum mihi fratris mei filium, fratrem uidelicet tuum, caritati tue commendo, rogans, sicut rogari oportet a me iucundissimum filium fratremque meum, quatenus cum magna iucunditate animi tui eum diligas, et ad uitam laudabilem pro uiribus tuis informare non desinas. Fratrem tuum propterea dixi illum, quem al., quoniam] reuera sibi esse uolo multumque rogo; nam et reuera uenerabilis mater tua, sicut mihi relatum est, filium suum eumdem uocare dignatur, cum illa de excellentissimo genere, iste humili loco sit natus, procul dubio receptura ab eo mercedem suam qui dixit: Qui se humiliat, exaltabitur . Crucem cum  reliquiis, fraternitatis tue oculis dum missam celebras conspiciendam, tibi transmitto; quam perpetue amicitie monumentum inter te et ipsum esse desidero.

Magno gaudio me replesti, quia promissionem in pueritia factam, in iuuentute adhuc per diuinam misericordiam te seruare scripsisti; quam si ad finem illesam perduxeris, terribilem aliis iudicem procul dubio cum magna securitate uidebis. Omnipotens Deus cordi tuo per sancti Spiritus sui inspirationem inserere dignetur, quatenus in omni etate tua sic me diligas, sicut in pueritia et adolescentia tua quondam diligere me solebas. Et ipse te benedicat, atque ab omnibus peccatis propitiatus absoluat.



EPISTOLA XLuI. AD EUMDEM. [8Kb]


Aegrotantem consolatur, et pharmacum mittit quo utatur.

Dilectissimo fratri GONDULFO, frater LANFRANCUS benedictionem a Deo, et perpetuam salutem.

Lectis litteris fraternitatis tue, multa te cognoui egritudine laborare, pro qua re hortor ne doleas, imo gaudeas, tuoque Creatori, qui de te curam habet, indefessas gratias referas, sciens scriptum esse: Libenter gloriabor in infirmitatibus meis . Et aliud: Flagellat Dominus omnem filium quem recipit . Non enim te in hoc seculo tantis flagellis attereret, nisi post hoc seculum sine flagello te esse disponeret. Tu ergo  memento tui, memorare nouissima tua, et confitere peccata tua; hoc enim faciens, aut corporalem salutem a Deo consequeris, aut mortem aliis metuendam sine metu exspectabis; que uidelicet erit finis tibi malorum, principium uero bonorum.

Mitto tibi diaprasium magnum, quod ad hanc infirmitatem ualde utile esse medici perhibent, de quo in modum syluestris nucis tertia semper die accipies. Omnipotens Dominus custos tui semper existat, atque ab omnibus peccatis propitiatus absoluat.



EPISTOLA XLuII. AD LANFRANCUM ET GUIDONEM FRATRES. [3Kb]

324 Nepoti, eiusque olim amico, nunc fratri in monasterio, salutaria dat monita. Et nepoti priuatim  condonat quod ea non obseruarit que iniunxerat.

Dilectissimis fratribus LANFRANCO et GUIDONI, Frater LANFRANCUS, perpetuam a Domino benedictionem.

Quia diuinitus, ut credo, uos dilexistis in seculo, rogo ut rogetis Deum quatenus, ipso cooperante, uos diligatis in eo quod assumpsistis sancto proposito. Alter alteri sit in tribulatione solatium; alter ab alterius uita sumat sancte conuersationis exemplum. Humilitatem omnibus ostendite, linguas uestras ab omni derogatione salubri [al., fraterna] censura compescite; si quis cuiuslibet fratris uitam Theodino dente rodere, si correctus a uobis emendare neglexerit, a uestro colloquio arceatur. Quidquid alii  de uobis dicant laudantes fortasse et magnificantes, quod parentes, possessiones, carnalia oblectamenta pro Deo contempsistis, uos semper introrsus ad conscientias uestras redite, peccatores uos semper esse cognoscite, et peccatis uestris continuis orationibus Deum propitium fore deposcite.

Aduersum te, carissime nepos, magnum mentis rancorem concepi, quia uidelicet transgressus es preceptum; quod de hoc ordine primum tibi iniunxi sed interueniente uenerando Patre domino Anselmo, cui sicut Deo obedire desidero, sincero tibi corde illam noxam indulgeo, et moneo ne tale aliquid amplius facias, quia quo impensius amicum diligo, eo amplius maiorem contra eum iram pro parua etiam culpa concipio. Omnipotens Dominus sua uos  gratia protegat, atque ab omnibus peccatis clementer absoluat



EPISTOLA XLuIII. AD WILLELMUM PATREM. [2Kb]

Ut Ernostum priorem designet; quod si quid obstet, alia consilia suggerit que sequi liceat.

Dilectissimo Patri WILLELMO, LANFRANCUS quondam dulcissimus, et utinam nunc saltem dulcis! quidquid in hoc seculo et in futuro honestius et melius.

In litteris quas nuper transmisistis, hoc precipue inter cetera posuistis et rogastis, ut, moto eo qui nunc presidet, de substituendo ecclesie uestre priore uobis consulerem, consultaque sub celeritate scriberem; quam rem fratribus qui mecum sunt  ostendi, mihique consulere uolenti quatenus ipsi quoque consulerent obnixe rogaui. Communis omnium sententia fuit ut, si aliquo secundum Deum modo efficere ualeatis, summum ecclesie uestre priorem domnum Ernostum constituatis; quod si ipse renuerit, aut fortasse dominus abbas huic rei consensum prebere noluerit, ordinate quem concors fratrum electio ordinandum decreuerit. Si uero uobis hoc consilium displicuerit, capite illud quod sanum sapienti displicere non poterit, uidelicet ut agatis quod ex ore domni abbatis Herluini domnique Anselmi agendum esse cognoueritis. Nam ego, ut peccator homo, diuini consilii ignarus existo, et ipsi utrique, ut credimus, Spiritu Dei pleni sunt, et secum habent, qui in huius mundi negotiis apud  Deum adiuuare eos ualent. Diuina maiestas, uenerande Pater iocundeque frater, te benedicat, ab omnibus peccatis prorsus absoluat.



EPISTOLA XLIX. AD ADELELINUM ABBATEM. [1Kb]

Intercedit pro monachis qui de monasterio recesserant, et, agnita culpa, redire cupiebant.

LANFRANCUS archiepiscopus, dilectissimo filio et amico ADELELINO [f., ADELELMO] abbati salutem et benedictionem.

Fratres isti ad me uenerunt accusantes se, et dicentes in uos grauiter peccasse, et sua culpa de monasterio recessisse; ego uero stultitiam eorum eis audientibus multum adauxi, et satis duris, 325 atque amarissimis uerbis eos, prout decuit, increpaui.  Postea interrogati a me si de cetero uellent emendare, responderunt se uelle, et de hoc quod egissent plurimum se dolere; et precati sunt me quatenus pro eis apud uos intercederem, et mea eos intercessione monasterio, unde exierunt, reconciliarem.

Quapropter fraternitatem uestram precor, si meis apud eam precibus locus existit, ut pro amore Dei et nostro, quidquid in uos et contra ordinem deliquerunt, sincero corde remittatis; et in suis eos locis, in quibus ante culpam erant, suscipiatis, et paternum eis affectum, ut Deus uobis misericors sit, de reliquo ostendatis.



EPISTOLA L. AD REGINALDUM, SENTUNUM, ET HENRICUM. [8Kb]

 Sanctum Hilarium aduersus Berengarii calumnias defendit, eiusque uerba, que in prauum sensum trahebat, orthodoxe dicta et interpretanda docet.

LANFRANCUS antistes, dilectissimis fratribus REGINALDO Pictauorum urbis abbati, et SENTUNO [al., SEWINO] monacho, et HENRICO canonico, salutem.

Lectis litteris a uestra mihi per hunc hominem fraternitate transmissis uoluntatem uestram intellexi, si facultas detur, ad me ueniendi. Id commode fieri posse non arbitror; nam et iter prolixum est: pericula multa, terra, marique; et ego tot tantisque huius mundi negotiis obuolutus sum, ut talibus studiis dare mihi operam hac tempestate non liceat. Si diuina potestas expeditum me esse quandoque uoluerit, et doceri pariter et docere  promptus semper mihi animus erit.

Porro quod schismaticus ille , sicut uestra epistola testata est, constanter asserit quia beatus Hilarius uestre urbis uestreque gentis quondam episcopus in tractatu Fidei peruersa senserit: et in libro De diuina Trinitate improbabiles sententias de Domino Iesu Christo protulit [al., protulerit]; mirari non debet beatitudo uestra si is, qui de ipso capite tam multa et tam nefanda credere et docere uerissimis relationibus infamatur; de ipsius capitis membro tam perniciosa dicere traditur, in reprobum sensum diuino iudicio permittatur.

Reuera quisquis Hilario alicuius hereseos notam  imponit, multos orthodoxos principes, qui magnis eum laudibus extulerunt, eiusdem erroris macula inuoluit. Gelasius papa in decretis suis  omnes libros eius inter catholicas scripturas enumerat. Eius auctoritas in sacris canonibus decentissime memoratur, recipitur et laudatur. Sanctus Augustinus in libro De Trinitate , excellenti eum laude extollit, et quedam ab eo de Patre, et Filio, et Spiritu sancto obscure dicta enucleatius exponit. Beatus Hieronymus quantis eum omnesque libros eius in quibusdam scriptis suis preconiis effert, epistolari breuitate comprehendi non potest: uocans eum Romanorum luciferum, Ecclesiarum lucernam, lapidem pretiosum, ad quem mortalia uix ascendunt, pulchro sermone aureoque  uniuersa loquentem. Ceteri sacre religionis doctores, quicunque de eo aliquid locuti sunt, ab horum sententia in hac parte minime dissenserunt.

Tutius igitur est lectori in difficillimis sanctorum Patrum sententiis, quas ingenii sui imbecillitas capere non potest, interrogato quod nescit, dicere se nescire, quam pertinaci arrogantia, et arroganti pertinacia, non sine sua et aliorum pernicie, fidei contraria definire: presertim si talis persona sit, que uel scientia litterarum, uel probitate morum, uel potius utraque parte auctoritatis pondus pre se gerere uideatur.

uerba prefati doctoris, que prefatus inuersor in eius calumniam conatur inuertere, hec in uestris  litteris reperi : »Dei Filius hominem uerum secundum similitudinem nostri hominis non deficiens a se Deo, sumpsit: in quo [al., in quem] quamuis aut ictus incideret, aut uultus [al., uulnus] discinderet [al., descenderet], afferrent quidem hec impetum passionis, non tamen dolorem passionis inferrent, ut telum aliquod aut aquam perforans, aut ignem compungens, aut era uulnerans.« Et paulo post: »uirtus corporis sine sensu pene uim pene in se deseuientis excepit.« Hec sine preiudicio melioris expositionis, consona, ut putamus, sanctis Patribus astipulatione, sic exponuntur a nobis. Dominus iehsu Christus in eadem persona uerus homo et uerus Deus, secundum humanitatem quidem esuriuit, sitiuit, fatigatus  est, fleuit: appropinquante hora mortis, pauere et tedere cepit: unde et orauit dicens: 326 Pater, si fieri potest, transeat a me calix iste . Plagas uirgarum, uulnerumque discissiones, ut homo similis nobis, sensit, et doluit; ceterasque humane nature infirmitates assumendo hominem, preter peccatum, assumpsit. Secundum diuinitatem uero, qua Patri et Spiritui sancto per omnia equalis est, nichil horum sustinuit: cum apud omnes fideles hec semper sit fueritque sententia, et sacra pagina huiusmodi documentis pene sit ubique referta; et tamen propter unitatem persone, in quam conficiendam Deus et homo conuenerant, sepe que hominis sunt assignantur Deo; et que solius Dei  sunt, dicitur habere homo, ut illud Apostoli: Si enim cognouissent, nunquam Dominum glorie crucifixissent . Non enim reuera, quantum ad ipsum spectat, Dominus glorie est crucifixus, si, propter assumptum hominem, quod hominis fuit dicitur pertulisse Deus. Et ipse Dominus in Euangelio: Nemo ascendit in celum, nisi qui descendit de celo, Filius hominis, qui est in celo . Et rursus id quod Dei erat, homini est assignatum; neque enim homo in terra degens, in celo tunc esse poterat; sed quia Unigenitus Patris ita in mundum uenit ut tamen a paterno sinu nunquam discederet, quod solius diuinitatis erat, loquens in terra, assumpto homini propter unitatem persone tribuebat.

 Hoc locutionis modo superius dictum est quia homini assumpto a Filio Dei ictus et uulnera impetum passionis inferrent, non tamen dolorem passionis afferrent. Et hoc suppositis similitudinibus declaratur, ut si telum aquam perforet, et cetera que sequuntur, ac si diceret: Homo assumptus impetum passionis et uim doloris sensit, Deus assumens non sensit: et hoc paulo post declarat dicens: »uirtus corporis,« id est, diuinitas assumens ipsum corpus »sine sensu pene,« quantum ad ipsam pertinet, »uim pene in se,« id est, in carne assumpta »deseuientis excepit.« Quod si uirtus corporis, magis robur ipsius corporis, hoc in loco intelligenda est, eadem sententia in ceteris manet, ut sit sensus: »uirtus corporis sine sensu pene in se deseuientis  excepit;« quantum ad assumptam humanitatem. Et hoc locutionis genere reuera et salua Christiane religionis fide dici potest quia Christus, siue corpus Christi, siue caro Christi in cruce patiebatur et non patiebatur, dolebat et non dolebat, moriebatur et non moriebatur. Et in hunc modum multa, numeroque carentia. Alioquin si prefatus doctor contra usitatissimam Ecclesie fidem, contra euangelicam auctoritatem, contra omnium sanctorum Patrum definitionem, carnem Christi insensibilem et doloris expertam intelligi uoluisset, assumptum a Filio Dei hominem similem nobis hominem in prefata sententia minime retulisset. Que enim similitudo sensibili et insensibili? dolenti et doloris experti? Retulit autem, non igitur intelligi uoluit.

 Obsecro, uigilate omnibus modis, quia schismatici et fautores eorum circa uos et inter uos sunt; opponite eis scutum timoris Domini, impetentes eos iaculis diuinorum eloquiorum; adminiculamini nobis memores nostri in orationibus uestris. Omnipotens Dominus det uobis bene agere, et feliciter quo tenditis peruenire. Amen.



EPISTOLA LI. AD ABBATEM T . . . . . . . [1Kb]

Ut excommunicatam adulteram de cemeterio eiici precipiat, quousque episcopo satisfiat.

LANFRANCUS archiepiscopus, dilectissimo amico suo abbati 7 . . . . . . . . . . [Forte Turstino ad quem epist. 53] salutem.

 Causam Goduini, et Lifgine adultere sue optime noui; et reuera Londonie coram me eam uestigari precepi; auditaque utriusque partis assertione, in adulteros sententiam diximus, et iuste eos esse excommunicatos communi consensu decreuimus. Propterea nichil aliud restat, nisi quod fraternitas tua adulteram de cemeterio eiici precipiat; quousque uel corruptor eius, uel aliquis pro ea, quod iustum est, episcopo faciat. Libenter facerem quod tibi placere posse intelligerem, et multum doleo quod de presenti negotio uoluntatem tuam implere non ualeo.



EPISTOLA LII. AD ABBATEM G . . . . . . . .

327 Orricium commendat, qui apud illum regis  mandato detinebatur.

LANFRANCUS indignus antistes, uenerabili abbati G . . . . . . . . salutem et benedictionem.

Gratias quantas possum paternitati uestre ago, quod presentes et absentes nobis et de nobis bona dicitis, meliora optatis, utrumque uerbis et litteris confirmatis. Et reuera sciatis me eamdem circa uos uoluntatem habere, et uobis et uestris sinceram dilectionem in omnibus et per omnia exhibere.

Quod de domino Orricio [Orricius] mandastis, gratanter accipio, sed contra preceptum regis nichil rogare et nil iubere presumo; sed rogo multumque rogo quatenus propter Deum et propter amorem meum, et quia ipse dignus est, eum diligatis, honeste  tractetis, paternum ei affectum, sicut prudentia uestra iudicauerit, impendatis; pro iustitia namque persecutionem patitur, et, cum superna uoluntas fuerit, in gaudium sibi et letitiam conuertetur: misertus est tamen ei Dominus, quod inter uos eum uoluit esse; et putantes nocere, sicut Domino placuit, plurimum profuere.



EPISTOLA LIII. AD TURSTINUM ABBATEM. [2Kb]

Solatur amicum, suadetque ut regem per se et per amicos flectere studeat, nec tristetur si spreuerit.

LANFRANCUS indignus antistes, abbati TURSTINO, salutem.

Consilium meum tibi breuiter intimandum rogasti, et ego illud tibi paucis intimare curaui. Roga  Deum ut meminerit tui et misereatur tibi; et hoc instanter, tam per te quam per amicos tuos; nos uero hoc agimus in quantum possumus. Domino nostro regi offer rectitudinem per amicos et fideles internuntios. Si spreuerit, noli multum inde esse tristis neque sollicitus. uisitabit enim Deus plebem suam, cum expedire decreuerit. Misericordia Dei tecum sit.



EPISTOLA LIu. AD DILECTUM ET FIDELEM G . . . .

In comitatibus ipsi commissis nullum sibi esse dominium, sed ad uictum monachorum terras ecclesie sue omnes pertinere.

LANFRANCUS indignus antistes, dilecto et fideli amico suo G . . . . . salutem et benedictionem.

 Gratias ago benigne sollicitudini tue, et sollicite benignitati tue, quia amicitiam a primordio mutue cognitionis mihi promisisti; reipsa, cum opportunitas se ingessit, semper demonstrare studuisti, et nunc precor multumque precor, quamuis non tantopere precibus indigeas, quatenus de presenti negotio tantum rebus uestris ualeas, quantum ualere fuerit tibi desuper data facultas.

Scias autem in illis comitatibus, quorum exquirendorum cura tibi commissa est, me nichil in dominio habere, sed omnes in illis partibus uestre Ecclesie terras ad uitam monachorum per omnia pertinere. Frater uester, qui has tibi litteras portat, multa laudanda de te mihi retulit, quorum pluralitas et epistolaris breuitas ea nunc enumerari  non sinit. Sed omnipotens Deus cuius memoriam nichil subterfugit, sicut nouit, multipliciter tibi rependat, et ab omni opere malo prius [f., pius] auxiliator, te incessanter defendat.



EPISTOLA Lu. AD ABBATEM. R . . .

De monacho pro quo rogarat ut in monasterium reciperetur, rem integram nunc ei permittit, probaturus quod decreuerit.

LANFRANCUS archiepiscopus, abbati R . . . . . salutem.

Quod fratrem de quo mihi scripsit fraternitas tua in monasterium recipiendum, cum meis litteris tibi direxi, 328 teste conscientia mea, diuino id zelo et amore nostri ordinis feci, neque enim gratia  uitandi scandali aliquid uolo uel rogare uel precipere, quod aliquo modo in maius uel deterius scandalum ualeat peruenire. Loquere igitur cum episcopo, si forte adest, et cum domno Godefrido priore eius; et quidquid super hoc negotio inter uos consulueritis, et consultum opere complendum decreueritis, in omnibus et per omnia mihi quoque placere noueritis. Neque enim superbiam nutrire uolo, quam procul ab omni genere hominum, et precipue a nostro ordine remotam esse desidero.



EPISTOLA LuI. AD WILLELMUM ABBATEM. [2Kb]

Ut Rainaldo monacho Glocestrense monasterium petere, ibique Serlone abbate per anni unius spatium  conuersari liceat.

LANFRANCUS archiepiscopus carissimo amico suo abbati WILLELMO, salutem.

Rogo te, quantum rogare possum et debeo, quatenus huic fratri Rainaldo concedas licentiam conuersandi apud Glocestram cum abbate Serlone per spatium unius anni; expedit enim anime sue ut hoc fiat. Huius namque indicium hinc permaxime capio, quod regularem locum petit, quamuis et monasterio tuo, in quo nutritus est, in nullo detrahat. Sed cur hoc facere uelit, rationabilem causam enarrat. Iterum rogo ne moleste feras quod ad me uenit, quod me amicum tuum pro necessitate sua expetiit.



EPISTOLA LuII. AD O . . . . . ABBATEM


Arguit quod monacho suo uagandi licentiam concesserit, redire a se compulsum cum honore ut recipiat monet, atque illi, tanquam filio, paternam caritatem impendat.

LANFRANCUS archiepiscopus O . . . . . abbati, salutem.

Fratrem Gregorium monachum tuum uolentem mare transire prohibuimus; et ad monasterium suum redire precepimus, et precipiendo compulimus. Tu non bene egisti, quod ipsi uagandi extra patriam licentiam concessisti. In hoc satis euidenter apparet qualis pastor existas, et qua sollicitudine gubernare commissas tibi animas scias.

 Mandamus igitur et precipimus, et precipiendo rogamus quatenus cum honore eum recipias, et de cetero sicut filio tuo paternam ei caritatem impendas. Credimus enim per misericordiam Dei, si sollicitus tui ordinis esse uolueris, quod consilium et auxilium tam in causis spiritualibus quam in secularibus per eum habere ualebis. Letificauit me multum, quod timorem Dei te habere, et bonum hominem esse perhibuit, sed tamen pro simplicitate tua negligentem esse nostri ordinis negare non potuit.



EPISTOLA LuIII. AD REMIGIUM DILECTUM.

Multos de ipso apud regem male loqui, quibus rex fidem non adhibeat. Expedire ut ad se ueniat, ut ex eius ore plura audiat.

 LANFRANCUS Dei gratia archiepiscopus, dilecto fratri et amico REMIGIO, salutem.

Cum multi de te multa peruersa dicant, et perpauci sint qui uerbis detrahentium ingenita liberalitate [al., libertate] contradicant, scias tamen dominum nostrum regem nullius detrahentis contra te uerba recipere, sed potius contra omnes maledicos regali te auctoritate defendere. Itaque expedit tibi, si prope es et licitum habes, quatenus ad me uenias, et ea que pro sui prolixitate breuiter scribi non possunt, ore ad os audias.



329 EPISTOLA LIX. AD HUG . . . . [3Kb]

Gregorium papam ab eo uituperari, et Clementem laudibus efferri non probat. Etsi imperatori credat  facti sui causas non defuisse, dissuadet ne in Angliam ueniat sine regis licentia.

LANFRANCUS, HUG . . . . . [forte, HUGONI.]

Litteras tuas, quas mihi per portitorem mearum misisti, suscepi et legi, et displicuerunt mihi quedam que in eis inueni. Non probo quod papam Gregorium uituperas, quod Hildebrandum eum uocas, quod legatos eius spinosulos nominas, quod Clementem tot et tantis preconiis tam propere [f., prepostere] exaltas. Scriptum est enim non esse laudandum in uita sua hominem , nec detrahendum proximo suo . Adhuc incognitum est humano generi quales nunc sint, et quales futuri sint in conspectu Dei. Credo tamen  quod imperator sine magna ratione tantam rem non est aggressus patrare, nec sine magno auxilio Dei tantam potuit uictoriam consummare.

Non laudo ut in Anglicam terram uenias, nisi a rege Anglorum licentiam ueniendi prius accipias. Nondum enim insula nostra priorem refutauit, nec utrum huic obedire debeat sententiam promulgauit. Auditis utrinque causis, si ita contigerit, perspicacius quid fieri oporteat prouideri, ualebit.



EPISTOLA LX. AD RODULPHUM ABBATEM. [5Kb]

Posse monachum qui in uno monasterio stabilitatem promiserit, iustis de causis in aliud transmigrare.

LANFRANCUS Cantuarie archiepiscopus, RODULFO abbati salutem.

 Indicatum est mihi: de tuo monasterio recedere uis; de promissa stabilitate sollicitus es, timens ne unde Deum placare studes [al., debes], inde effendas. De quo rationem talem ostendo, et in ostendendo meipsum in exemplum sic do. Si ego Lanfrancus manu propria me de aliquo monasterio non  recessurum iurassem, uiderem autem quod ibi animam meam saluare non possem, exirem; nec periurii crimen incurrerem. Qui enim Deo propter Deum alligatur, non soluitur ab ipso, nisi contra ipsum soluatur. Porro ab ipso contra ipsum minime soluitur, qui propter amorem eius, et ut sibi bene complaceat, a filiis discordie, superbie, diffidentie, et ut aptius [al., apertius] dicam, a filiis diaboli migrat ad filios pacis, humilitatis, spei, imo ad filios Dei. Qui enim sic transit, nonne plane fugit a sede diaboli ad sedem Dei? Quis enim iudicet illum a Deo damnandum, qui ut ad patrem, ut ad dominum et amicum, fugit ad ipsum? Propterea qui sic transit, non ab Ecclesia ad Ecclesiam transit; non enim plures sunt Ecclesie, sed una est toto orbe diffusa,  et »uni Deo ubique seruitur, et uni Regi militatur.« Postremo B. Benedictus , qui stabilitatem precipit firmare, monachum ab alio monasterio ad aliud monasterium uenientem iubet suscipi; et, si bone uite fuerit, ut stabilitatem firmet, suaderi .


 Finis epistolatum beati Lanfranci.


Epistolas sequentes edidit Dr I.-A. GILLES, Opp. B. Lanfranci; Oxon. 1844, tom.



EPISTOLA LXI. AD MARGARETAM REGINAM SCOTORUM.


LANFRANCUS, indignus sancte Cantuariensis Ecclesie antistes, gloriose Scotorum regine MARGARETAE salutem et benedictionem.

Explicare non potest epistolaris breuitas quanta  cor meum letitia perfudisti perfectis litteris tuis quas mihi, Deo amabilis regina, misisti. O quanta iucunditate uerba profluunt, que diuino spiritu inspirata procedunt! Credo enim non a te sed pro te dicta esse que scripseras. Reuera per os tuum locutus est ille, qui discipulis suis ait: »Discite a me quia mitis sum et humilis corde.« De hac Christi disciplina processit quod, regali stirpe progenita, regaliter educata, nobili regi nobiliter copulata, me hominem extraneum, uilem, ignobitem, peccatis inuolutum, in patrem eligis, teque mihi in filiam spiritualiter habendam precaris. Non sum quod putas, sed sim quia putas. Ne decepta remaneas, ora pro me ut sim dignus pater orare Deum et exaudiri pro te. Orationum et benefactorum  sit inter nos commune commercium. Parua quidem tribuo, sed multo maiora me recepturum esse confido. Dehinc igitur sim pater tuus, et tu mea filia esto. Mitto glorioso uiro tuo et tibi carissimum fratrem nostrum, dominum Goldewinum, secundum petitionem tuam, alios quoque duos fratres, quia quod de seruitio Dei et uestro fieri oportet, solus ipse per se explere non posset, et rogo multumque rogo quatenus quod pro Deo et pro animabus uestris cepistis, instanter et efficaciter perficere studeatis, et, si possetis aut uelletis opus uestrum per alios adimplere, multo desiderio uellemus hos fratres nostros ad nos redire, quia  ualde in officiis suis necessarii erant ecclesie nostre. Fiat tamen uoluntas uestra, quia in omnibus et per omnia desideramus obedire uobis. Omnipotens Deus uos benedicat, et ab omnibus peccatis clementer absoluat.



LXII. AD ARCHIDIACONOS BAIOCENSES.


LANFRANCUS, indignus antistes, sancte Baiocensis Ecclesie archidiaconis salutem.

Indicauit mihi litteris suis Constantiensis episcopus quemdam presbyterum uille sue, in parochia uestra site, manibus suis fecisse homicidium, cum contra moriturum se defenderit et patrem suum. Addidit quoque consilium meum super hac re uos uelle habere, si uel nunquam, uel post quantum temporis missam homicide liceat celebrare. Periculose, fratres mei, a me de hac re uobis respondetur: cum reus reique uita a me penitus ignoretur. Quam si aut propria experientia, aut ueracium relatione cognitam tenerem, multo tutius fraternitati  uestre de tanta re respondere ualerem. uos igitur, quorum officii id interest, uitam eius perquirite; uidelicet quomodo uixerit, quomodo uiuat, si humiliter peniteat, si doleat, si lugeat, maxime si castitatem ad finem uite sue seruaturum se esse promittat. Hec et huiusmodi alia penitentis indicia: si in eo esse deprehenderitis, peracta penitentia licentiam celebrandi missam dare ei potestis; alioquin periculosum uobis et illi perniciosum erit, si pollutis manibus corpus Christi et sanguinem sanctificare presumpserit. Omnipotens Deus uos benedicat, et de pastore uestro desideratam uobis letitiam tribuat.



LXIII. CHARTA CANONICIS DE GRAuENNA CONCESSA.


LANFRANCUS, Dei gratia Cantuariensis archiepiscopus, WALTERO archidiacono, totique capitulo de Lenham salutem.

Concedimus et presentis charte pagina confirmamus ecclesiam Omnium Sanctorum de Grauene canonicis regularibus Sancte Marie de Suthwerca,  in eleemosynam, cum omnibus ad eamdem ecclesiam pertinentibus, siue in terris, siue in decimis uel aliis quibuslibet beneficiis: Testibus Rogerio de Ponte episcopo; Walarico de Wroteham; Alano de Wellis, Ioanne de Cantuaria; Thoma, de Londonia, clericis; Ricardo de Grauenel, Hugone passoriere, Ioanne conuerso.





PERICOPE ORATIONIS QUAM IN CONCILIO A. C. 1072 CELEBRATO HABUIT B. LANFRANCUS, DE PRIMATU CANTUARIENSIS ECCLESIAE, CONTRA THOMAM EBORACENSEM
Ex Guillelmi Malmesbur. lib. I De Gest. pontif. Anglorum.

 378 Opinio est ueritatis egena, qua niteris ut dicatur soli Augustino concessum habere subiectionem omnium episcoporum Britannie, et eorum etiam qui essent ordinati per episcopum Eboracensem. Exile et omnino angustum id esset munus quod familiari ab olim suo, nouo Anglo, uir largiretur apostolicus; presertim cum uiuo Augustino nullus Eboracensis pontifex ordinaret quos subiectos haberet Augustinus, sed nec aliquis ibi exstiterit episcopus: beatus si quidem Paulinus primus eiusdem urbis presul, non tempore Augustini, sed tempore Iusti, qui quartus fuit Cantie pontifex, illuc directus est. Nescientem Gesta Anglorum docebunt quod dico. Hoc intelligentes sanctissime sedis apostolice presules subiectionem omnium episcoporum Anglie  successoribus Augustini confirmarunt, sicut priuilegia recitata testantur. Gregorianam, ut dicunt, constitutionem uerbis ornantes amplissimis, et libertate munifica prosequentes eiusdem sedis arbitri, eiusdem sententie patroni, equumque censent ut omnes  Anglorum Ecclesie ab eo loco mutuentur uiuendi disciplinam, a cuius fomite rapuerunt credendi flammam. Quis enim nesciat quod a Cantia manauit Christi credulitas in Eboracum et in ceteras Anglie Ecclesias?

Porro quod dicis potuisse beatum Gregorium, si uoluisset, successoribus Augustini confirmare dicto quod concesserat Augustino, uerum omnino est, nec potest ambigi. Sed quod, queso, preiudicium hoc Cantuariensi sedi affert? A simili causam proponam. Nam quando Dominus et Saluator noster iehsu Christus dixit beato Petro: Tu es Petrus, et super hanc petram edificabo Ecclesiam meam, et tibi dabo claues regni celorum , potuisset adiicere, si uoluisset: Eamdem potestatem successoribus  tuis concedo; uerum dicti pretermissio nichil reuerentie imminuit successoribus Petri. Ibisne his uerbis obuiam? Referesne aduersa? Enimuero omnium Christianorum conscientiis est inditum ut nichilominus quam beato Petro, successoribus eius  et minantibus attremant, et serenam dignitatem indulgentibus gaudenter applaudant; estque tunc demum omnium ecclesiasticarum rerum rata dispensatio, si successorum beati Petri fuerit comprobata iudicio. Quid illud agit, nisi uis diuine liberalitatis per Dominum Iesum a beato Petro in uicarios eius diffusa? Ergo de similibus idem pronuntiabis iudicium, si dialecticam nosti.

Preterea quod ualet in toto, ualet in parte; quod ualet in maiori, ualet in minori. Romana Ecclesia quasi totum est omnium, cetere Ecclesie quasi eius partes. Sicut enim quodam intuitu homo est genus indiuiduorum suorum, et tamen in unoquoque indiuiduo inest totius hominis tota proprietas; ita quodam respectu sedes Romana est genus et totum  omnium Ecclesiarum, et tamen in unaquaque Ecclesia totius Christiane fidei tota regnat integritas. Ipsa est maior omnium Ecclesiarum; et quod in ea ualet, debet et ualere in minoribus, ut postestas primi cuiuscunque Ecclesie principis in succedentes dimanet,  nisi si quid personaliter et nominatim excipiatur. Quare sicut Christus dixit omnibus presulibus Romanis quod dixit beato Petro, ita quod dixit Gregorius, omnibus successoribus Augustini dixit in Augustino. Hinc conficitur ut, sicut Cantia subiicitur Rome, quod ex ea fidem accepit, ita Eboracum subiiciatur Cantie, que eo predicatores misit.

Iam uero quod allegas uoluisse Gregorium ut Augustinus resideret Londonie, fluctuat plane. Qui enim firmari potest ut ipse, magistri sui uoluntati resultans, in repulsam decretorum iret? Sed fame tam multorum assensu firmate derogare fidem refuto. Esto enim, ut alias migraret, quid ad me, qui Londinensis episcopus non sum? Nihil enim mea interest, nisi quod usus antiquitatis non patitur,  si tu cum Londinensi pontifice primatus honorem partiaris? Ea de re si, lite sequestra, pace media negotium uentilari desideres, pro mei iuris officio non deero recto iudicio.





BEATI LANFRANCI CANTUARIENSIS ARCHIEPISCOPI DE CELANDA CONFESSIONE LIBELLUS
Ex duobus mss. codicibus Sancti uictoris Parisiensis, et C. u. Alexandri Petauii.

379 ARGUMENTUM.---Queri uidetur in hoc libello, cum proprius sacerdos penitentis confessionem publicauerit, cuinam penitens confiteri debeat. I. Probata Ecclesie uirginitate et unitate, ostendit auctor quantorum malorum causa extiterit sigilli confessionnis infractor.---II. In hoc casu, ubi nimirum penitenti sacerdotum inest penuria tanta ut nullus queat prorsus reperiri, posse eum clericis, quin etiam et laicis mundis, hoc est fidelibus confiteri; non quod illa confessio  gratiam ex opere operato conferat  sed ex opere operantis, nempe ex contritione, et humilitate quam testatam facit confitens in sui delicti reuelatione, maiorem ut sibi ruborem adsciscat; unde quodammodo Deus suppleat sacerdotis officium.---III. Ubi nec sacerdos, nec clericus, nec laicus inuenitur non de salute desperandum, sed soli Deo confitendum ex diuersis probat SS. Patrum auctoritatibus.

 Rogatus super uirginitate matris Ecclesie, quomodo uirgo est, que non solum ex uirginibus, sed etiam ex coniugatis, ex corruptis, et incorruptis carne constat, negare non debui caritati dare de uirginitate testimonium. uirgo enim est, et uere uirgo; nam, si intueamur in speculo puritatis et ueritatis, et uere uirgo imaginem habens [al., huius] uirginitatis, quod est carne beata uirgo Maria, mater est Ecclesia conscientia. Cuius rei in lineam citius dirigimus, si quatuor ecclesiastica sacramenta diligenter inspicimus, fidem, baptismum, Dominici corporis et sanguinis consecrationem, peccatorum remissionem. Fide enim est mater Ecclesia, quod est carne beata Maria, quia quod illa in Spiritu sancto concepit, ista in Spiritu sancto credit. Sacramentis  baptismi, Dominici corporis et sanguinis, peccatorum confessionis diuisa non est, et quia uere una, uere est uirgo, quia omnis uirgo, ex eo quod uirgo est, in duo diuidi non potest; etenim caro que uirgo est, perfecte est uirgo; beata ergo [al., uero] mater Ecclesia una eademque in sacramentis, et fide, dum nichil corruptum in conscientia, sicut nec uirgo Dei genitrix patitur; ut illa in corpore, ita ipsa quoque sensu uirgo, est. In huius itaque uirginitatis speculo ad intuendam faciem ueritatis in sacramentis confessionis nonnulli, et quod grauius est, qui imaginem uidentur habere religionis, caligant; que diligentius intueamur; et omne quod unum non est in 380 sancta Ecclesia, ab oculo ueritatis euanescat.

Tria esse sacramenta  confessionis Dominus  in sua persona declarauit, figuram baptismi, unam conscientiam de duobus, Deum et hominem in eodem iudicio. In figura baptismi  , is qui confitetur, abrenuntiat per penitentiam, et credit per fidem, sicut is qui baptizatur  abrenuntiat et credit. Unde et Dominus idem testimonium accepit a Patre in transfiguratione, quod et in baptismo, et additum est: Ipsum audite . De eo enim de quo audierat Ioannes: Hic est qui baptizat , audierunt discipuli: Ipsum audite, quia qui baptizat in baptismate, ipse auditur in penitentiam dante  . Due conscientie in unam transeunt, confitentis scilicet in eius cui confitetur, et iudicantis in eiusdem qui iudicatur. Hanc unitatem imprecatur Filius Dei apud Patrem: Ut et  ipsi in nobis, inquiens, unum sint, sicut tu Pater in me, et ego in te . Deus et homo in eodem iudicio conueniunt, quia qui se iudicat, iam cum Deo facit . Unde et latro in cruce cum dixisset: Nos quidem digna factis recipimus , quia cum Domino se iudicauit, cum Domino in paradiso est.

In his sacramentis qui quocunque modo de confessis sibi aliquam suspicionem in publicum oriri scienter faciunt, uel confessos infamant, caligant; et hi qui in confessionem aliquam, uel consortem sui criminis produnt, peccant; et illi qui in confessionem [f. confessione; uel sic: peccant, et illi in confessionem, qui facta, etc.] facta aliorum perquirunt. Cum enim confessio figuram baptismi teneat  ,  scimus quia in peccati abrenuntiatione, non alterius detractione baptizamur. In Iude etiam proditoris Domini censentur participio, quia, licet is cui detrahitur, ex eo quod peccauit, personam Domini non significet, ex eo tamen quod traditur significare potest. Dominus namque, etsi non peccauit, tamen traditus est, de quo Iudas ait: Quemcunque osculatus fuero, ipse est, tenete eum ; et is cui, cum imagine [al., imaginem] familiaritatis, quasi osculum uel exhibet uel exhibuit, de crimine rogat teneri in confessione.  . Et Apostolus Ioannes: Omnis qui facit peccatum, ex diabolo est natus, quia ab initio diabolus peccat ; hoc peccatum uiolationem caritatis intelligimus, quia ab  initio diabolus peccat [al., perdidit]. Horrendum uero est ualde, cum is, qui per confessionem puram de Spiritu sancto renasci debuerat, in alterius detractione per uiolationem caritatis de diabolo renascitur. Et Scriptura: Iustus in principio sui accusator est : sui, non alterius. Et item Confitemini alterutrum peccata uestra  uestra, non aliena.

In quo reuocemus ad memoriam quia Iudas se solum laqueo suspendit; derogans enim in confessione solum sibi nocet, quia is, cui derogatur, nec publicatur, nec in quamcunque suspicionem quocunque modo adduci saluis sacramentis potest confessionis. Unde, in sacris canonibus et causis ecclesiasticis, de his tantum que in tractatu audiuimus, et uidemus in  effectu tractari, palam loquimur et testamur. Et in ueteri Testamento bos cornupeta recludi precipitur ; si enim non reclusus in campo publicationis aliquem occiderit, id est, in suspicionem mortalis criminis adduxerit, dominus eius, is uidelicet cui per confessionem se credidit, quia non eum reclusit, aliquod uidelicet in confessione dictum peccatum, uel quemquam simpliciter a derogante nominatum, in causam publicam quocunque modo adducit, morte mori precipitur. Reuelator enim confessionis, mortalis criminis reus est; fidem namque mentitur, sacramenta confessionis non obseruat, in unitatem Patris et Filii peccat, in Spiritum sanctum, qui est uera remissio, blasphemat, et cum Iudeis Domino dicit: Nonne bene dicimus nos quia  Samaritanus es tu; et demonium habes?  Fidem mentitur, cum, quod fidei Christianitatis eius creditum est non seruat; de qua beatus Augustinus in homilia 10 super epist. Ioannis dicit: »Qui non credunt, id est, qui fidem non habent, peiores sunt quam demones, et tardiores.«

Sacramenta confessionis uiolat, quia nec penitentem in confessione baptizatum credit; ipsumque secundum baptismum, id est confessionem, quantum in ipso est, destruit, nec unitatem conscientie custodit, nec Deum in suis iudiciis conuenisse ueretur. In unitatem Patris et Filii peccat, cum unitatem que est inter Deum Patrem et Filium, in confitente sibi representatam, quacunque publicatione diuidit. Cum enim Filius ad Patrem dicat:  Et ipsi in nobis unum sint, sicut tu, Pater, in me, et ego in te ; aut Deum unum, aut se in illo, qui unus est, aut omnipotentem in ipso posse operari unitatem negat. Sed quia Deus unus est, et membra Christi in unum conueniunt, profecto liquet quia, dum ab unitate Ecclesie, que est corpus Christi, per tanti uiolationem sacramenti se prescindit, non in Deo, nec ex Deo, nec cum Deo est. In Spiritum sanctum blasphemat, dum quod in fide et aduocatione eius qui est remissio peccatorum, sibi creditum est reuelat, ostendens quia apud eum nec Spiritus sanctus est aduocatus. Apud Salomonem quoque 381 fraudulentus uocatur qui reuelat arcana, et fidelis qui animi celat commissum . Et in Ecclesiastico: Qui denudat arcana amici, perdit fidem , que est origo et fundamentum omnium uirtutum, incurritque desperationem, que est blasphemia Spiritus, et ultimum maximumque omnium criminum. Cum Iudeis Domino dicit: Nonne bene dicimus nos quia Samaritanus es tu, et demonium habes?  Per demonium peccatum potest intelligi, teste euangelista, qui de Maria Magdalena septem demonia eiecta dicit; et Dominus Samaritanus esse, et demonium habere dicitur, cum confessi culpa reducitur; quia qui Samaritanus est, id est custos per confessionem, in eo quem custodit, demonium habere improperat per peccati communionem.

Si uero is qui confitetur in culpa perseuerat, et  etiam anathema est is cui confessum est, cum Domino usque ad exitum Iudam patiatur; nec etiam in illos aliquando [aliquam omnino uel] per se uel per aliquem uindictam exerceat, qui sibi denuntiati sunt in crimine, uel per confitentium malitiam uel simplicitatem, ne sacramenta confessionis uiolentur. Sunt enim quidam qui non arbitrantur indulgentiam consequi, nisi sociorum suorum nomina detexerint.

Sunt et alii qui studiosissime in confessione facta perquirunt aliorum quod uitiosissimum nobis uidetur esse, quia, secundum papam Gregorium , magnum curiositatis est uitium. Iam de his qui uel alios in confessione produnt, uel quod confessum est in causam publicam quocunque modo adducunt, uel a confitentibus crimina sociorum  inquirunt, raro quidem, nec secundum rigorem Scripturarum, nec aures audire, quam horribiles sint horrescant.

Tamen quantulumcunque dictum est, uideamus quibus tunc confitendum sit  . Hi in primis de quibus diximus cauendi sunt  , quoniam, si B. Ioannis Epistola prima requiritur , in omnibus sacramentis moribus Antichristi sunt. Quibus pretermissis, in ueteri Testamento sacerdotibus lepra ostenditur ; leuite tabernaculum federis comportant, erigunt, deponunt. Tabernaculis populi a tabernaculo federis terminum ponunt, ne indiscrete appropinquent ad tabernaculum, et moriantur . Tabernaculum federis corpus est Dei et hominum Mediatoris, a  quo leuite populo terminum ponunt, dum pro quibus peccatis a mensa Domini abstinere debeat, docent. De subdiaconibus dicitur: Mundamini, qui fertis uasa Domini . uasa, corda significant; unde in Euangelio: Prudentes uero acceperunt oleum in uasis suis cum lampadibus . Subdiaconi itaque uasa Domini lauant, cum conscientias mundant; acolythi luminaria accendunt Ecclesie. Exorcistarum est officium ex obsessis corporibus demonia effugare; lectorum est uerbum Dei referre; ostiariorum est ecclesiam aperire. Que si omnia diligenter intuentur, ad hoc fiunt uisibiliter, ut ab his a quibus fiunt fiant per mundationem conscientiarum inuisibiliter. Unde B. Augustinus in tractatu sexto Epistole S. Ioannis Apostoli, sic de  Baptismo: »Aqua sacramenti uisibilis est, aqua spiritus inuisibilis; ista abluit corpus, et significat quid fiat [al., quod sit] in anima.« uisibilia namque sacramenta et operantur, et significant [al., signant] inuisibilia. In hoc cognoscimus quia de occultis omni ecclesiastico ordini confiteri debemus  ; de apertis uero solis conuenit sacerdotibus, per quos Ecclesia, que publice nouit, et soluit et ligat.

Sin nec in ordinibus ecclesiasticis cui confitearis inuenis, uir mundus ubicunque sit, requiratur, sicut in ueteri Testamento precipitur: Ista lex est hominis qui moritur in tabernaculo. Omnes qui ingrediuntur  tentorium illius, et uniuersa uasa que ibi sunt, polluta erunt septem diebus. uas quod non habuerit operculum, nec ligaturam desuper, immundum erit. Si quis in agro tetigerit cadauer occisi hominis, aut per se mortui, siue os illius, uel sepulcrum, immundus erit septem diebus. Tollent de cineribus combustionis atque peccati, et mittent aquas uiuas super eos in uas, in quibus cum homo mundus tinxerit hyssopum, asperget ex eo omne tentorium, et cunctam supellectilem eius, et homines huiuscemodi contagione pollutos; atque hoc modo mundus lustrabit immundum tertio, et septimo die . Longum est per singula allegoriarum mysteria currere. Sed diligenter intuendum quid est quod sino determinatione cuiusquam ordinis homo mundus  lustrare immundum dicitur: et quosdam sanctorum Patrum legimus qui animas rexerunt, et tamen eorum ordines nescimus  .

Quod si nemo cui confitearis inuenitur, ne desperes  , quia in hoc Patrum conueniunt sententie  , ut Domino confitearis. Unde B. Ioannes Chrysostomus super L psalmum : »Si confunderis alicui dicere que [al., quia] peccasti, dic ea quotidie in anima tua. Non dico ut confitearis conseruo tuo, ut tibi exprobret, sed confitere Deo, qui ea curet.« Item idem super Epistolam ad Hebreos : »Non dico tibi ut te prodas in publicum, neque ut te apud alios accuses; sed obedire  te uolo Prophete dicenti.« Reuela Domino uiam tuam , 382 et tunc demum spera misericordiam te posse consequi. Et in septem collationibus ultimis Ioannes Cassianus : »Si uerecundia retrahente reuelare peccata tua coram hominibus erubescis, illi, quem latere non possunt, confiteri ea iugi supplicatione non desinas, qui et absque ullius uerecundie publicatione curare, et sine improperio peccata donare consueuit. Maximus in sermone paschali dicit  : »Inuenio quod Petrus fleuerit, non inuenio quid dixerit: lacrymas eius lego, satisfactionem non lego  .« Et lingua Spiritus sancti Leo: »Lacrymis lauatur delictum quod uoce pudor est confiteri. Misericors etenim  Dominus, et absque ulla confessione respexit Petrum, et indulsit ei trine negationis admissum.«

Sciendum uero minoribus summopere est sacerdotibus, et maxime prelatis, ne culpam dictam in occulto sub nomine alterius culpe uindicent in publico. Unde in linea ueritatis, sigillo uidelicet euangelico, cum Filius Dei dixisset: Ut ipsi in nobis unum sint, sicut tu Pater in me, et ego in te  non sine magno sacramento tacuit nomen Spiritus sancti, cum Pater, et Filius, et Spiritus sanctus unum sint. Unitas enim confitentis in tertiam adduci personam non debet, nec sub nomine alterius culpe  ista puritas infamari, sed secrete Spiritu sancto committi.

Omitto de his que confessa sunt, tantum loqui, cum Euangelium de his que uidemus et patimur dicat: Si peccauerit in te frater tuus, corripe eum inter te et ipsum solum . De qua sententia B. Augustinus sic in uerbis euangelii dicit : »Corripe fratrem tuum inter te et ipsum solum, intuens [al, intendens] correctioni, parcens pudori; forte enim pre uerecundia incipiet defendere culpam suam, uel peccatum suum; et qui uis facere correctionem [al., quem uis facere correctiorem], facis peiorem. Corripe ergo inter te et ipsum solum.« Item idem : »Tu scis quia peccauit, quia enim secretum  fuit quando in te peccauit; secretum quere, cum corrigis quod peccauit: nam si solus nosti quod peccauit in te, et eum uis coram omnibus corrigere, non es corrector, sed proditor. »Item idem : »Ipsa corripienda sunt coram hominibus, que peccantur coram hominibus; ipsa corripienda sunt secretius, que peccantur secretius: distribuite tempora, et concordat Scriptura. Sic agimus [al., agamus], et sic agendum est, non solum quando in nos peccatur, sed quando peccatur ab aliquo, ita ut ab altero nesciatur.«  »In secreto debemus corripere, in secreto arguere, ne, uolentes publice arguere, prodamus hominem. Nos uolumus corripere et corrigere; quid si inimicus querit audire, et corripere [quod puniat]? Nouit enim nescio quem  homicidam episcopus, et alius nemo illum nouit. Ego publice corripere, at tu queris inscribere: prorsus nec prodo, nec negligo. Corripio in secreto, pono ante oculos Dei iudicium, terreo cruentam conscientiam, persuadeo penitentiam. Hac caritate  prediti esse debemus. Unde aliquando homines reprehendunt nos, quia, quasi non corripiamus, aut putant nos scire quod nescimus, aut putant nos tacere quod scimus. Sed forte quod dicis [al., scis] et ego scio; sed non coram te corripio, quia curare uolo, non accusare. Sunt homines adulteri in domibus suis, in secreto peccant; aliquando nobis produntur ab uxoribus suis, plerumque zelantibus, aliquando maritorum salutem querentibus. Nos non prodimus palam, sed in secreto arguimus; ubi contingit malum, ibi malum moriatur. Non tamen uulnus illud negligimus, ante omnia ostendentes homini in tali peccato constituto, sauciamque gerenti conscientiam, illud uulnus esse mortiferum.« B. Hieronymus sic super Mattheum dicit : »Corripiendus est frater seorsum, ne, si semel pudorem ac uerecundiam amiserit, permaneat in peccato.«

In his satis liquet quia si que uidemus et patimur, saluo Dominico precepto, nonnisi inter nos et fratres nostros peccantes secretum habere possumus. Si, corrigere uoluerint, omnimodis confessa detegimus, teste Spiritu sancto, Antichristi et proditores habemur. De quibus Felix papa : »Proditorum nec uox, nec calumnia audiatur.«

Quod uero que confessa sunt sub nomine alterius culpe uindicari, uel secrete uisa detegi non debeant, sic dicit Innocentius papa: »Latentia peccata non  habeant uindictam, et, probatione cessante, uindicte ratio conquiescat.« In his omnibus liquet quia unum cum Sponso suo mater est Ecclesia, et membra sua non diuisioni, sed unitati parit in secula seculorum. Amen.




[SERMO.]





DE OPUSCULO SUBSEQUENTI MONITUM.
 lorsqu'on l'a fait entrer dans l'autre recueil. C'est un court, mais excellent traité ascétique, où l'on reconnaît aisément la plume et la piété de celui dont il porte le nom. Lanfranc y fait un détail admirable de toutes les principales pratiques qui sont nécessaires à un ascète et à un moine pour soutenir dignement la profession qu'ils ont embrassée. Il y touche à la fin ce qu'il auait déià établi ou qu'il établit depuis dans une de ses lettres , touchant l'Eucaristie, qu'il est bon de donner aux enfants, mais qui ne leur est pas absolument nécessaire pour le salut auant l'âge de raison.





BEATI LANFRANCI SERMO SIuE SENTENTIAE.

 Octo sunt que, si diligenter a religiosis obseruentur, per horum obseruantiam non esse segnes sui ordinis custodes, ab iis qui sanum sapiunt, facile iudicabuntur. Primum est, ut claustrum suum teneant,  neque de illo ullo modo sine licentia exeant, neque etiam tunc, nisi rationabilem causam habeant. Secundum est, ut silentium suum districte teneant, nec illud pro ulla omnino re, nisi rationabilis occasio  et ineuitabilis eueniat, facile rumpant. Tertium est. ut nullam proprietatem habeant, nec etiam per licentiam plus habere quam necessitas postulat, expetant. Quartum est, ut prelatis suis in omnibus obediant, nisi forte  iis aliquid contra uoluntatem Dei precipiant; tunc enim nullo modo eis in hac re obediendum est; quia, sicut beatus Gregorius ait, malum propter obedientiam nunquam fieri debet; bonum uero aliquando intermitti potest. Quintum est, ut pro nulla causa, etiamsi eis iusta uideatur, murmurare uel detractionem facere audeant, ne omne bonum, si quod facere uidentur, per hanc nequitiam perdant. Sextum est, ut inuicem secundum Deum se diligant, et omne bonum quod singuli sibi ab aliis impendi desiderant, ipsi aliis  hilariter et cum gaudio impendant. Septimum est, ut constitutum seruitium secundum morem Ecclesie sue, si possint reddere, non negligant; et in hoc agendo intenti et non uagi assistant; ne uagando oculos diuine maiestatis, ante cuius conspectum uidentur assistere, offendant. Octauum est, ut puram confessionem de omnibus peccatis suis faciant: quam tamen confessionem non passim omnibus prout cui libuerit, nisi tantummodo suis prelatis, uel quibus fidem prelati potestatem tribuunt, faciant. Regnum Dei et iustitiam eius querere, est celestis patrie bona desiderare, et quibus iustitie meritis ad hoc perueniri debeat indesinenter inquirere. Docere et non conuiciari ignorantes debemus, sicut cecos non conuiciamur, sed manu ducimus. Quanto grauiori  tumultu cogitationum carnalium premimur, tanto orationi ardentius insistere debemus. Deo nostro  iucunda fit laudatio, si quod ore canimus, opere non impugnamus. Cum psalmum dicis, cuius uerba loque ris agnosce, et in compunctione magis animi quam in tremule uocis dulcedine delectare: lacrymas enim psallentis Deus magis quam garritum comprobat. Non uacet mens tua in uariis perturbationibus; quod si pectori tuo insederint, dominabuntur tui, et deducent te ad delictum maximum.

Dixit. . . . , uerum Christi templum est anima credentis. Etiam in minimis caute age: non enim minimum in uita homini negligere minima. Otiose menti maligni spiritus prauas cogitationes inserunt, ut si quiescat ab opere, non quiescat a malorum operum delectatione. Omnia que blandimento, que occulta uoluntate animum trahunt, reiice. Ede citra  saturitatem, bibe citra ebrietatem; nec presentibus deliciis inherebis, nec absentes desiderabis. uictus tibi ex facili sit, nec ad uoluptatem, sed ad cibum accede; desideria tua paruo redime, quia hoc tantum curare debes ut desinant. Grauior appetitus ex indignatione nimia nascitur, quem accepte plerumque accendit iniurie dolor. Nulli est aliquatenus abigendum unumquemque fidelium corporis et sanguinis Dominici tunc esse participem, cum in baptismate membrum efficitur corporis Christi, nec alienari ab illius panis calicisque consortio, et si, antequam panem illum comedat calicemque bibat, de hoc seculo migrauerit, in unitate corporis Christi constituto; sacramenti quoque illius participatione ac beneficio non priuatur, cum in se hoc quod illud  sacramentum significat, inuenitur habere.



APPENDIX AD ILLUSTRANDA B. LANFRANCI OPERA.





CHRONICON BECCENSIS ABBATIAE, Ab ipsa fundatione ad an. 1467, ex ueteri manuscripto codice eiusdem cenobii. [1Kb]

 1 Anno ab Incarnatione Domini 1034, Henrici regis Francorum anno quarto, Roberto, filio secundi Richardi, et fratre tertii Richardi habenas Northmannie gubernante, Herluinus uenerande sanctitatis abbas Beccensis Ecclesie primus, inspirante Domino nostro Iesu Christo omnium bonorum auctore, postposita nobilitate terrena, qua satis pollebat, abiecta seculi pompa, qua ante non parum iusta modum suum floruerat, fastuque terreno relicto, hoc anno cingulo militie deposito, ad Christi paupertatem tota deuotione se contulit, et, ut soli Deo liberius uacaret, sola Dei dilectione habitum monachalem cum gaudio suscepit.

A Danis, qui primi Northmanniam obtinuerunt,  originem duxit pater eius; mater autem eius proximam ducum Flandrie consanguinitatem attigit. Ansgotus ille, ista Helloys nomen habebat. Quem Guilbertus Brionensis comes, primi Richardi Northmannorum ducis nepos ex filio consule Godefrido, illum enutritum penes se inter omnes curie sue primates habuit acceptissime. Habilis ille ad arma plurimum erat, nec minore ea animositate gestabat. Omnes omnium totius Northmannie maiorum in electis illum habebant. In armis omnisque rei militaris usu et cultu corporis sui attollebant. Domi et militie commilitonum suorum prestantissimus erat. Quibus de rebus, non solum singularem domini sui obtinuerat fauorem, uerum et apud Robertum,  totius Northmannie ducem, et apud exterarum dominos regionum pepererat sibi nomen plurimum et accessum familiarem.

Hic talis et tantus uir cum prediis et facultatibus ad statum monachorum uenire desiderat. In fundo iuris sui qui Burneuilla dicitur, haud procul a Brionio, uolens cenobium construere, ecclesiam edificauit in honore sancte Marie, ibique religionis habitum suscepit ab episcopo Lexouiensi, Herberto nomine, maxime sanctitatis uiro, quadragesimo etatis sue anno, deuoteque portauit; nec multo post ab eodem presule sacerdos ordinatus est et abbas constitutus, quia, propter paupertatem loci illius, quiuis alius regimen ipsum nolebat suscipere.

Unde sciendum est quod in Galliis erat et quedam  prouincia olim uocata Neustria, post a Northmannis, qui a Norst regione uenerunt, cognominata Northmannia, in qua est quidam locus qui dicitur Beccus, et ita uocitatus a riuulo ibi decurrente, qui adhuc hodiernis temporibus decurrit iuxta muros prati ubi construxit Herluinus, qui erat de genere Danorum, secundam ecclesiam, inde uocatam ecclesiam Becci.

Tribus de causis tam paruo tempore dicitur creuisse non solum diuitiis, sed etiam religione, intus studio operis Dei, et feruore religionis; foris studio caritatis, in qua gratia Dei ab initio usque nunc plures uirtutes sunt facte et ostense.

Hoc cenobium de quo loquimur, in initio sue fundationis aliquanto tempore in maxima egestate  et penuria exstitit, ut monens eos probaret Dominus, et probando impleretur illud in eis uiri sapientis: Omne quod applicitum tibi fuerit, fili, accipe, et in dolore sustine, et in humilitate tua patientiam habe, quoniam in igne probatur aurum et argentum; homines uero receptibiles in camino humiliationis . Et ut ostenderetur quod illa fundatio non erat ex homine, sed ex illo et de ipso de quo dicit Apostolus: Fundamentum aliud nemo potest ponere, preter illud quod positum est, quod est iehsu Christus , noluit ut per reges et principes ipsa fundatio ageretur, sed per seipsum, et per humilem et timentem uerba sua, sicut ipse per Isaiam testatur dicens: Ad quem respiciam nisi ad pauperculum et contritum spiritu, et trementem sermones meos?  

Nota quod Bonneuilla erat proprium hereditagium domini Herluini, et ibidem primam ecclesiam edificauit in honorem sancte Marie, et ibidem habitum suscepit.

uerum quia campestris et inaquosus est locus, monitus per soporem a beata Dei genitrice 2 Maria, in uallem ad riuum qui Beccus dicitur, Deo adiutore, secessit; ibique nobile edificare cepit in honorem eiusdem matris Domini Marie monasterium, quod Deus perfecit ad sui nominis gloriam, et multorum hominum solatium et salutem. Cui Deus ad auxilium et consilium adducit, iuxta desiderium cordis sui, Lanfrancum uirum in liberalibus artibus undecunque  peritissimum, deinde Anselmum uirum per omnia approbatum, pollentem moribus, consilio affabilem, misericordem, castum, sobrium, in omni clericali officio mirabiliter eruditum; qui ambo, Dei adiuuante auxilio, archiepiscopi Cantuarie postea consecrati sunt.

Inde ad eumdem locum Beccensem tot et tanti uiri, tam clerici quam laici, ex nobili genere nati confluxere, ut sancto Herluino abbati satis decenter posset dici: »Ab ubertate domus tue inebriasti faciem terre, et a torrente sapientie eorum replesti orbem terrarum.« Inter quos exstitit quidam nobilis uir, nomine Willelmus, qui ibidem ueniens ad monachatum, dedit eidem monasterio Beccensi predium ubi quondam fuerat monasterium Sancti Ebrulfi  apud Uticum, ad quem locum habitandum et procurandum uenerabilis Herluinus misit predictum Lanfrancum, cum tribus monachis Beccensibus. Postea idem Wilelmus, et nepotes sui Robertus, et Hugo de Grentimenti, restaurauerunt predictum monasterium Sancti Ebrulfi, et dederunt ecclesie Becci uillam Russerie pro commutatione predicti loci Sancti Ebrulfi apud Uticum. Qui locus Beccensis quantum adhuc nostris temporibus caritatis resplendeat radicibus, expertis disserendum dimittimus.

Audiens Lanfrancus famam regionis Northmanie, que prius Neustria dicebatur, in qua ducatum tenebat hereditario iure Willelmus ille qui postea subiugauit sibi totam Angliam armis, sciens certo relatu illic multum collapsum studium litterature  barbarice gentis, et intelligens prouidentissima inspiratione inde se posse adipisci maiorem gloriam, et plurimum questum, uenit illic cum paucis. Sed antequam peruenisset ad notitiam multorum, attraxit illum ad se qui Paulum uocauit de celo, hoc modo: Quadam die, dum iter ageret solus cum uno scholari, incidit in latrones, qui, et auferentes omnia que habebat, sinunt abire, tantum ei relinquentes uetustam chlamidem, cetera omnia secum retinentes. Tunc ille recordatus est alius cuiusdam sancti facti, qui cum a Longobardis   tentus esset, et ei suum caballum abstulissent, postea clamans, flagellum, quo equum solitus erat minari, obtulit eis dicens: Tollite, ut habeatis unde hoc iumentum minari  possitis. Quibus dictis, ad orationem protinus se dedit. Illi uero cursu rapido uenerunt ad fluuium nomine uulturnum, quem nullo modo transire potuerunt, cumque nullo modo transire possent, intellexerunt quia ex culpa quam seruo Dei fecerant, ista dispendia tolerabant; qui statim reuersi non solum reddunt quod abstulerant, sed etiam ipsum Libertinum inuitum in equum, de quo deposuerant, leuauerunt, et protinus abscedunt, et iter suum libere peragunt. Sic, inquiens Lanfrancus, ego faciam, redibo, offeram eis que deseruerunt, et cum hoc fecero, reddent mihi omnia mea; et cum fecisset, nichil sibi profuit, sed in peius illi prouenit, et, ut ipse solebat referre, Libertinus alia intentione fecit,  alia ego, quia Libertinus pura mente, ut haberent et possiderent, ego autem calliditate et dolo, ut redderent mihi, non ut haberent. Cum enim obtulisset eis chlamidem quam ei dimiserant, illi in iram uersi cesum diutius ad arborem nudum ligauerunt, et scolarem eius ad aliam, non longe ab eo, et sic discesserunt. Tunc uidens se omni humano auxilio destitutum, cepit intra se reuoluere et pertractare quam fragilis et caduca sit huius mundi gloria, et omne quod laborant homines super terram, uanitas. Promisit Deo omnino relicturum huius mundi caducos honores, et sub illius iugo quod est leue et suaue illis qui eum diligunt, suppositurum ex toto, si eum eripere dignaretur ab hac captione. Statim ut uotum ex corde et ore Deo promisit, quasi uno  momento soluta sunt omnia uincula, quibus ligatus erat; et liber effectus, Deo gratias agens, ad suum clericum accessit, et eum soluit, et uotum apud Beccum perfecit.

Anno Domini 1042, Lanfrancus, de senatorum Papie nobili genere natus, in septem liberalibus artibus mirabiliter eruditus, Deo omnium bonorum auctore disponente, apud Beccense cenobium, magnis tunc temporis facultatibus inornatum, secundum sancti Herluini ibidem abbatis desiderium, monachalem suscepit habitum; qui quanto miraculo illuc aduenisset, quantum ibidem profuisset, et quomodo primus abbas Cadomi exstitisset, et quam laudabiliter archiepiscopus Cantuariensis diu uiguisset, in uita ipsius inueniri potest.

 Anno Domini 1051, Francie turbatur Ecclesia per Berengarium Turonensem, qui asserebat eucaristiam, quam sumimus in altari, non esse reuera corpus et sanguinem Christi. Unde contra eum multum a multis et uerbis et scriptis disputatum est; inter quos domnus Wimundus, monachus de Cruce Sancti Leufredi, contra eum de corpore et sanguine Christi elegantem edidit librum.

Lanfrancus etiam Papiensis, primum monachus Beccensis, deinde archiepiscopus Cantuariensis, omnibus luculentius et mirabilius librum super hac re composuit; in quo singulis illius questionibus et expositionibus laudabiliter respondit, male dicta ab eo et intellecta Scripturarum testimoniis diuinarum improbando conuincens.

 Anno Domini 1053, Hunffredus de uitullis, pater Rogerii de Bellomonte, et Albereda uxor eius, duo monasteria, unum uirorum et alterum feminarum, in fundo Pratelli edificarunt.

Anno Domini 1060, sanctus Anselmus in Augusta nobili ciuitate, que confinis Burgundie 3 est et Longobardie, oriundus, licet nobili parentum prosapia natus, disertorum studiis magistrorum in breui Deo donante cequatus, et per diuinam uisionem ad sedes celicas denique in spiritu raptus, salutis sue arcana uerba confestim audiuit, que non multo post tempore compleuit. Audiens igitur famam magistri Lanfranci, iam monachi Beccensis, et scholas ibidem tenentis et regentis, omnium pene doctorum  nomina precellere, spreta pro Dei nomine patris et matris multimoda hereditate, cum aliquantis familiarium clericis, uenit ad eum; in cuius scholis aliquandiu diligenter manens, et sibi et aliis multum proficiens, tandem Lanfranci incitamento et Maurilii Rothomagensis archiepiscopi consilio, diuina prouidente clementia, in Beccensi ecclesia habitum monachalem tota deuotione hoc anno suscepit, anno etatis sue uicesimo septimo. Qui ad quanta sanctitatis et dignitatis culmina postea peruenerit, in subsequenti diligens lector inueniet. Nam inter cetera dignitatis culmina, cum anno Domini millesimo sexagesimo secundo Lanfrancus supradictus Ecclesie Becci prior, regimen accepisset sancti Stephani Cadomi, predictus Anselmus factus est prior Beccensis,  qui tribus annis fuerat sine prelatione.

Item cum locus Beccensis adhuc indigeret multis rebus, in recepta pauperie, inter alia lucerna die ac nocte non semper ardebat in ecclesia  pre inopia, sed cum hora nocturnalis synaxis appropinquasset, secretarius surgens de cubili, ibat in pistrinum, uel in coquinam, deferens inde lumen: nocte subsequente die dedicationis, id est sexto Kalendas Martii, cum hora matutinalis appropinquasset, secretarius, nomine Gothbertus, euigilans a somno uidit totam ecclesiam ita illuminatam celesti lumine ut potuisset acus reperiri in pauimento. Qui surgens pauefactus audiuit quasdam uoces in choro quasi psallentes sub silentio; tunc pedetentim perrexit ad ostium chori, a parte altaris,  et introspexit in chorum, et uidit beatissimam et gloriosissimam matrem Domini Mariam stantem in loco stationis uenerabilis Herluini abbatis, et coram ea astantes beatissimos apostolos Petrum et Paulum, et tertium alium quem non agnoscebat uultu, decantantes ei matutinas. Cumque diu hec aspexisset, cogitauit pergere ad ostium quod erat ex alia parte chori, iuxta locum stationis abbatis, et ut melius et propius ualeret uidere illas gloriosissimas personas, et audire que ille dicebant et decantabant. Et cum hoc faceret suauiter, et quasi pedentim, antequam peruenisset ad ostium, lux substracta est, et uoces subcinentium quieuerunt; suauitas tamen miri odoris tanta ibi aspersa est ut cum fratres assurexissent ad uigilias, mirarentur,  ad inuicem se interrogantes nutu et signis quid hoc uellet esse. Que omnia predicta dictus secretarius recitauit, ut uidit.

Item iratus rex Guillelmus contra Lanfrancum, eum alienauit a sua curia, cuius consiliarius exstiterat, quia contradicebat nuptias filie comitis Flandrie, quam ipse sibi dux copulauerat matrimonio, quia proximitate carnis et consanguinitate iungebantur. Unde auctoritate Romani pontificis, tota Neustria supposita erat interdicto; quapropter Lanfrancus Romam adiit, quamuis iturus esset occasione cuiusdam heretici Berengarii, et tunc presidebat Leo octauus, et etiam ut ageret pro duce Northmannorum et uxore eius. Igitur locutus est  cum papa Nicolao, et ostendit quod eius sententia, uidelicet interdictum, eos tantum grauabat; qui nec coniuxerat, nec eos separare poterat, nam dux puellam, quam acceperat, nullo pacto dimittere uolebat.

Hoc autem audiens et uerum esse aduertens summus pontifex, dispensatione habita coniugium concessit, eo tamen modo quatenus dux et uxor eius duo monasteria construerent, in quibus singulas congregationes uirorum ac mulierum coadunarent, que ibi sub norma sancte religionis die noctuque Deo deseruirent. et pro salute eorum supplicarent; et paruit dux apostolice dispensationi, et edificauerunt duo monasteria in predio quod antiquitus Cadomum nuncupabatur. Dux unum monachorum  in honorem sancti Stephani, et uxor eius alterum sanctimonialium in honorem sancte Trinitatis, et post triennii completionem sola necdum completa basilica, Lanfrancus cepti operis institutor, tam ducis Northmannie quam primatum supplicatione, cenobio Cadomensi, quod dux hortatu pape edificauerat, abbas preficitur, in quod plures de Becco secum duxit; qui paulo post ad dignitates sunt promoti.

Anno Domini millesimo sexagesimo tertio tempore Herluini primi pastoris et fundatoris cenobii Beccensis, Willelmus potentissimus dux Northmannie, qui postea Angliam acquisiuit, cepit edificare ecclesiam iuxta Ermentrudis uillam prope Rothomagum, Sequana inter utrumque fluente, super  terram et hereditatem ipsius monasterii Beccensis, in campis inter Cheuilleium et Ermentrudis uillam, qua ambe parochie sunt de patrimonio eiusdem monasterii. Que quidem ecclesia uocata fuit ecclesia Beate Marie de Prato [al., de Bononuntio], et ibi constituti fuerunt monachi de monasterio Becci ad Dei seruitium ibidem faciendum.

Deinde post annos ferme sexaginta duos  obiit Henricus primus Anglorum rex, filius predicti Willermi, uidelicet anno millesimo centesimo trigesimo quinto apud Sanctum Dionysium in Silua Leonum ; delatumque fuit corpus eius Rothomagum; et in ecclesia Beate Marie apertum; et cor, lingua et uiscera eius sepulta et tumulata fuerunt in ecclesia Beate Marie  de Prato ante maius altare, et corpus eius sale conditum delatum fuit apud Cadomum, usquequo uentus esset aptus ad deferendum illud in Angliam.

4 Anno Domini millesimo septuagesimo Lanfrancus predictus, prius monachus Beccensis, deinde abbas Cadomensis, constitutus est archiepiscopus Cantuariensis, ubi laudabiliter et gloriose uixit ad exemplum omnium bonorum decem et octo annis.

Anno Domini millesimo septuagesimo tertio, in uigilia festiuitatis Omnium Sanctorum, monachi Beccenses, exeuntes de prima ueteri ecclesia, solemni processione et magne deuotionis gaudio,  uenerunt in nouam ecclesiam quam beatus Herluinus eiusdem loci gloriosus abbas, Lanfrancus, et Anselmus uiri magne auctoritatis edificauerant.

Anno Domini millesimo septuagesimo septimo, decimo Kalendas Nouembris ecclesia Becci in honorem sancte Marie matris Domini dedicata est ab archiepiscopo Cantuarie Lanfranco, quod opus pergrande ipse inchoauit, et post abbatem Herluinum primum lapidem posuit; quod opus in quindecim annis peractum est. Huic autem dedicationi interfuerunt episcopi Odo Baiocensis, Guilbertus Lexouiensis, Gilbertus Ebroicensis, Robertus Sagiensis, Ernaldus Cynomanensis [al. Arnald. Cenomanensis]. De letitia illius diei, et gaudio multiplici superfluum uidetur proloqui, tum de aduentu personarum  uirorum illustrium et mulierum nobilium, non sine magna largitione donorum, Francie, Nortmannie, Anglie, et de superabundanti omnibus preparata procuratione [al., pastu] nemo sufficienter uix posset disserere.

Anno sequenti, id est millesimo septuagesimo octauo beatus Herluinus, predicti loci Beccensis abbas primus, miles Christi gloriosus, inter choros iustorum ab angelis susceptus est, preciosum corpus terre relinquens, animam celis inserens, sepultusque est et tumulatus in medio capituli quod ipse edificauerat; obitusque eius dolor suis, gaudium angelis fuit. Cui etiam Dominus corda hominum reuelauit, et animas de corpore exeuntes, a demone arreptas, plangentes audiuit, et plangendo  cognouit. De uirtutibus eius, uita et moribus, si dicere uoluerimus, dies deficiet; mittimus igitur prudentem lectorem ad uitam eius descriptam, ubi abundanter inueniet quo instrui possit.

Nota quod uenerabilis uir Herluinus, non sine nutu et prouidentia Dei qui omnibus in se sperantibus preparat bona meliora, ecclesiam cum omnibus officinis mutauit loco tertio, non longe a supradicto loco qui nunc dicitur Capella beati Herluini, que prima fuit in hoc riuo Beccensi fundata; et istam, de qua nunc loquimur, edificauit multo maiorem, et amplissimas officinas; qua fabrica expleta, per sexdecim annos, Lanfrancus Dorobernensis Ecclesie archipresul dedicauit, anno Incarnationis Dominice millesimo septuagesimo  septimo, mense Octobri, feria secunda ultime hebdomade eiusdem mensis.

Quidam uir, Goselinus nomine, de uilla que dicitur Malauilla, sita in pago Rothomagensi, ardens ambis pedibus, innumeris angustiis et doloribus cruciabatur. Cum autem hoc pertulisset uno mense pleno, id est a Kalendis Nouembris usque ad Kalendas Decembris, et illi nullum remedium prouenisset, sed ex omni parte illum miserie occupassent; quia neque cibum, neque potum, neque somnum percipere poterat, neque aliqua requies illi esset, uxor, et amici atque uicini eius monuerunt eum ut ad Sanctum Leobinum in Carnote pergeret, et in lectica ferri se faceret. Quibus ille respondit  se non longius ire quam usque ad Beccensem ecclesiam que erat in uicino, non plus uno milliario, et testabatur habere se fidem illic posse recipere sanitatem precibus beate Marie Matris Domini, in cuius honorem est consecrata ipsa ecclesia, et meritis aliorum sanctorum; et ut dixit ita fecit, et ut credidit ita euenit. ueniens igitur ad sacram ecclesiam prima Dominica Aduentus, que contingit tertio Nonas Decembris, perstitit in porticu ecclesie ipso die et sequenti, tertio uero die cepit aliquantulum quiescere; actum est autem ut quarto die eueniret festiuitas beati Nicolai. Eo die, aurora iam illucescente, cum ianitor ecclesie Becci, nomine Ioannes, aperuisset ianuas, reminiscens infirmi, diuertit ad eum ubi iacebat, qui inuenit eum uigilantem,  et antequam eum aliquid interrogasset, infirmus eum preueniens dixit se totum exstinctum et sanum; ianitor interrogans quando et quomodo? ille respondit. Tota ista nocte bene habui, media autem nocte obdormiui, et postmodum euigilans inueni me totum exstinctum, et refrigeratum, et nunc Dei gratia bene mihi est, meritis beatissime uirginis, in cuius honore ista ecclesia est consecrata. Actum est hoc anno Incarnationis Dominice millesimo centesimo undecimo, mense Decembri, qui est apud Hebreos decimus, apud nos duodecimus.

Defuncto itaque patre Herluino septimo Kalendas Septembris, anno etatis sue octogesimo quarto monachatus uero quadragesimo quarto, paucis interpositis  diebus, electus est abbas eiusdem loci Anselmus, qui prior quindecim annis fuerat. Sequenti uero anno in festiuitate sancti Petri, que dicitur Cathedra, benedictus est abbas in ecclesia Becci, ab Ebroicensi episcopo Gisleberto.

Anno Domini millesimo octogesimo secundo, translatio monachorum Becci, apud Conflanitum commorantium, a ueteri ecclesia, que Capella dicitur, ad nouam ecclesiam, cum corpore sancte Honorine, cum Yuo de Bellomonte comes super Isaram, et Adelidis uxor eius, uolentes in ecclesia B. Honorine de Confluentium a monachis Deo deseruiri, dederunt eam et omnia ad eam pertinentia monasterio Beccensi, sub libera potestate et ordinatione abbatum prefati cenobii. Huic donationi reuerendus  episcopus Parisiensis Godfridus, de cuius parochia beneficio est, 5 ut semper mos est bonis bene actis fauere, cum canonicis ecclesie Sancte Marie Parisiensis, consensit; Ecclesie sue reseruans ut, si quando aliqua ratione exigente per totum episcopatum Parisiensem, aut in predicto tantum castro, diuinum officium episcopus Parisiensis celebrare prohibuerit publice, monachi in dicta ecclesia deseruientes, post perceptam ab episcopo, uel eius nuncio, iussionem, obseruabunt.

Anno Dominice Incarnationis millesimo octogesimo nono, obiit pie memorie Lanfrancus, prius  monachus Becci, deinde abbas Cadomensis, ad ultimum archiepiscopus Cantuariensis decem et nouem annis.

Tempore S. Anselmi abbatis Becci tres matrone nobiles dederunt se in subiectionem Becci, uidelicet Basilia uxor Hugonis de Garnato, et Amfrida neptis ipsius Basilie, et Eua uxor Guillelmi Crispini. Que tres cum simul Becci uiuerent, quasi condixerunt sibi ut de hoc mundo una post aliam transirent, et tres Dominicas elegerunt, in quibus uitam finirent. Prima autem, scilicet Amfrida Basilie neptis, que minor erat etate, uirgo autem corpore et Deo sacrata, decidit in egritudinem, et uenit ad extrenum Dominica, quarto Nonas Ianuarii. Qua sepulta, cepit infirmari Basilia domina eius; que  cum per aliquot dies graui incommoditate corporis molestaretur, uelata est a Guillelmo Rothomagensi archiepiscopo, sicque defuncta est alia Dominica decimo septimo Calendas Februarii, et sepulta est ut talem personam decebat. Tertia, Eua, non diu superuixit, nam etate et ieiuniis attenuata, cepit repente uiribus corporis destitui. Post mortem enim uiri sui Guillelmi Crispini omni continentie se mancipauit, Beccique usque ad finem uite in Dei seruitio perseuerauit; hec ante plures annos sacrum uelamen acceperat a predicto Guillermo Rothomagensi archiepiscopo.

Cumque in dies languor cresceret et ipsa quotidie ad ecclesiam pergeret, die festiuitatis sancti uincentii, mane fecit se in ecclesiam duci, ibique a  toto conuentu uisitata atque inuncta ante altare Crucifixi, et cetera que morientibus Christianis solent exhiberi persoluta sunt ei. Cumque conuentus recederet, eleuata manu signauit eos dicens: Deo uos commendo, filii; diligebat enim tam tenere nos quasi omnes peperisset. Deinde domum reducta, dum ad focum sederet, sequenti nocte transiit. Cum ad exitum appropinquaret, aderant fratres ut psalmis et orationibus ei subuenirent; inter quos fuit quidam frater, nomine Rodulphus, qui eam rogauit ut, si possibile esset, post mortem ei apparens diceret quod inuenisset. At illa respondit, si Deus ei concederet. Sicque defuncta est tertia Dominica, decimo Kalendas Februarii, et, paucis interpositis diebus postquam defuncta est, apparuit fratri dormienti.  Quam cum uidisset, ait: Quid est, domina? Quomodo te habes? Respondit se sexaginta annos penitentie accepisse; et cum ille obstupuisset, quesiuit causam. Et ait: Quia paruos canes, et alia huiusmodi uaria, que homines pro nichilo ducunt, amaui, et ultra modum in iis delectata sum; ideo talem penitentiam accepi. Et sic uides quod he tres domine, tribus Dominicis seculo migrauerunt; prima, in parte noctis; secunda, media nocte, dum cantarentur matutine; tertia, mane, dum cantaretur prima.

Nota quod, ut refert Historia de beato Anselmo,  per illum qui presens cum illo erat  , qui sic ait: Attestor Deum me sepe illum sub ueritatis testimonio audisse protestantem quod libentius uellet in congregatione monachorum, loco pueri inter pueros sub uirga magistri pauere, quam per pastoralem curam toti Britannie prelatus, in conuentu populorum, cathedre pontificali presidere.

Sublato de hac uita uenerabili Patre, ut diximus, Lanfranco, rex Anglorum Willermus ecclesias et monasteria totius Anglie graui nimium oppressione afflixit  ; cuius oppressionis anno quarto, id est millesimo nonagesimo tertio ab Incarnatione Domini, Anselmus abbas Beccensis Ecclesie, uir magne sanctitatis et doctrine, inuitatus, imo districta interpellatione adiuratus, ab Hugone Cestrensi comite  multisque aliis Anglorum regni principibus, qui eum animarum suarum medicum et aduocatum elegerant, et insuper Ecclesie sue prece et precepto, pro communi utilitate, coactus Angliam ingressus est. uenienti optimates alacres occurrerunt; rex ipse solio exsiliit, et uiro gaudens occurrit. Interea rex Willermus graui languore corripitur, et pene ad extrema perducitur. Suadetur ei inter alia a principibus, ut de matre totius regni, Ecclesia uidelicet Cantuariensi, cogitet, et eam a pristina uiduitate et calamitate per institutionem pontificis releuet. Acquiescit ille consilio, et Anselmum in opus hoc dignissimum indicat. Tunc ille contradicens, et reluctans, et multis modis omnibus obtestans, capitur, et uiolenter in uicinam ecclesiam,  cum hymno et laudibus portatur magis quam ducitur. Acta sunt hec anno isto pridie Nonas Martii prima Dominica quadragesime.

Anno uero sequenti , pridie Nonas Decembris, debito cum honore ab omnibus episcopis Anglie Cantuarie consecratus est, ad laudem et gloriam nominis Domini.

In cuius consecratione euangelica illa sententia super eum reperta est: uocauit multos, et misit seruum suum hora cene dicere inuitatis, ut uenirent, quia iam parata sunt omnia . Qui cuius meriti exstitit, in uita ipsius potest reperiri. Rexit autem sic sanctissimus uir Anselmus Ecclesiam Cantuariensem quindecim annis feliciter; qui monachus Becci claustralis exstiterat tribus annis,  quindecim prior post uenerabilem Lanfrancum, et quindecim abbas post sanctum Herluinum, eiusdem cenobii abbatem primum. Cui successit in eadem Ecclesia Becci tertius abbas uir magne sanctitatis 6 et doctrine Willermus, nobili Northmannorum prosapia originem trahens; in ueteri castro super Rislam, quod dicitur Monsfortis, claris parentibus exortus. Pater eius Turstinus, mater uero Albereda dicebatur. Rogerii de Bellomonte, patris Roberti comitis Mellenti, ex uxore neptis; qui anno sequenti benedictus est Rothomagi, in die festiuitatis S. Laurentii, ab archiepiscopo Willermo.

 Anno autem millesimo nonagesimo octauo. Anselmus archiepiscopus recessit ab Anglia, quia rex Willermus, filius Willermi Conquisitoris Anglie, nichil recti in regno suo fieri permittebat, sed prouincias intolerabiliter uexabat in tributis, que nunquam cessabant in opere muri circa turrim Londonie, in opere aule regalis, apud Westmonster. Idem rex Willermus hoc anno fuit in Northmannia, semper hosticis, et tumultibus, et curis armorum deditus, tributis interim et exactionibus pessimis populos Anglorum non abradens, sed excorians.

Anno Dominice Incarnationis millesimo centesimo nono, undecimo Kalendas Maii, feria quinta in cena Domini, obiit pie memorie uenerabilis dominus Anselmus Cantuariensis archiepiscopus. Ipso  anno ultimum Pascha fuit, septimo Kalendas Maii.

Scripsit uero idem uir reuerendus nonnulla memorie digna, que subtus adnectere curauimus. Dum adhuc esset prior in Beccensi cenobio scripsit tractatus tres; primum De ueritate, secundum De libertate arbitrii; tertium De casu diaboli; et quartum, quem titulauit De grammatico, in quo discipulo, quem secum disputantem introduxit, respondet et multas dialecticas questiones proponit et soluit. Fecit quoque libellum quintum, quem Monologion appellauit; solus enim in eo et secum loquitur, ac, tacita omni auctoritate diuine Scripture, quod Deus sit sola ratione querit et inuenit; et quod uera fides de Deo sentit, inuincibili ratione, sic non aliter esse comprobat et instruit. Composuit etiam  librum sextum, licet paruulum, sed suauioris ac subtilissime contemplationis pondere magnum, quem Prosologion appellauit; alloquitur etiam in illo opere, aut seipsum, aut Deum. Scripsit et septimum librum Epistolarum ad diuersos, diuersis eorum negotiis respondens, uel ea que sua intererant procurare mandans. Fecit et octauum De Incarnatione uerbi, quod opus epistolari stylo conscriptum sancte Romane Ecclesie summo pontifici Urbano dicauit. Nonum librum edidit, quem Cur Deus homo, appellauit. Decimum De conceptu uirginali. Undecimum de orationibus contemplatiuis, quem plurimi Meditationes uocant; in quibus, legentibus facile apparet quanta dulcedo supernorum mentem eius repleuerat. Duodecimus, qui est ultimus  tractatus, De processione Spiritus sancti; confutauerat enim Grecos in Barensi concilio, negantes Spiritum sanctum a Filio procedere; unde sumpta materia rogatu Hildeberti Cenomanorum episcopi, hunc librum composuit. De natione eius et uita et moribus dictum est.

Anno Domini millesimo centesimo decimo tertio fundata fuit ecclesia S. Neoti.

Anno Domini millesimo centesimo uigesimo quarto, obiit pie memorie dominus Willermus tertius abbas Beccensis Ecclesie, uir religiosus et honeste uite, decimo sexto Kalendas Maii, sepultusque fuit in  capitulo, iuxta tumulum uenerabilis Herluini, in dextra parte, et eodem anno translati fuerunt monachi Becci de Castello de Clara, apud Scotres, et hoc fecit Richardus filius Gisleberti.

Nota quod, tempore huius Willermi, fuit ecclesie Philiberti tale concessum priuilegium, de consensu Ioannis episcopi Lexouiensis et totius capituli. Primo fuit a predictis episcopo e. capitulo concessa ecclesia predicta, perpetuo iure obtinenda, cum tali libertate ut nunquam cessaret a diuino officio, pro forifactura cuiuslibet hominis  . Unde monachi inibi cohibentes in rebellione qua Lexouiensem episcopum fuerint pro se uel hominibus suis in eadem parochia manentibus, uel non interdicta cantauerint, nec isti iidem homines monachorum,  in eadem parochia commanentes, perdent diuinum officium, pro forifactura cuiuslibet hominis, non pro sua; etsi eadem ecclesia, uel cemeterium uiolatum fuerit, habebunt monachi secum aquam benedictam de Lexouiensi ecclesia, et per se et per presbyterum eiusdem ecclesie, reconciliabunt ipsam ecclesiam, uel cemeterium, sine alio requisitu, excepto assultu, et homicidio. De iis enim duobus requiritur episcopus. Propter hanc autem reconciliationem, ecclesia Lexouiensis non perdet forifacturas suas de uiolatoribus, excepto manu pastu, id est seruientibus monachorum; de iis enim forifacturam habebant monachi, uidelicet de furto, uel de infractura ipsius ecclesie, uel cemeterii: nam de incestu uel adulterio, uel aliis ad episcopum pertinentibus,  ipse episcopus forifacturam habebit. Ipsa uero ecclesia Sancti Philiberti debet de consuetudine episcopo per annum duos solidos tantum, et nichil amplius de synodo uel de circata. Presbyter autem ipsius ecclesie ad synodum ueniet, sicut et ceteri; et si de ordine suo forisfecerit, episcopo emendabit: ad monstrationem uero ante archidiaconum, uel decanum, libros uel uestimenta sua non deferet, neque ad pascendum archidiaconum, uel decanum dabit: et pro hac concessione libertatis concessimus episcopo, et omnibus successoribus eius, ut in obitu eius fieret tantum, sicut pro uno monachorum, et de canonicis ipsius ecclesie fiet seruitium unius defuncti. cum eius obitus audietur. Et inuenies antiquum  originale in cophino, in quo reponuntur charte ecclesie predicte in cartulario.

Huic successit primus Boso, in Nouo et ueteri Testamento apprime eruditus, uir scientie admirabilis 7 et doctrine incomparabilis; tantam ei insuper gratiam uirtus diuina contulerat ut nullus, tam tristis et egens consilio, ad ipsum accederet quin extemplo letus, et consiliatus ab ipso recederet. Hic, dilectus a Deo et hominibus, regi Anglorum Henrico multum erat familiaris, quia ueram religionem, et admirandam sanctitatem et consilium incomparabile reperiebat. Qui, licet continua premeretur egritudine, tamen ipse per Deum, imo  Deus pro ipso, omnia necessaria conuentui  suo et superuenientibus, ut opus erat, affluenter tribuebat.

Anno Domini millesimo centesimo trigesimo sexto, obiit pie memorie dominus Boso, quartus abbas Beccensis monasterii, uir magne auctoritatis, orbi clarus, sapientia, prudentia, precipueque spiritu consilii pollens.

Anno Domini millesimo centesimo trigesimo septimo, Theobaldus electus Beccensis Ecclesie, uir magne bonitatis et scientie, benedictus est abbas eiusdem Ecclesie, omni conuentu animo libenti concedente, apud Rothomagum a domino Hugone archiepiscopo Rothomagensi.

Hoc anno in aduentu Domini Abricus [al., Albericus] Ecclesie Romane legatus, et episcopus  Ostiensis, tenuit concilium apud Londoniam, et ibidem, annuente rege Stephano et regina, Theobaldus abbas Beccensis Ecclesie, uir admodum uenerandus, Cantuariensis Ecclesie archiepiscopus effectus est, transactis duobus annis, et dimidio postquam abbas constitutus fuerat, consilioque eius fuit abbatia Becci sine abbate, sub Richardo de Belfou priore, a Natiuitate Domini, uel paulo ante, usque ad Pentecosten, quousque predictus archiepiscopus a Roma rediret.

Anno Domini millesimo centesimo trigesimo nono electus et institutus est abbas Beccensis, ab omni equaliter congregatione, uir magne sanctitatis et scientie, dominus Letardus de Beccensi burgo natus, in utroque Testamento apprime eruditus, pollens  consilio, affabilis colloquio, moderatus in uerbis, discretus in disciplinis, tarde letus in terrenis, semper gaudens in eternis, diligens bonos, corrigens malos. Qui pro qualitate temporis gregem sibi commissum optime rexit, licet in suo tempore assidua tempestate patria turbaretur.

Anno Domini millesimo centesimo quadragesimo primo, inceptum est capitulum Becci, tam consilio quam adiutorio Roberti de Nouoburgo; et anno sequenti data est ecclesia de Bellomonte Ecclesie Beccensi. Et eodem anno translatum fuit corpus sancti Neoti de ueteri ecclesia in nouam ecclesiam. Nota quod ecclesia, sicut prioratus de Bellomonte, fuit data a Rogerio comite de Bellomonte, et fundata in honorem sancte et indiuidue Trinitatis, et confirmata  per Henricum regem Anglorum et ducem Northmannorum; et in confirmationem uocat Waliramnum comitem Mellenti, et fundatorem ecclesie Beati Nicasii, in testem et aduocatum Ecclesie Becci. Et ut conformetur Ecclesia aliis Ecclesiis subiectis Ecclesie Becci, que solent aliquid in signum subiectionis annuatim dicte Ecclesie reddere, uoluit ut prior sancte Trinitatis de Bellomon e, in recognitionem subiectionis, reddat Ecclesie Becci ad minus unam unciam auri.

Anno Domini millesimo centesimo quadragesimo sexto, inceptum est capitulum monasterii Beccensis Ecclesie, pridie Kalendas Augusti, presente  pie memorie domino Letardo ipsius loci abbate.

In hoc anno controuersia que erat inter monachos Becci, et canonicos Exmefordienses pro Ecclesia de Bellomonte, Parisius in presentia domini pape Eugenii, terminata est. Itaque dicti monachi Becci remanserunt in predicta ecclesia.

Circa hoc opus euenit miraculum per merita beate Fidis uirginis et martyris, a Deo patratum, in persona domini Turoldi quondam episcopi Baiocensis, et pro tunc monachi Becci, germani Hugonis Ewremodiensis; de cuius Hugonis patrimonio fundatus fuit prioratus Sancti Laurentii de Ewremodio, a monasterio de Becco-Herluini dependens. Qui quondam episcopus, et tunc monachus, uexabatur quadam infirmitate que uulgariter ruptura uocatur;  a qua infirmitate mirabiliter per merita supradicte beate uirginis et martyris Fidis sanatus fuit, prout patet plenius in libro passionis eiusdem uirginis.

Anno Dominice Incarnationis millesimo centesimo quadragesimo nono, obiit sancte recordationis dominus Letardus, sextus abbas Beccensis Ecclesie.

Huic sancto uiro successit dominus Rogerius, huius nomine primus, in utroque Testamento apprime eruditus, nec non clericali ac scholari scientia decenter ornatus, et ab omni equaliter congregatione electus, in ipsis octauis, uidelicet apostolorum Petri et Pauli. Qui benedictus apud Sanctum uandregesillum, in die festiuitatis sancti Iacobi  apostoli, a uenerabili Hugone Rothomagensi archiepiscopo. Extunc super gregem sibi commissum, pro posse suo, die ac nocte decenter inuigilans. Et hoc anno obiit dominus Bernardus abbas Montis Sancti Michelis, monachus Beccensis, qui multum intus et foris idem monasterium emendauit.

Anno millesimo centesimo quinquagesimo secundo, quidam monachus Beccensis, nomine Michel, factus est abbas Pratellis, in festo sancti Thome apostoli. Eodem anno Ioannes Romanus qui a puero fuerat monachus Sancti Sabe, et postea abbas Sancte Marie in Capitolio Romano, et relicta eadem abbatia factus fuerat monachus Becci, perrexit Romam, et inde rediens 8 caput beati Felicis martyris,  socii Adaucti, attulit secum, et gratuito dono dedit illud Ecclesie Beccensi.

Anno millesimo centesimo quinquagesimo tertio, obiit Guilbertus de Clara, filius Richardi de Clara, et sepultus est apud Clarum in cella, quam Guilbertus de Clara, auus eius, dederat monachis Becci, qui uocatur Stol; cui successit Rogerius filius eius.

Anno Domini millesimo centesimo quinquagesimo quarto, sexto Kalendas Iunii, feria quinta, infra octauas Pentecostes, monasterium Beati Michelis de Periculo maris, post tribulationem quam per quinquennium fere iugem passum fuerat, Deo miserante, aliquantulum respirauit, electo unanimiter ab omni conuentu Roberto de Tougeyo, priore claustrali Beccensis monasterii.

 Anno Domini millesimo centesimo quinquagesimo nono, Kalendis Augusti, Robertus de Nouoburgo uicedominus totius Northmannie, uir magne prudentie et bonitatis, multatus infirmitate, factus est monachus Beccensis Ecclesie, sua omnia propria, que magna erant, prius pauperibus largiter distribuens. Obiit autem tertio Kalendas Septembris, qui quinque fere hebdomadis monachus existens, sue abstinentie, et admirande religionis, uirtutum etiam omnium in breui Dei uirtute ditatus, auspicio, omnibus Ecclesie maioribus bene uiuendi reliquit exemplum, cum antea diues, nunc quidem pauperrimus secutus est Christum.


EPITAPHIUM EIUSDEM.

Respiciens augustum precisa rupe sepulcrum:
 Hic iacet in tumulo Robertus de Nouiburg.
Qui mare, qui celum, qui totum continet euum,
Hunc faciat uere paradisi regna uidere. Amen.

Anno Domini millesimo centesimo sexagesimo primo, obiit uenerabilis memorie dominus Theobaldus, archiepiscopus Cantuariensis, qui rexit abbatiam Becci duobus annis, et dimidio, archiepiscopatum autem uiginti duobus annis, diebus totidem, et tribus mensibus.

Eodem anno intrauerunt monachi Becci in nouum opus ecclesie, in uigilia Assumptionis beate Marie, presente Rotrodo episcopo Ebroicensi, qui postea fuit archiepiscopus Rothomagensis.

Anno Domini millesimo centesimo sexagesimo  secundo, Thomas Bechet Cantuariensis Ecclesie archidiaconus et cancellarius regis Henrici, ordinatus et consecratus est archiepiscopus Cantuarie, tertio Nonas Iunii.

Anno Domini millesimo centesimo sexagesimo tertio, Alexander papa tenuit concilium in Turonica ciuitate, in quo Thomas archiepiscopus sedit in dextera parte, et Rogerius [al., Rotrodus] Ebroicensis in sinistra. In eodem concilio rex Henricus consuetudines, quas auitas appellabat, petiit confirmari a domino papa, sed non obtinuit, Thoma archiepiscopo Cantuarie resistente.

Anno Domini millesimo centesimo sexagesimo quarto, apud Claredunum ad regni Anglie consuetudines obseruandas coacti sunt episcopi; exauctorisatos  propter flagitium clericos rex dicebat curie tradendos, et illico puniendos, archiepiscopus contradicebat; qui quidem archiepiscopus, inscio rege, nauem ascendit propter quod regis incurrit offensam.

Nota quod anno obitus nobilissime Matildis imperatricis, tria signa in celo uisa sunt; nam mense Martio cometa in Gallia apparuit; mense Iulio circulus ethereus circa solem resplenduit; mense postea Septembri media nocte, luna tota sanguinea diutius uisa est regibus Anglie et Francie, post Pascha sequens, ad se inuicem discordantibus. Et misit imperator Alemannie, cum duce Saxonie nepote eius, nuntios ad regem Anglie genero [f.,  generum] ducis Saxonie, quia dederat dicto duci filiam suam in coniugium, et mandauit ut cum rege Francorum pacem iniret, foretque eius auxilium pro eo esse paratum, et misit dictos nuntios cum dicto duce Rothomagum. Rex autem paulo post secutus est eum, et eis consilium suum intimauit, et uasa aurea et argentea preclari ponderis dedit; sicque ad imperatorem consilio suo eis demandato, letos remisit: et dedit dominus rex predicto duci duos leopardos. Nota etiam quod de partu filii sui Gaufridi infirmata obiit.

Anno Domini millesimo centesimo sexagesimo sexto, obiit Petrus abbas Gemeticensis, cui successit Rogerius monachus Beccensis, Deo et regibus, et multis aliis charus, et in diebus eius multa bona  prouenerunt Ecclesie Gemeticensi.

Anno Domini millesimo centesimo sexagesimo sexto, Thomas archiepiscopus uenit uiceliacum die Ascensionis, et obseruatores consuetudinum, quas auitas appellant in Anglia, solemniter excommunicauit.

Et hoc anno regina Anglie Alienor peperit filium, quem uocauit Ioannem sine terra. Item hoc anno Willermus Papiensis, et Ioannes Neapolitensis, missi sunt audituri causam regis Anglie et archiepiscopi Thome; sed infecto negotio redierunt; archiepiscopo autem in Francia commoranti, rex Francorum Ludouicus prouidit ei in expensis per quatuor annos.

Anno Domini millesimo centesimo sexagesimo  septimo, Rothomagi apud Pratum obiit nobilissima 9 domina Mathildis imperatrix Romanorum, filia primi Henrici regis Anglorum, quondam uxor imperatoris Romani Henrici quarti, quarto Idus Septembris; cuius corpus apud Beccum delatum est, et ante altare beate Marie genitricis Dei in eadem ecclesia honorifice sepultum. Fuit etiam comitissa Andegauensis, etiam regina Anglie, et mater secundi Henrici regis Anglorum.

Hec nobilissima domina in uita sua manu sicut larga, ita deuota, thesauros suos orphanis, uiduis, et reliquis pauperibus distribuit, et maxime ecclesiis et monasteriis. Monasterium uero Beccense abundantiori benedictione in auro, argento, et lapidibus pretiosis, ac multiplici ornatu ecclesie quam reliqua  monasteria, decorauit; et multis humanis precibus a patre suo obtinuit ut ibidem post transitum suum sepeliretur.

Anno Domini millesimo centesimo septuagesimo primo, interdicto supradicto non obstante, Henricus, filius Henrici regis Anglorum, Dominica post octauas Pentecostes apud Lundoniam unctus est in regem per manum predicti Rogerii Eboracensis archiepiscopi, presente Henrico patre suo. Deinde post paucos dies Thomas archiepiscopus Cantuariensis de Francia, ubi per sex annos et amplius exsulauerat, reuersus est in Angliam; et in ecclesia Cantuariensi  cum magno gaudio suscipitur ab omnibus, maxime a monachis clamantibus omnibus: Benedictus, qui uenit in nomine Domini . Cum autem post hoc tenderet uersus Wdescoalh ad uidendum regem nouum, et hospitaretur apud Suthowid, audiuit nuntios ex parte regis, ne peragraret regnum Anglie, officium suum exsequendo, sed quantocius repedaret, residentiam facturus in Ecclesia Cantuariensi; ubi cum fere unicum mensem resedisset, die Natiuitatis Domini excommunicauit Nigellum de Sacheuilla et Robertum de Brooch, et postea in crastino festiuitatis sanctorum Innocentium occisus a quatuor militibus in matre ecclesia Cantuariensi, ante altare Sancti Benedicti: mortem ipsius in conspectu Domini pretiosam mira miraculorum insignia  protestantur. Postea missi sunt nuntii a rege Anglorum ad dominum papam, qui eum excusarent de morte ipsius, et innocentiam pretenderent. Nam [f., non] multo post predictus archiepiscopus multis miraculis claruit, et sanctus Thomas appellatus est: et in anno millesimo centesimo septuagesimo octauo idem pretiosus martyr canonizatus est.


Purgatio Henrici regis Anglie de morte sancti Thome.

»HENRICO  regi Anglie, ALBERTUS dignatione diuina tituli sancti Laurentii, et THEDINUS tituli Sancti uitalis, presbyteri cardinales, et apostolice sedis legati, salutem in eo qui dat salutem regibus. Ne in dubium ueniant que geruntur, et usus habet et communis consideratio utilitatis exposcit ut scripture  serie debeant adnotari. Inde est si quidem quod mandatum istud in scriptum duximus redigendum quod uobis pro eo facimus quod malefactores illos qui sancte memorie Thomam quondam Cantuariensem archiepiscopum occiderunt, occasione motus et perturbationis quam uiderunt, ad illud facinus processisse timetis. Super quo tamen facto purgationem in nostra presentia, de uoluntate propria prestitistis, quod uidelicet nec precepistis nec uoluistis ut occideretur, et quando peruenit ad uos, plurimum doluistis; ab instanti siquidem Pentecostes usque ad annum, tantam pecuniam dabitis unde ad arbitrium fratrum Templi ducenti milites ualeant ad defensionem Hierosolymitane terre per spatium unius anni teneri. uos autem a sequenti Natiuitate Domini usque ad triennium, crucem accipietis;  proxima tunc estate illuc in propria persona, ducente Domino, profecturi, nisi remanseritis per dominum papam, uel catholicum eius successorem. Sane si contra Sarracenos in Hispaniam pro urgenti necessitate profecti fueritis, quantum temporis fuerit ex quo arripueritis iter, tantumdem supradictum spatium Hierosolymitane profectionis poteritis prolongare. Appellationes non impedietis, nec permittetis impediri quin libere fiant in ecclesiasticis causis ad Romanam Ecclesiam [al., Romanum pontificem], bona fide, absque fraude et malo ingenio, ut per Romanum pontificem cause tractentur et suum  consequantur effectum. Sic tamen ut si uobis suspecti fuerint aliqui, faciant securitatem quod malum uestrum uel regni uestri non querent. Consuetudines, que inducte sunt contra Ecclesias tempore uestro, dimittetis; possessiones ecclesie Cantuariensis, si que ablate sunt, restituetis sicut habunt uno anno antequam archiepiscopus de Anglia egrederetur. Clericis preterea et laicis utriusque sexus pacem uestram, et gratiam, et possessiones suas restituetis; quibus, occasione predicti archiepiscopi, destituti fuerunt. Hoc autem auctoritate domini pape, in remissionem peccatorum uestrorum iniungimus, et precipimus obseruare, bona fide, absque fraude et malo ingenio. Iurauit hoc rex, iurauit et de consuetudinibus dimittendis, et filius eius, et iurauerunt  ambo, quod a nobis et successoribus non recederent, quandiu eos Christianos reges et catholicos habueritis.«

Anno Domini millesimo centesimo septuagesimo octauo, decimo tertio Kalendas Aprilis, Dominica qua cantatur: Letare, Ierusalem, dedicata est ecclesia Sancte Marie Becci presentibus Henrico rege Anglorum, et Henrico rege filio suo, et Rotrodo Rothomagensi episcopo, 10 et Henrico Briocensi, Richardo Abrincensi, nec non Egidio Ebroicensi episcopis.

Ad dedicationem uero altaris maioris, obtulit Henricus rex pater per capellum suum redditum annuum centum librarum; hoc donum patris sui  confirmauit Henricus rex iunior, astans ibi per ablationem annuli sui. Statutum est autem ab archiepiscopo, et ceteris episcopis qui ecclesiam dedicauerunt, ac etiam ab abbate Rogerio, ut anniuersarium ipsius dedicationis nunquam infra quadragesimam fieret, sed semper feria tertia post octauas Pasche. Quidam archiepiscopus largitus est quadraginta dies indulgentiarum omnibus uere penitentibus, et confessis, qui predictam ecclesiam uisitauerint in anniuersario ipsius dedicationis, prout plane patet in litteris dicti domini archiepiscopi.

Anno Domini millesimo centesimo septuagesimo nono, obiit pie memorie dominus Rogerius, septimus abbas Becci, qui rexit eamdem abbatiam strenue et religiose annis triginta, mensibus tribus, decem  diebus minus; et sepultus est in capitulo eiusdem ecclesie, circa pedes domini Herluini primi eiusdem loci abbatis.

Huic uenerabili uiro successit in regimine eiusdem Ecclesie uenerabilis et admodum religiosus uir dominus Osbernus prior de Bellomonte Rogerii.

Anno Domini millesimo centesimo octogesimo septimo, obiit pie recordationis dominus Osbernus, octauus abbas Beccensis monasterii, uir summe prudentie, religiose et honeste uite, qui rexit idem monasterium annis septem, mensibus undecim una die minus, et sepultus fuit in capitulo, circa pedes tumuli Herluini, eiusdem loci fundatoris.

Huic successit in regimine ipsius monasterii  uenerabilis et discretus uir dominus Rogerius, tunc prior claustralis Ecclesie Beccensis.

Anno Domini millesimo centesimo nonagesimo quarto, obiit pie memorie dominus Rogerius, secundus huius nominis, nonus abbas Becci, qui Ecclesiam Beccensem strenue rexit annis septem, mensibus duobus, diebus quatuor, et sepultus est in capitulo eiusdem loci, circa pedes sepulture domini Herluini abbatis.

Cui successit in regimine eiusdem cenobii uenerande discretionis uir, dominus Walterius, predicti loci abbas decimus.

Anno Domini millesimo centesimo nonagesimo sexto, confirmate sunt libertates sancti Nigasii de Mellento, a rege Francorum Philippo, anno regni  sui decimo septimo. Quo quidem anno translata sunt corpora sanctorum Nigasii, Quirini, atque Bientie, et beati Gratiani martyris, in ecclesiam sancti Nigasii de Mellento, octauo Kalendas Iunii.

Anno Domini millesimo centesimo nonagesimo septimo Walterius abbas Becci resignauit curam Beccensis monasterii. Cui successit in eadem abbatia Hugo prior de Prato; qui prefuit predicto monasterio abbas undecimus, anno uno et dimidio, cum tribus mensibus, et tribus hebdomadis; et migrauit a seculo apud Pratum, anno millesimo centesimo nonagesimo octauo, die decima sexta mensis Maii, hoc est decimo septimo Kalendas Iunii; sepultusque est in capitulo Becci iuxta pedes tumuli domini Herluini.

Huic successit Willermus, secundus huius nominis,  abbas duodecimus Beccensis monasterii, eiusdem loci monachus.

Anno Domini millesimo centesimo nonagesimo nono, Mattheus comes Bellimontis supra Isaram, et Alienor uxor eius, fundauerunt ecclesiam Sancte Marie de Layo.

Anno Domini millesimo ducentesimo octauo, tertio Nonas Iulii, Willermus abbas Becci duodecimus perrexit apud Layum, rogatu Matthei comitis de Bellomonte super Isaram, qui ibidem ecclesiam construxerat: ibique predictus abbas, cum omni sanctitate et reuerentia spirituali, conuentum instituit de monachis Becci, quos secum adduxerat, tam de congregatione Becci quam de Conflancio;  qui dictus comes eodem anno decessit, et ibidem traditur sepulture.

Anno Domini millesimo ducentesimo undecimo, media nocte, Dominica, decimo quarto Kalendas Octobris, obiit pie memorie Dominus Willermus duodecimus abbas Becci; qui prefuit eidem cenobio annis tredecim, mensibus duobus, et duabus hebdomadis, una die excepta; et sepultus est in capitulo, iuxta tumulum primi Willermi eiusdem loci abbatis tertii, in dextera parte domini Herluini predicti loci fundatoris, quorum omnium anime requiescant in pace. Unde uersus:


Alter Willermus iacet hic abbas duodenus.

Cui successit in abbatia dominus Richardus de Sancto Leodegario, tunc infirmarius predicti loci,  qui fuit ab omni congregatione sexto Kalendas Octobris electus, quarto Kalendas eiusdem mensis Philippo regi Francie presentatus, et gratanter ab eo susceptus, et Kalendis supradicti mensis, die uidelicet sancti Remigii, ab archiepiscopo 11 Rothomagensi, et in ecclesia Rothomagensi benedictus.

Anno Domini millesimo ducentesimo decimo quarto, anno quarto postquam predictus Richardus de sancto Leodegario suscepit abbatiam Becci regendam, cepit idem Richardus renouare et reedificare ecclesiam predicti loci, que tempore Walterii eiusdem loci abbatis, pro magna parte corruerat.

Igitur iactis in altum fundamentis, ipse manibus suis primum lapidem, circumstante conuentu suo, super fundamentum posuit, prima die lune quadragesime;  procurante et cooperante Ingelramno magistro operis Beate Marie Rothomagensis, cuius consilio se commisit ad illud opus inchoandum et procurandum. Idem uero Ingelramnus uiriliter agens, opus inceptum primo anno cum magna uirtute edificauit, et frontem ecclesie, et nauem in longitudinem nuxit; et duabus amplissimis turribus mirifice adornauit; peracto autem anno et semi, retraxit se aliquantulum, opus retardando, et non, ut promiserat, perficiendo. Quo uiso et comperto, abbas sapienti usus consilio, iam uno anno et octo mensibus expletis, amoto Ingelramno foro sancto [edit. Gilles facto], tradidit illud opus ad perficiendum magistro Walterio de Mellento, qui tertio anno adduxit et exaltauit predictum opus in tantum, quod nouum  opus equauit ueteri, simul cum turribus et earum ciboriis; coopertorium presbyterii et turrim Sancti Nicolai plumbo ex toto renouauit. Super corpus ecclesie nouam tecturam posuit, tam super opus antiquum quam nouum, et tegula plumbea cooperuit.

Apud uernonem, thalamum  super cellarium et capellam Sancti Nicolai renouauit et ampliauit, et alias domos, que antea ibi non fuerant, a fundamentis fundauit, et omnia tegula operire fecit, et curiam muro lapideo circumcinxit. Apud Murelos unam domum permaximam a fundamentis edificauit, et eam tegula cooperuit; in qua domo duo pressoria constituit; tria uero alia pressoria que domus Becci habet circa Mellentum renouauit, et que discooperta  erant, operire fecit; sed et domos Becci, que sunt in insula Sancti Cosme, renouauit, nouam tecturam superponens et tegula cooperiens. Hec et alia opera ualde necessaria fecit idem Richardus abbas infra tres annos, tam in Francia quam in Northmannia, sine alicuius uel aliquorum auxilio.

Anno Domini millesimo ducentesimo uigesimo, Nonis Iulii, translatus est gloriosus martyr Thomas Cantuariensis quondam archiepiscopus, anno a passione sua quinquagesimo.

Anno Domini millesimo ducentesimo uigesimo tertio, dominus Richardus abbas Becci electus est in episcopum Ebroicensem, decimo sexto Kalendas Augusti, sacratusque est sexto Kalendas Septembris; cui successit in abbatia Becci uenerabilis memorie  dominus Henricus de Sancto Leodegario, prior eiusdem loci, uir uita uenerabilis, et progenie exortus; benedictusque est ab archiepiscopo Rothomagensi Theobaldo quinto Kalendas Augusti.

Iste Henricus in diebus suis, laudabiliter et religiose uiuens, super alios, ut creditur, conuentum suum diligens, de bonis, que multi nobilium et ignobilium large et affluentissime tempore suo ecclesie Becci contulerant, pitancias ad necessitates eorum liberaliter constituit. Iste dormitorium nouum fieri fecit, quia antea monachi Beccenses iacebant in quodam ueteri dormitorio, in tribus ordinibus lectorum confuse. Ipse etiam aqueductus ad cameras necessitatum emundandas, tam pro infirmitorio quam pro conuentu, manare fecit, ad maximam domus  emundationem, quia antea, ut dicitur, uix possent monachi in claustro propter fetorem diu stare.

Anno Domini millesimo ducentesimo trigesimo octauo dedicata fuit ecclesia Sancti Neoti Lincolniensis diecesis in Anglia.

Anno Domini millesimo ducentesimo quadragesimo tertio, pridie Idus Aprilis, die Martis, inter primam et tertiam, ante missam matutinalem, combusta fuit ecclesia Prati, cum omnibus officinis, excepto infirmitorio, ab igne de Ermentomuilla.

Anno Domini millesimo ducentesimo quadragesimo septimo, obiit pie memorie dominus Henricus abbas Becci decimus quartus, in uigilia Natiuitatis sancti Ioannis Baptiste; traditur sepulture in capitulo eiusdem loci, circa pedes domini Herluini,  presentibus ad hoc prioribus omnibus ordinis Beccensis, tam cismarinis quam transmarinis, qui ad hoc ibi conuenerant, ut interessent capitulo generali eodem die celebrando. Qui predicti priores, cum omni congregatione, in eodem capitulo, elegerunt unanimi consensu dominum Robertum de Claro Becco, tunc uineatorem Becci in Francia, uirum prudentem in spiritualibus et temporalibus circumspectum, in festiuitate beate Marie Magdalene, Qui receptus ab Hugone de Pise tunc decano Rothomagensi, et capitulo Rothomagensi, uacante tunc sede per mortem Odonis archiepiscopi Rothomagensis, quondam abbatis Sancti Dionysii, benedictusque est Rothomagi ab episcopo Ebroicensi, in die Natiuitatis  gloriose uirginis Marie.

12 Anno Domini millesimo ducentesimo quinquagesimo, die Dominica ante festum sancti Michelis, apud Conflantium, translatum est corpus sancte Honorine de ueteri capsa in quadam alia capsa argentea, tempore Roberti abbatis Becci, et Willermi de Bretot prioris de Confluancio, presentibus Rothomagensi archiepiscopo, et episcopo Parisiensi; una cum dictis abbate Roberto, priore Willermo, de licentia domini Innocentii pape quarti, tunc apud Lugdunum existenti; regnante Ludouico illustrissimo rege Francorum, tunc in terra Ierosolymitana peregrinante, Blancha matre eiusdem Ludouici regnum Francorum strenue gubernante.

Anno Domini millesimo ducentesimo quinquagesimo  sexto, predictus Ludouicus, rex Francie, fuit apud Beccum Hirluini, in die Annuntiationis Dominice; qua die comedit in refectorio, cum militibus et baronibus suis, domino Odone Rigaud archiepiscopo Rothomagensi ad sinistram, et domino Roberto abbate Becci ad dexteram suam, cum multis aliis prelatis sedentibus. Et exinde Pontem Audomari pergens, libertates plurimas ecclesie Becci confirmauit.

Anno Domini millesimo ducentesimo sexagesimo quarto, Idibus Maii, feria tertia ante Pentecosten, ecclesia Becci combusta fuit, cum omnibus officinis et domibus, post completorium, ab igni uille, qui incepit in domo presbyterii, et miserabiliter consumpsit uillam et ecclesiam uille, et postea abbatiam;  abbate Roberto tunc apud Lexouias ad capitulum abbatum generale existente. Eodem anno non multo post turris Beccensis lapidea, que erat iuxta cellarium, corruit, et dictum cellarium et partem ecclesie conquassauit.

Anno Domini millesimo ducentesimo sexagesimo quinto, obiit pie memorie, et laudabilis uite, gloriosissimus Robertus abbas Becci decimus quintus, in nocte sancti Clementis; qui rexit abbatiam dicti loci, ante combustionem eius, sexdecim annis, mensibus nouem, hebdomadis tribus, et tribus diebus, post combustionem uero duobus annis et dimidio, octoque diebus; qui in unum collecti, fiunt anni nouemdecim, quatuor menses et quatuor dies. Et sepultus est in capitulo circa pedes domini Herluini  in sinistra parte.


EPITAPHIUM EIUSDEM.

Becci cenobium, quindenum plange Robertum
Abbatem; cinxit te muris, teque refecit
Consumptum flammis, rebus ditauit et agris.

Nota quod, quando combusta fuit ecclesia Beccensis, summi pontifices, maxime Urbanus et Clemens, precibus nostris inclinati, in reedificationem et reparationem ecclesie nostre, ignis conflagratione casuque miserabili sic consumpte, ordinauerunt ut redditus et prouentus unius anni ecclesiarum et beneficiorum omnium, in quibus nos uel priores prioratuum nostrorum ius patronatus habemus, existentium in Francie et Anglie regnis, et usque ad decem  annos uacare contigerint: primo anno, postquam uacare contigerint et uacauerint, in illis uidelicet diecesibus, in quibus illo anno, diecesanis episcopis redditus et prouentus huiusmodi, ex consuetudine non debetur: in illis autem in quibus illo anno, qui deportationis [le déport] uulgariter dicitur, debentur episcopis, huiusmodi deportationis anno immediate sequenti, possimus percipere in reedificationem dicti monasterii conuertendos. Et etiam ordinauerunt quod in prioratibus ordinis nostri, certum tributum acciperetur, secundum compossibilitatem beneficiorum; et aliis cunctis fidelibus penitentibus, qui erogauerint in piam eleemosynam de bonis eorum Domino anni ducentum dies indulgentiarum contulit.

 Huic uenerabili uiro ex commun. assensu totius eiusdem loci congregatione successit uenerabilis Ioannes, tunc prior Becci, benedictusque est Rothomagi, in die sancti Ioannis euangeliste. Confirmatoque et recepto, et non multo post, elegerunt in priorem dicti loci, fratrum concordante consensu, Ioannem de Plesseis priorem de Goldelina; sed morte preuentus, successit in prioratu Willermus de Bourgeanuilla prior de Prato.

Anno Domini millesimo ducentesimo sexagesimo nono, tempore Ioannis abbatis Becci decimi sexti supradicti, translata est parochia sancti Nigasii de Meliento de monasterio monachorum in capellam Sancti Iacobi eiusdem parochie, et facta est illa capella parochialis et baptismalis ecclesia, interueniente  assensu pontificis Carnotensis, abbatis conuentus Beccensis, et prioris, et conuentus Sancti Nigasii de Mellento supradicti, et Iuonis Ecclesie rectoris eiusdem, contradicentibus, et resistentibus et proclamantibus parochianis, sed non preualentibus.

Postquam predictus Ioannes abbas Becci strenue gubernauit eamdem abbatiam, ferme septem annis, diem clausit extremum, in die sanctorum Nigasii, sociorumque eius, anno Domini millesimo ducentesimo septuagesimo secundo, et sepultus est in capitulo dicti loci, circa caput domini Herluini primi dicti loci fundatoris. Et eodem anno Ecclesia Becci coniuncta est fraternitati Ecclesie Fiscanensi.

Cui successit in abbatia eminentissimus uir, Petrus  de Caniba iuxta Beccum, tunc 13 prior de Euremodio; benedictusque est ab Odone Rothomagensi archiepiscopo. Cui accidit in primo anno regiminis eius tale infortunium quod, predicto anno in crastinum Cinerum, decimo quinto Kalendas Martii, qui est annus ab Incarnatione Domini millesimus ducentesimus septuagesimus tertius, turris maxima Becci corruit, et ecclesiam fere consumpsit et conquassauit; et plus ponderatum fuit damnum huius consumptionis quam damnum combustionis, quia totum presbysterium in circuitu oportuit radicitus euellere usque ad fundamenta. Qui predictus abbas cepit augmentare ecclesiam, et incepit crucem ecclesie et chorum, et locauit quatuor pillaria maxima per quadrum in cruce Ecclesie ad aliam turrim  superedificandam. De qua ruina factum fuit illud prouerbium Gallie, quod sequitur:

L'an de grace mil deux cens
Soixante et treize, uirent gens
La maistre tour du Bec descendre,
Lendemain du iour de la cendre;
Entour prime, fut la ruine:
L'euure dessous n'estoit pas fine:
Pour ce la tour se descendit,
Tout le cheur cassa, et fendit
De la nef une grand partie,
Cassa la tour de l'abbaye;
Mais Dieu mercy ce roy cheri,
Oncques homme n'y eust peri;
Ce fut en temps de l'abbé Pierre,
 Pource qu'en pierres abonda,
Sous ferme pierre la fonda.

Eodem anno in capitulo generali predictus abbas Petrus, ex consensu et uoluntate totius capituli ordinauit quod camerarius, qui officii uices gerit, percipiet quolibet anno in Ascensione Domini per manum grenetarii, qui pro tempore fuerit, triginta libras Turonenses, pro recompensatione cauarum maneriorum dicti grenetarii, quas dictus camerarius solebat percipere.

Inceptum est hoc opus anno Domini millesimo ducentesimo septuagesimo quinto, in quo primum lapidem posuit Petrus abbas Becci, secundum abbas Sancte Catharine prope Rothomagum, tertium Willelmus prior, et Almaricus de Mellento qui prior  eodem anno decimo Kalendas Octobris obiit, et ei successit Robertus de Leone prior de Scotris; in quo opere predictus abbas quandiu uixit diligentissime intendit.

Anno millesimo ducentesimo octogesimo sexto predictus abbas Petrus transfretauit in Angliam, defuncto Richardo de Flamuilla procuratore Olebonnie, ibique constituit fratrem Robertum de Leone procuratorem pro eo.

Anno Domini millesimo ducentesimo septuagesimo nono, die Lune post festum sancti Ioannis Baptiste, in Assisia Pontis-Audomari facta fuit discussio de emenda, [Gal., Amende. MARCULFUS, SPELMANN. in Glossar.], monete Becci, de uilla quam rex uolebat leuare, nobis opponentibus per nostras chartas a rege  Anglie concessas, ac a suis successoribus confirmatas. Quibus inspectis et in parlamentis regis lectis et indicatis, dicta emenda fuit nobis reddita, et coram bailliuo multisque militibus, ibidem assistentibus, declarata.

Nota quod pro presentationibus beneficiorum, unde est quod priores non habent presentare in beneficiis suis, causa est ut quotiescunque super iure patronatus contingit moueri questio, conclusum est ut talis questio ducatur sumptibus monasterii, et, propter nimios sumptus et metum muscarum, uoluerint omnes priores monasterii quod presentatio spectaret ad abbatem, qui subiret onera litium emergentium circa ius patronatus, excepto tamen  priore de Cancico qui non comparuit.

Anno Dominice Incarnationis millesimo ducentesimo octogesimo primo, die Dominica circa uesperas, in die omnium fidelium defunctorum, obiit uenerabilis memorie dominus Petrus de Caniba, abbas Becci decimus septimus, oriundus prope Beccum; cenobiumque Beccense rexit strenuissime nouem annis, et sex diebus, Nonisque Nouembris, uidelicet die Lune, traditus fuit sepulture in capitulo Becci circa pedes sepulture domini Herluini abbatis primi, presentibus episcopo Abrincensi et abbate Bernaii. Et petita et obtenta licentia eligendi, assignataque die Mercurii in crastino sancte Catharine uirginis, uoti fratres concordes et unanimes  elegerunt uirum idoneum in temporalibus, et spiritualibus multum circumspectum omnique recommendatione dignum, dominum Ymerium de Sancto Ymerio, tunc priorem dicti loci. Qui dictus electus, fuit confirmatus apud Pontisiam, Martis die, post festum sancti Andree apostoli, in prioratu nostro Sancti Petri in dicta uilla, a Willelmo Dei gratia archiepiscopo Rothomagensi, et die Mercurii proxima apud Parisius ab illustrissimo rege Francie Philippo receptus. Deinde Dominica sequenti, secunda aduentus, uidelicet 14 septimo Idus Decembris, apud Fraxinos archiepiscopi, ab eodem Willermo archiepiscopo Rothomagensi benedictus, et in Rothomago die Lune in ecclesia cathedrali fecit professionem consuetam, et die Mercurii subsequenti  apud Beccum cum solemnitate receptus est.

Nota iuramentum quod fecit abbas Ymerius in receptione sua: »Ego frater Ymerius permissione diuina abbas monasterii Beate Marie de Becco, de bona, et antiqua et approbata consuetudine huius monasterii, iuro, per Deum et sanctos eius, et per hoc sacrosanctum Euangelium, quod ego tam per me quam per personas huius monasterii idoneas monasterium Beccense, et omnia eius membra, cum omnibus pertinentiis suis, tam in spiritualibus quam temporalibus, ac omnium predictorum iura, iurisdictiones, libertates, charta, priuilegia, consuetudines dicti monasterii antiquas et approbatas ad honorem Dei et utilitatem dicti monasterii, bene et fideliter,  de toto posse meo procurabo et seruabo, custodiam et defendam. Sic me Deus adiuuet.« Et formam receptionis inuenies in chartulario in Fardello signato per y.

Eodem anno predictus abbas Ymerius transfretauit in Angliam pro negotiis et rebus Ecclesie sue disponendis.

Anno Domini millesimo ducentesimo octogesimo primo, declarata fuit libertas prioris de Prato, in pleno scacario Pasche  , coram magistris eiusdem scacarii, apud Rothomagum; de quodam equo, qui occiderat quamdam mulierem in nundinis de Ermentruilla, et adiudicatus fuit dictus equus priori de Prato, per magistros in dicto scacario presidentes, et super hoc confecta fuit littera bailliuie Rothomagensis.

 Anno Domini millesimo ducentesimo octogesimo secundo, decimo Kalendas Maii, abbas Ymerius dispositis rebus suis in Anglia, ab ea recessit, et ad partes Francie transfretauit, receptusque fuit apud Beccum ab omni conuentu suo, octauo Kalendas eiusdem mensis.

Eodem anno questio facta est apud Beccum post tantum incendium, et ruinam, ubi corpus pie memorie domine Mathildis imperatricis iacebat, et inuentum fuit ante sedem maioris altaris, interclusum in quodam corio bouino.

Anno Domini millesimo ducentesimo octogesimo quinto, in crastino Omnium Sanctorum, quatuor  forestarii, qui nemora domini Reginaldi de Trie militis custodiebant, fecerunt insultum terribilem apud Layum, clericum dicti prioratus uulnerantes, et duos monachos, uidelicet Ioannem de Leone superiorem, et fratrem Thomam de Tonilla, sic uulnerantes ut dictus Ioannes infra quinque dies, et dictus Thomas infra quindecim dies uitam finierint. Et hoc anno obiit Robertus de Leone prior Becci, et ei successit frater Willelmus de sancto Elodoaldo tunc prior Sancti Petri de Pontisara.

Eodem anno Ymerius abbas Becci in capitulo generali, quod celebratur in uigilia sancti Ioannis Baptiste, de assensu totius congregationis permisit monachis claustralibus habere cappas, quando eis necesse erit exire foras pro aliquo negotio, aut aliqua  necessitate, deposuitque sotulares corrigiis uinctos. Ordinauitque quod monachi Beccenses, qui per obedientiam mittuntur in aliquibus prioratibus in Anglia, siue alibi ad commorandum, dum ibi per sex annos moram fecerint, et honeste ibi se habuerint, ad claustrum Beccensis monasterii reuocarentur, audita super hoc relatione et testimonio priorum suorum, sub quibus moram fecerint.

Et in eodem capitulo excommunicauit omnes conspiratores et compilatores malorum et omnes inobedientes, et qui imponunt sociis suis falsa crimina, et omnes qui procurant per seculares personas de loco ad locum contra obedientiam remoueri; et omnes qui procurant per seculares personas habere prioratum, uel officium quodcunque; et qui procurant  per se uel per alios, ut non possint, aut non debeant a prioratu, uel officio remoueri.

Predictus Ymerius, pre ceteris predecessoribus suis, legitur capitulum generale quolibet anno frequentasse; et ibi multas constitutiones salutares instituisse; et precipue per suas litteras patentes precepisse et iniunxisse prioribus omnibus eiusdem ordinis quod singulis annis in uigilia sancti Ioannis Baptiste, in capitulo generali apud Beccum, traderent in scriptis coram omnibus in dicto capitulo, statum domus seu prioratus sui.

Hic in tempore suo cum studio, diligentia et sagacitate institit operi et edificationi fabrice noue ecclesie, que post ruinam incepta fuerat tempore  Petri abbatis predecessoris sui, et locauit predictum opus cuidam latomo magistro, Roberto de Fonte nomine, ad construendum predictum opus usque ad tecturam, ut patet per litteras ipsius latomi. Tempore etiam suo uiriliter tractauit negotia ecclesie, eustodiendo, defendendo, et procurando iura, libertates, immunitates, et priuilegia Ecclesie Beccensis, tam in Francia quam in Northmannia, tam Anglie, quam Wallie regnis. Item ordinauit quod succentor, qui multos Ecclesie labores die noctuque portat, perciperet quolibet anno super officium cantoris quinquaginta solidos Turonenses; et quod iustitiarius soluat quolibet anno custodi chartarum sexaginta solidos Turonenses.

Anno Domini millesimo trecentesimo quarto, decima  quinta mensis Nouembris, postquam dictus Ymerius strenue et laudabiliter rexit predictum monasterium ferme uiginti tribus annis, diem clausit extremum, cuius anime propitietur Deus, sepultusque est in capitulo, 15 iuxta caput domini Herluini primi pastoris eiusdem.

Anno Domini millesimo trecentesimo quarto, die Iouis post festum Lucie uirginis, post transitum predicti Ymerii, presidente in capitulo Becci fratre Guillermo de Sancto Paterno priore, presente toto conuentu ipsius monasterii, una cum prioribus prioratuum ab ipso dependentium; ad hoc debite uocatus uenerabilis et discretus uir frater Guilbertus de Sancto Stephano, tunc grenetarius loci, fuit electus per uiam compromissi in abbatem, et  Patrem ipsius monasterii; postmodum confirmatus et benedictus; predictum monasterium sapienter et religiose rexit per spatium uiginti duorum annorum, et octo mensium, uel eo circa. Hic consummauit nouum opus ecclesie tempore suo; quod opus iam inceptum fuerat tempore domini Petri de Caniba decimi septimi abbatis predecessoris sui; deditque predictus Guilbertus conuentui, pro salute anime sue, et pro anniuersario suo faciendo, quolibet anno, uiginti libras Turonenses redditus, ad officium pitanciarum capiendum et percipiendum in et super prepositura Becci.

Obiit anno Domini millesimo trecentesimo uigesimo septimo in die sancti Bartholomei apostoli, nono Kalendas Septembris, sepultusque fuit in noua  capella Beate Marie uirginis, retro chorum, ante altare eiusden uirginis Marie.


uERSUS SUPER SEPULTURAM EIUS.

O uos qui transitis, memores mortis rogo sitis,
Quod sum, uos eritis; pro me rogitare uelitis.

Huic uenerabili uiro successit in regimine ipsius Ecclesie circumspectus uir dominus Gaufridus, dictus Fare [al., Fe], tunc prior de Prato, electusque fuit per uiam compromissi, in die Sabbati, festo Decollationis sancti Ioannis Baptiste, anno Domini millesimo trecentesimo, uigesimo septimo, et postea confirmatus, et benedictus abbas uigesimus; qui postquam ipsum monasterium laudabiliter strenueque rexit, per spatium ferme septem  annorum, suis cognitis meritis, ad episcopatum Ebroicensem electus est, anno Dominice Incarnationis millesimo trecentesimo, trigesimo quarto, nec propter eius dignitatem, habitum dimisit regularem Ecclesie Beccensis; sed semper omni loco usus fuit uestimentis albis, et maxime cuculla alba, que specialis habitus Ecclesie existit. Hic temporibus suis auxit et ampliauit fabricam ecclesie Ebroicensis, et precipue chorum, et intuentibus clarescit de tempore quo de abbatia ad episcopatum Ebroicensem translatus est, factum est hoc prouerbium:

Prend la teste d'un maquerel,
D'un chien, d'un congre, et d'un carpel;
De six uiures, et de quatre ytres,
Si trouueras sans autres tiltres,
 Quand Gieufroy Fare se demist
D'abbé du Bec, et Eureux prist.
Le premier iour d'Auril, sans doute
Dieu garde l'hostel, et l'ordre toute.

Nota quod , tempore domini Guilleberti, summus pontifex Clemens regnabat; filiali deuotione moti, non inducti, sed mera libertate, pretextu negotii terre sancte, et exaltationis fidei catholice, dedimus dicto summo pontifici quindecim millia florenorum paruorum de Florentia, pro dictis necessitatibus supportandis; quorum decem millia tradita sunt pre manibus, alia quinque millia, postea, ut patet in chartulario, per litteram super hoc confectam, que duplex est in armario litterarum electionum, et fuit decima generalis leuata [uulgo,  une leuée], in regno Francie per dieceses, et pro illa decima ratione terrarum nostrarum diffusarum per predictas dieceses soluimus, absque bonis prioratuum nostrorum, tria millia sexcies centum libras; tredecim libras, duos solidos, sex denarios, ut patet per litteras quittancie.

Anno Domini millesimo trecentesimo trigesimo septimo fuit in capitulo ordinatum, ut bulla domini Benedicti pape super ordinatione scholarium obseruaretur, et statutum est ut quilibet prior solueret dictis scholaribus de quolibet franco redditus prioratus sui tres solidos, cum tribus denariis, persolueret integraliter in manu pitantiarii; sic quod magister in theologia legens, quadraginta francos, et studens in theologia totidem, et doctor decretorum,  iura canonica legens, quinquaginta; et scholaris studens iura, et baccalaureus in eisdem, triginta sex libras, ut patet in chartulario in fardello signato per X.

Anno Domini millesimo trecentesimo decimo octauo, fuit a sede apostolica indultum Philippo regi Francorum et Nauarre, certis de causis, in prouincia Rothomagensi leuare decimam; et pro parte et portione nostra fuimus taxati ad summam mille sexcentum septuaginta librarum; quas soluimus apud Beccum, presente rege, die decima quarta Augusti anni predicti, ut patet per quittanciam, que est in chartulario in fardello de . . . . . Et in anno trecentesimo quadragesimo sexto  ; fuit collecta  in regno Francie, et leuata per predictum Philippum, qui duxit bellum contra regem Anglie; pro qua soluimus pro nobis et prioratibus summam centum uiginti librarum. Et in anno millesimo quadringentesimo uigesimo quarto, fuit leuata alia decima concessa domino regi, pro qua soluit prior de Bellomonte pro portione sua, quinque centum francos. Et in anno millesimo quadringentesimo trigesimo quinto, fuit abbas Thomas absolutus, 16 ob defectum solutionis decime date a domino Martino papa quinto duci Behfordie, super fructibus in ducatu Northmannie consistentibus, quia imposita fuit, et leuata tempore domini Roberti predecessoris  sui regentis Parisius, et per bullam excipiebantur studentes Parisius . . . . .

Et in anno Domini millesimo trecentesimo duodecimo, presidente in Ecclesia domino Clemente quinto, mere et liberaliter dedimus pro subuentione sedis apostolice, decem mille florenos tum etiam pro negotiis nostris expediendis; et nisi fuisset procurator, uel magister Ioannes abbatis, dedissemus quindecim mille, ut patet in chartulario.

Et anno Domini millesimo trecentesimo sexagesimo nono uoluit papa leuare unam decimam pro reparatione ecclesie aut monasterii Montis Casini; unde fuit pater noster Benedictus abbas, et commissum fuit abbati Sancti Audeni colligere in prouincia Rothomagensi, super ecclesias aut monasteria  sancti Benedicti, qui penurias ecclesiarum declarauit: et decima nichilominus soluta est: et soluimus pro parte et portione nostra quadraginta nouem florenos, ut patet in fardello 1.

Nota quod anno Domini millesimo trecentesimo septimo et trecentesimo quadragesimo quinto, uenerabiles uiri, magister Nicolaus de Quercu, rector ecclesie Sancti Siluini de Glos, dedit nobis quasdam decretales, cum apparatu ordinario, una cum quinto decretalium, cum suo apparatu; decretum cum apparatu ordinario; et magister Ioannes de Besseyo rector ecclesie Sancti Georgii de Tilia, qui a iuuentute fuerat nutritus in domo nostra, et beneficiatus, dedit nobis omnes libros suos, post mortem habituros; et si contigerit eum infirmitate uel necessitate  uendere, exsecutores sui tenentur nobis soluere ducentum libras; et erat ipse doctor in medicina, et eiusdem eximius professor.

Anno Domini millesimo trecentesimo trigesimo quinto, die Iouis, ante festum sancti Ioannis Baptiste, die uigesima tertia mensis Iunii, post spontaneam resignationem Gaufridi Fare factam, ut ad predictum episcopatum transmigraret, astante et presidente in capitulo Becci fratre Ioanne de Sancto Mellanno priore Becci, una cum prioribus totius ordinis, electus fuit frater Ioannes de Grangiis, tunc iusticiarius Becci, in pastorem dicti monasterii; qui Ecclesiam laudabiliter regens, inter cetera bona que ibi gessit, fecit dedicare ecclesiam nouam de  nouo completam laudabiliter, ut postea patebit.

Anno Domini millesimo trecentesimo quadragesimo, decimo quinto die Aprilis, obiit pie memorie dominus Gauffridus Fe, uigesimus abbas Becci, postea episcopus Ebroicensis, non immemor ecclesie Beccensis, sed apud eam delatus, et in ipsa sepultus in sinistra chori parte, ut eius sepultura manifestat; cuius anima in pace requiescat.

Anno Domini millesimo trecentesimo quadragesimo secundo, decimo quinto die mensis Septembris, decimo septimo Kalendas Octobris, pontificatus sanctissimi in Christo Patris domini Clementis, diuina clementia pape sexti anno primo, regnante  Philippo Francorum rege, domino Ioanne eius filio primogenito duce Northmannie, abbate Becci tunc uigesimo primo domino Ioanne de Grangiis, dedicata fuit ecclesia Becci a reuerendo in Christo patre domino Ioanne Abrincatensi episcopo, in honorem sancte Marie uirginis, et omnium sanctorum. Consecrata autem fuerunt ab ipso episcopo Abrincatensi maius altare ad honorem sancte Marie, et minus similiter, presentibus in Christo Patribus dominis Lexouiensi, et Ioanne Papiensi episcopis, ac uenerabilibus Patribus et dominis abbatibus de Fiscano, de Sancto Audeno, de Cadomo, de Sancto Ebrulfo, de Gemeticis, de Sancto uaudresillo, de Sancto Georgio, de Blanqueruilla, de Bernaio, de Cormelis, de Pratellis, de Grestano, de Sancta Catharina  prope Rothomagum, de Sancto uictore, de Corneuilla, ac prioribus de Sancta Barbara, Beate Marie de Parco iuxta Haricuriam, de Friardello, et nobilibus uiris dominis Ioanne Malet, Roberto de Nouoburgo, Ioanne de Ferariis G . . . . . de Friardello, R . . . . . de Tournebu militibus, cum pluribus aliis militibus ac uiris ecclesiasticis, ac secularibus, in die tali exsultantibus. Et eadem die consecratum fuit altare in capella prioris, in honorem sancti Benedicti, et in capella que dicitur esse sacriste, in honorem sanctorum apostolorum Petri et Pauli, altare fuit consecratum ab episcopo Lexouiensi, et eodem die, altare in capella que dicitur de Ferariis, in honorem sancti Ioannis Baptiste. Item in capella sequenti in honorem sancti Mauri, et in capella sequenti,  in honorem sancti Martini, que dicitur esse subcellerarii, et in capella que dicitur esse camerarii, a domino Ioanne Papiensi episcopo, altare in honorem sancti Stephani protomartyris. Et die lune sequente, consecrata fuerunt duo altaria de reuestiario, unum in honorem sancti Nicolai, et Brandani, et aliud in honorem sancti Ioannis Euangeliste, et sancti Aniani episcopi, a predicto Papiensi episcopo. Item altare beate Marie Magdalene, et beate Honorine uirginis, in capella que dicitur esse eleemosynarii, ab eodem Papiensi episcopo, ad Dei gloriam et populi exsultationem. In ipsa dedicatione conducti fontis, qui dicitur Angelus, in claustro prope capitulum, fluxisse uinum per spatium trium dierum fertur, ad omnium seruientium sustentationem.

 17 Tempore huius Ioannis quidam honestus religiosus uocatus Guillelmus de Mara, alias Leson, granatarius dicti monasterii, de licentia predicti Ioannis, in capitulo generali presidentis, anno millesimo trecentesimo quadragesimo, in uigilia sancti Ioannis Baptiste, totiusque capituli assensu, dedit religiosis claustralibus decem libras Turonenses redditus, de et super officio granatarii dicti loci, ad festum Assumptionis beate Marie, per manum granatarii, qui pro tempore fuerit, percipiendas, ac per manum prioris eisdem distribuendas, ut ad laudem et gloriam beate genitricis Marie antiphona que dicitur, Salue Regina, Mater, etc., completorio finito dicatur, et decantetur a fratribus ibidem existentibus.

 Eodem anno dominus Ioannes de Ferariis miles dedit predictis religiosis, ad officium pitanciarum, certam partem decime, quam habebat in parochia de Grandicampo, solutis decem libris redditus, que super hoc debentur priori de Malopassu.

Tempore predicti abbatis, anno millesimo trecentesimo quadragesimo quinto, domina Maria de Hispania comitissa de Allençonio, de Stampis, dedit predictis religiosis quingentas libras Turonenses pro emendis quadraginta libris redditus, predictis religiosis claustralibus distribuendis, per manum pitanciarii, ut quolibet die per dictos religiosos missa celebraretur in capella Beate Marie de nouo fundata; que summa tradita fuit priori de Prato, ut dictis religiosis solueret predictum redditum in  quatuor terminis Sancti Ioannis Baptiste, Sancti Michelis, Natiuitatis Domini et Pasche; quolibet termino decem. Et his temporibus missa, que quotidie celebratur pro congregatione, in honorem beate uirginis de mane, cepit habere initium; ad quam missam accenduntur quotidie uiginti quatuor cerei de quibus dominus abbas debet soluere quatuor, et alii decem officiarii, quilibet duos; et ad populum, fratresque excitandos, pulsatur cum una de maioribus campanis.

Iis etiam temporibus ceperunt oriri et emergere bella et discordie inter reges Francorum, et Anglorum et Nauarre, propter coronam regni Francie, quam sibi uindicabat, et dicebat Eduardus rex Anglorum iure hereditario sibi licere.

 Anno Domini millesimo trecentesimo quinquagesimo, die decima nona mensis Februarii, obiit felicis memorie dominus Ioannes supradictus, uigesimus primus, qui Ecclesiam religiose rexit quindecim annis et octo mensibus, et sepultus est in capella Beate Marie, retro chorum, iuxta sepulturam domini Gilberti abbatis decimi noni, ante altare uirginis Marie.


uERSUS.

Concilia nato Genitrix hunc alma beato:
Ponatur celis hic qui fuit orbe fidelis.

Huic uenerabili Patri successit in regimen Ecclesie Beccensis magne scientie uir frater Robertus de Rotis, alias Couroye, decretorum doctor, electus  uia scrutinii, ut forma eius electionis testatur, qui quidem predictam Ecclesiam rexit undecim circiter annis.

Anno Domini millesimo trecentesimo quinquagesimo sexto, tempore predicti Roberti, post bellum Pictauense, in quo rex Francorum Ioannes captus fuit ab Anglis, predictis guerris in Northmannia uigentibus et de die in diem pullulantibus, ac ipsis Anglis plurima loca, uillas, castella, municipia obtinentibus, dominus Ludouicus de Haricuria, tunc capitaneus et rector generalis Northmannie nomine regis Francie, auctoritate regia precepit quod ecclesia Becci, que de nouo magna, et spatiosa, imo speciosa, erat constructa, et nuper consummata, et dedicata  fuerat, demoliretur  usque ad fundamenta, et fortificaretur turribus, propter securitatem patrie, et ne ab Anglis, seu aliis hostibus, tunc in patria uigentibus, caperetur. Quare congruit consilio et auxilio baronum, militum, et nobilium ac uicinorum eam fortificare, una cum capitulo eidem consentiente. Et capellas circa chorum, et alias aperturas, lapidibus obstruere, ipsamque ecclesiam et beuffredum, cum turribus ecclesie, capitulumque cingere propugnaculis, ac fossatis circumdare; propter quod oportuit demoliri unam partem dormitorii capitulo adiacentem, et tria latera claustri iuxta ecclesiam, et etiam quamdam partem cellarii, domos, et aulam que uocatur Nouiburgi, iuxta turres ecclesie, in damnum maximum eiusdem ecclesie.

 Oportuit etiam religiosos dimittere dormitorium et dormire quamdam partem ipsorum infra ecclesiam super uestiarium; ceteros autem officiarios, et seniores iacere in capellis chorum circumdantibus; alia ecclesie loca in ecclesia, propter bona ecclesie conseruanda, fuerunt occupata. Sicque nichil planum, preter chori ambitum, et uiam circa, propter processiones quia propter claustri demolitionem non poterant fieri in claustro. Coacta est ecclesia redditus et prouentus eius in stipendiis armatorum exponere, pro custodia et 18 conseruatione dicte fortericie. Ob eam causam oportuit inuadiare maneria, terras, decimas, ad predicta onera supportanda, in maximum damnum ecclesie. Et in ecclesia missa Beate Marie que nuper ordinata  fuerat cantari retro chorum, coactione urgente cantabatur ad maius altare.

Anno Domini millesimo trecentesimo sexagesimo primo, prima die mensis Septembris, predictus Pater Robertus abbas Becci uigesimus secundus migrauit a seculo, rexitque predictam ecclesiam ferme undecim annis, et quinque mensibus; et sepultus est in capella Beate Marie retro chorum, in sinistra parte, iuxta sepulturam domini Guilberti abbatis; et non est tumba, neque epitaphium.

Post eius obitum anno millesimo trecentesimo sexagesimo primo, electus fuit ab omni congregatione uir magne religionis frater Guillelmus de Benseuilla, dictus Popeline, in pastorem ipsius monasterii;  postmodum benedictus. Modestus, et mitis fratribus erat; et strenue et laudabiliter rexit ipsum monasterium, uiginti septem annis; guerris uigentibus, tam in Northmannia quam in Francia et Aquitania, et licet predictum monasterium esset in maxima necessitate, sua benignitate et patientia, predictum monasterium a multis aduersis, damnis et periculis preseruauit.

Anno millesimo trecentesimo octogesimo octauo, secunda die mensis Maii, migrauit a seculo et sepultus fuit in reuestiario, ante altare sanctorum Nicolai et Catharine, ubi tunc temporis capitulum tenebatur, quia capitulum molendino, furno, granario, propter guerras occupabatur.

Predictus etiam Pater, temporibus suis, ecclesiam  nobilibus religiosis, quos uestiuit, dotauit; de quibus postea floruerunt, Gauffridus dictus Harenc abbas Gemeticensis , uincentius de Rothomago, dictus de Lieno, abbas Pratellensis ; Robertus de Rothomago, alias le Telier, abbas sancti Ebrulfi ; Ioannes de Bouleya, abbas Cerasiensis .


EPITAPHIUM EIUS.

Hic iacet in tumba Ginatus [Guillelmus] Benseque uilla,
Becci, qui decem bis, et cum septem, constitit annis
Abbas; quo plures uestiret, ocius hinc tres
Fiunt abbates; ac horum Parisiensis
Unus Gauffridus; e cum Io. [Ioannes] de Hors Gemeticensis
 Esse sinit, tandem Becci fit pastor ibidem,
Electus bis, iam fieri iubet, hancque figuram,
Guillelmi zelo uicti, telo uocis; anno
Bisseptingento ; sed bis sex hinc remoueto.
Luce Maii bina, cui celos, Christe, propina.

Anno Domini millesimo trecentesimo octogesimo octauo, post obitum domini Guillermi abbatis uigesimi tertii frater Gauffridus de Paris dictus Harenc, tunc temporis prior de Conflantio, uir acutissimi ingenii, bacalaureus in decretis, electus fuit ab omni congregatione in abbatem et pastorem ipsius monasterii: sed electio non est sortita suum effectum, quoniam quidam Estodus, nomine de Estouteuilla,  prius monachus Fiscanensis, et tunc abbas monasterii Cerasii, auctoritate pontificis Romani, et omnium prelatorum ui, et amicorum et parentum potentia, obtinuit predicti monasterii principatum. Iste primus fuit alienigena, qui Ecclesie Beccensis obtinuit regimen, qui de gremio eiusdem ecclesie a tempore fundationis non existeret; duobus annis et octo mensibus rexit dictum monasterium. Quod nuper guerris cessantibus respirauerat, occasioneque predictarum guerrarum, in maxima necessitate erat, ac in multis debitis erga multos obligatum, per domos, per maneria, molendina, cum omnibus officinis, in maxima ruina, et decadentia erat. Et in eius aduentu, omnia et singula sunt deteriorata,  quia eius cura erat super pecuniis accumulandis, appropriauitque sibi officium thesaurarii, ponens receptorem secularem, quod nunquam uisum est.

Expense quotidiane inestimabiles tam pro suo excessiuo statu, tam occasione fratrum suorum, quorum aliqui erant pontifices, alii milites, alii archidiaconi, existebant. Ipse expensis ecclesie Beccensis, singulari fulgens ambitione, impetrauit a sede apostolica ut solum uita comite posset uti mitra, et annulis, et insigniis pontificalibus. uocatus ad regimen Ecclesie Fiscanensis, unde prius fuerat monachus, bona ecclesia Beccensis in tanta copia tam in libris quam iocalibus, auro, argento secum portauit, quod a fundatione non est memoria ecclesiam tantam ruinam fuisse passam.

 Fundauerunt frater eius episcopus Lexouiensis et ipse Estoldus collegium Lexouiense Parisius iuxta Sanctam Genouefam, et distribuit Estoldus libros et cuncta que ab ecclesia Becci abstulerat, dicto collegio; de tanta offensa Dominus indulgeat ei.

19 Post discessum uero ipsius Estoldi, Gauffridus Parisiensis, dictus de Harenc, qui uiolentia ab amicis dicti Estoldi, papa consentiente, fuerat remotus, rursum est electus a tota congregatione in abbatem et pastorem Ecclesie Beccensis, et die decima quarta mensis Martii, id est feria tertia ante Ramos Palmarum, anno Domini millesimo trecentesimo nonagesimo receptus cum gaudio magno, cunctis clamantibus: Nel! Nel!

Ipse in primo anno sui aduentus fecit fieri quadraginta  cameras in antiquo dormitorio, et ibi fecit dormire religiosos, qui ante dormiebant super reuestiarium, et uestiuit eodem anno sexdecim monachos habitu religionis; et mundare fecit omnes officinas, et deponere lapides, et ea quibus capelle obstruebantur, et reuitrare de nouo, et maxime capellam Beate Marie, in cuius medio fuerat murus maximus quem fecit destrui; et missa, que quotidie de mane dicitur, dicebatur ante maius altare, reincepit celebrari in dicta capella. Fecit etiam mundare capitulum, quod fuerat occupatum quodam molendino, et furno, quodam granario, ac magnis tonniis ad ponendam siceram. Et fecit dictum capitulum et refectorium depingere et renouare, et de ipso capitulo  omnia auferre, et reparauit omnia que fuerunt facta tempore guerre.

Reparauit etiam ecclesiam, et officinas dicti monasterii de coopertura, quia in aduentu suo ubique pluebat. Omnia maneria et molendina, que inuenit in magna decadentia et ruina, studiose reparauit, ecclesiam acquitauit de multis debitis obligatam tempore Estoldi predecessoris sui, et aliorum predecessorum suorum.

Item exonerauit ecclesiam de centum libris redditus ad uitam, quas quidam uocatus Petrus le ueulles, alias Pontrel, habebat ad uitam suam super decimas et terras nostras de Caleto.

Item exornauit manerium, terram, et redditus de Queuilly, que inuadiata erant Geruasio de Saux, et  uxori sue ad uitam suam; et soluit octingentas libras, de bonis patris et matris sue, que nuper habuerat ex obitu eorum.

Item ad tuitionem libertatis nostre de uenditione piscium, fortiter laborauit contra mercatores qui recusabant afferre pisces suos uenales ad coquinam ipsius monasterii, antequam exponerent eos ad uendendum, ut moris est. Impetrauit a Romano pontifice quod tam ipse quam successores sui abbates Becci, de cetero possent uti mitra et aliis insigniis pontificalibus perpetuis temporibus.

Incepit clausuram murorum et turrium circa monasterium, ne de cetero ecclesia opprimeretur et occuparetur tempore guerrarum, sicut antea fuerat.

Et anno Dominice Incarnationis millesimo trecentesimo  nonagesimo octauo, decima tertia mensis Iulii, arripuit iter peregrinationis ultra mare, associatus multis nobilibus uiris Francie et Northmannie, ad uisitandam sanctam terram Hierosolymitanam et sanctum sepulcrum Domini, et alia sancta loca, nec non ad Sanctam Catharinam, in monte Sinai. Reuertendo cecidit in quamdam foueam, in qua fuit per tres dies quod non potuit inueniri. De qua peregrinatione, dum per deserta reuerteretur cum suis, contingit illum infirmari, adeo ut non poterat incedere nec pede, nec equo, et oportuit ut in lectica magno labore deportaretur cum suis, qui sic uenerunt usque in Italiam apud quamdam ciuitatem, que uocatur Padua, et ibidem cum magno dolore suorum, diem clausit extremum, decimo quinto die  mensis Iulii, anno Domini millesimo trecentesimo nonagesimo nono; et ibidem in quadam ecclesia sepultus fuit. Et missi sunt quidam de religiosis Becci, qui ibidem sumptibus ecclesie fecerunt fieri seruitium et sepulturam in memoriam eius.

Nota priuilegium concessum abbatibus Becci, fauore Gauffridi Harenc, tunc temporis abbatis.

»CLEMENS episcopus, seruus seruorum Dei, dilectis filiis GAUFFRIDO abbati, et conuentui monasterii de Becco Helluini, ordinis sancti Benedicti, Rothomagensis diecesis, salutem et apostolicam benedictionem. Exposcit uestre deuotionis sinceritas, et religionis promeretur honestas ut tam uos, quos speciali deuotionis affectu prosequimur, quam monasterium uestrum, cum dignis honoribus attollamus;  dudum siquidem cuidam Estoldo abbati dicti monasterii, et uobis filiis conuentui, ut idem Estoldus abbas, et successores sui abbates dicti monasterii, qui pro tempore forent, mitra, annulo, et aliis pontificalibus insigniis, libere possent uti, nec non quod in dicto monasterio, et prioratibus eidem monasterio subiectis, ac parochialibus et aliis Ecclesiis, ad ipsum abbatem et uos filios, coniunctim communiter, uel diuisum, pertinentibus, quamuis sibi, et uobis pleno iure non subessent, benedictionem solemnem super populum, post missarum, uesperarum, et matutinorum solemnia  elargiri posse,  duximus indulgendum. Nos igitur uolentes uos attolli ampliori prerogatiua honoris, uestris in hac parte supplicationibus inclinati, ut tu fili abbas, et successores tui eiusdem monasterii abbates, qui pro tempore fuerint, mitra, annulo, et insigniis huiusmodi, etiam in synodis et locis prouincie Rothomagensis, et in quarumlibet personarum, etiamsi pontificali seu regali prefulgeat dignitate, presentia, dummodo in synodis, et locis predictis archiepiscopus Rothomagensis pro tempore existens, uel dicte sedis legatus, aut nuntius, presens non fuerit, nec non corporalia, calices, et alia ornamenta ad diuinum cultum, in monasterio prioratus, et ecclesiis predictis, ac 20 locis, et aliis, ab eodem monasterio dependentibus, necessaria benedicere, nec non  et monachis dicti monasterii tonsuram conferre clericalem, libere, et licite possitis, felicis recordationis Alexandri pape quarti, predecessoris nostri, que incipit: Abbates, et aliis quibuscunque constitutionibus apostolicis in contrarium editis, nequaquam obstantibus uobis, et eisdem successoribus, auctoritate apostolica, de speciali gratia, tenore presentium indulgemus. Nulli ergo hominum liceat hanc,« etc.

Pro sede capienda in synodo archiepiscopi Rothomagensis, fuit lis mota inter abbatem Becci et Gemeticensem, tempore istius Gauffridi Harenc, qui dicebat sibi secundum locum pertinere, alio contrarium asserente.

Tempore istius Gauffridi Harenc, presbyteri soliti erant pro stipendiis suis percipere annuatim decem  francos et iuuenes non presbyteri octo, et diminuit, propter fortericiam  construendam, quod presbyteri solum octo francos, et iuuenes sex francos perciperent, et durauit usque ad tempora domini Willermi de ualle, abbatis uigesimi septimi.

Postea, anno Domini millesimo trecentesimo nonagesimo nono, die decima septima Iulii, post obitum felicis recordationis predicti Gauffridi Harenc abbatis Becci uigesimi quinti, consensu totius congregationis et omnium priorum, ad electionem debite uocatorum, per uiam sancti Spiritus, omnibus concordantibus, religiosus et honestus uir Guillelmus de Annullaribus, dictus de ualle, tunc prior claustralis Becci, diuina dispensatione fuit electus,  et postea a reuerendo in Christo Patre domino Willermo de uienne Rothomagensi archiepiscopo, in die Translationis sancti Stephani, benedictus. Deinde in die beati Bartholomei sequenti, apud Beccum ouanter receptus in pastorem: omnibus mitis et affabilis, omnium morum probitate adornatus; qui predictum monasterium strenue octodecim annis et quinque mensibus rexit et gubernauit.

Hic tempore suo feodum de Fengerito, et feodum de Bouleyo, apud Sanctum Martinum de Parco sitis, acquisiuit; similiter totum feodum de Caluomonte ex integro, apud Pontem Antonii et apud Russeriam; feodum de Mellino Ioscelinii, et apud Seruauillam feodum Grandin, et feodum de Bosco apud Pomeriaux, feodum Henrici de Grongi. Item acquitauit  uiginti libras redditus, quas domicella Ioanna Labeneste percipiebat annuatim super feodum nostrum de Muys apud Marbodium. Item acquisiuit domum nostram Parisius, in magno uico Sancti Iacobi, et amortisauit et exonerauit ecclesiam de centum libris redditus, qui debebantur carturieniebus Parisiensibus, et collegio de Dormanno, mediante apponctamento inter nos et ipsos facto. Item ducenta scuta auri Ioanni de uadis restituit; qui Ioannes accommodauerat predicto Gauffrido Harenc, et magistro militie de Rhodes, quadringenta scuta auri que ipse accommodauerat predicto Gauffrido Harenc, in peregrinatione sua, et multa hereditagia, de quibus per pacta potest apparere. Ipse etiam institit  operi fortericie per predictum Harenc incepte, et predictum opus ad tantam perfectionem perduxit ut aspicientibus castrum inexpugnabile iudicaretur.

Tempore isto, regente Ecclesiam uniuersalem papa Alexandro, quidam cardinalis, Ludouicus de Flisco uulgariter nuncupatus, tituli Sancti Adriani cardinalis, impetrauit prioratus de Bellomonte et Sancti Ymerii; et per episcopum Placentinum procurauit decerni dictos prioratus ad ipsum pertinere et spectare, et mandauit singulis abbatibus et conuentibus, sub penis contentis et fulminatis in processu, ut permitterent dictum cardinalem, aut eius procuratorem pro eo nancisci et adipisci possessionem prioratuum predictorum; in qua possessione prioratus de Bellomonte, tunc erat frater Guillermus  de Fiscano religiosus de Becco, et frater Richardus de Malauilla professi de Becco, et ab isto nobili Patre Guillermo fuit appellatio interposita et sortita est suum effectum. Feodum de Feugueray acquisiuit a domino Guillermo milite, pro summa duorum mille ducentis et quinquaginta libris Turonensibus. A domino Ioanne de Boulaio milite aliud feodum contiguum dictum de Boulay pro summa nouem centum librarum.

Nota quod muros fortericie curauit fieri Gauffridus Harenc, maxime latitudinis, uidelicet quindecim pedum, uel circa in basso, et in alto decem pedum, altitudinis maioris quam sint muri ciuitatis Auenionensis, et infra dictos muros inchoauit quindecim turres magnas. Iste Willelmus habuit a rege preceptum  ut dictum opus continuaret. Et fuit turris maioris altitudinis et latitudinis quam sit aliqua turris in Marsilia; et compleuit in spatio quinque annorum, pro quolibet anno exponens, in huiusmodi fortericia, quinque mille libras Turonenses.

Iste Guillermus acquisiuit feodum de Meslino Iocelin, anno Domini millesimo quadringentesimo decimo quinto, a domino Dobeaux, et soluit mille quingentas libras, ut patet per quittanciam.

Nota etiam quod suo tempore quidam, nomine Ioan. de la Lande de Tillia, propter processum motum inter nos et eum, associauit sibi duodecim homines, qui quotidie armati circuibant abbatiam et prioratus nostros, ut si inuenire possent unum de nostris siue religiosum, siue 21 seruitorem, mutilarent,  aut occiderent, et mandauerunt predicto abbati per quamdam cedulam signatam eorum signis quod eum occiderent, si eum exire contingeret; et si non exiret, totam domum incenderent. Et de facto plures religiosos euntes ad negotia sua mutilauerunt, et apud Sanctum Philibertum unum occiderunt, et ei pedem amputauerunt, et alium mutilauerunt. Conuictus de omnibus maleficiis predictis, et etiam de furto nemorum nostrorum, quorum custodia ante erat sibi commissa, Parisius fuit bannitus, ut patet per processum suum, qui est in chartulario.

Postquam autem fuit in Ecclesia per spatium quinque annorum, anno millesimo quadringentesimo quarto, postquam obedientia fuit reddita Petro de  Luna, dicto Benedicto, que sibi antea subtracta fuerat, occasione schismatis quod tunc erat in Ecclesia, quidam Ludouicus dictus de Chantemelle, abbas de Troarno, procurabat apud prefatum papam institui in predicto monasterio Beccensi, quia abbas Beccensis nondum miserat ad curiam, nec uacantem soluerat, occasione predicte substractionis; idcirco arripuit iter ad Massiliam, ubi tunc temporis predictus Benedictus degebat, qui, eo uiso et graui eius constantia considerata et electione eius uisitata, ipse eam confirmauit, et licentia a sede apostolica accepta ad monasterium rediit; que controuersia ualde grauauit Ecclesiam, tam pro expensis quam pro uacante soluenda.

Nota quod anno Domini millesimo quadringentesimo  quinto, regnante Carolo rege Francorum, in anno regni sui uigesimo quarto, fuit reddita obedientia domino pape, per quam antea erant beneficia in dispositione ordinariorum conferenda, et ordine iuris electiones celebrabantur; et post obedientiam redditam in manu pape, uoluit papa leuare uacantiam beneficiorum tam regularium quam secularium, que uacauerant ante redditionem obedientie. Quod non potuit obtinere, rege contradicente. Et declarauit intentionem suam, et predicare fecit in ecclesia nostre Domine Parisius; quod non potuit obtinere, rege contradicente.

Anno Domini millesimo quadringentesimo decimo quinto, mense Augusti, in uigilia sancti Laurentii, anno regiminis predicti Guillermi decimo sexto,  Henricus rex Anglorum quintus applicuit in Northmanniam, cum magno exercitu, et nauium copiosa multitudine, et obsedit, ac in breui obtinuit uillam de Harefloto [uulgo Harfleur], et eam muniuit gente sua, expulsis ciuibus. Postea arripuit iter uersus Calesium, per pagum Caletensem, et per comitatum de Pontumal; et cum uenisset in pagum Taruanensem, in locum qui dicitur Agincort , habuit prelium cum exercitu Francorum in die sanctorum Crispini et Crispiniani. In quo prelio fuit magna cedes Francorum, et ibi corruerunt multi, tam duces quam comites et barones, necnon et multi nobiles, et eorum multi capti, et ducti in Angliam uinculis mancipati fuerunt, et alii de  exercitu Francorum fugerunt. Postmodum predictus rex transfretauit in Angliam, cum preda maxima accepta in prelio.

Et tempore durante, monasterium Beccense magnam passum est ruinam, totaque regio a Francis, qui insultum faciebant contra regem Anglorum, oportuitque munitionem habere in fortericia ipsius monasterii expensis ecclesie, propter cursiones et inuasiones Anglorum, in damnum et destructionem ipsius ecclesie.

Et anno Domini millesimo quadringentesimo decimo septimo, prima die mensis Augusti, predictus Henricus rex Anglorum iterum applicuit in Northmanniam, apud Tolcam ; et in sex mensibus obtinuit totam inferiorem Northmanniam, usque  ad fluuium Risle, excepto monte Sancti Michelis. Et etiam obtinuit Cenomanorum comitatum, cum adiacenti regione.

Et illo tempore omnes fere habitantes et commorantes circa Beccum, tam nobiles quam incole, retraxerunt se cum bonis suis in fortericia dicti monasterii, in tanta quantitate quod oportuit dictam fortericiam gentibus et uictualibus, expensis ecclesie, munire. Oportuit etiam consilio aliquorum destruere et demoliri omnia edificia dicti monasterii, extra clausuram fortericie existentia, scilicet aulam dictam la Malmaison, domos ante eleemosynam, domum fabrorum, domos hospitum, capellam Sancti Herluini, cum aliis multis domibus et officinis circa adiacentibus. Oportuit etiam taxare bladum in  refectorio et fenum in capitulo, in maxima tribulatione et dolore omnium domesticorum. Et post tanta incommoda predictus reuerendus Pater Guillelmus abbas, huiusmodi incommodis anxius et tristis, egrotauit fere per quatuor menses. Qua infirmitate ingrauescente, decessit tertia die Ianuarii anni predicti millesimi quadringentesimi decimi septimi, sepultus in medio chori ante pedaneum, ubi solet accipi benedictio. Cuius anima requiescat in pace.

Nota quod ad fortericiam Becci faciendam, homines tenentes de ecclesia Becci, compulsi sunt ad contribuendum pro qualibet acra terre, quam inde tenebant, soluere dimidium florenum auri. Et iterum concessum nobis est a duce Northmannie, ut leuare  possemus per modum subsidii, ab uno quoque hominum nostrorum, pro quolibet mense, duodecim denarios, pro simili causa fortericie, ut patet in repertorio nouo, in titulo fortificationis.

Nota quod Ioannes de Chambray fecit tumbam domini Guillelmi abbatis, et soluta 22 sunt quadraginta scuta, ut patet in chartulario per quittanciam, in fardello signato per . . . . . et nota quod ipse tenebatur camere apostolice in mille florenis annuatim, ut patet per quittancias, in arca quittanciarum.


EPITAPHIUM.

Hic iacet exemplum bonitatis, regula morum,
Iustitie templum, fidei uas, lux monachorum,
Guillermus, frater quondam de ualle uocatus,
Cenobiique Pater Beccensis, origine natus
 Ex Emullaribus, diecesis Lexouiensis.
Abbas uigesimus sextus; quem flebilis ensis
Funeris exhausit, uitalia filaque rasit.
Nam nixus Christo, mundo migrauit ab isto,
Anno milleno centum quater, addeque deno
Septem, tunc terna iamiam lucente lucerna.
uiuat sanctorum consors super astra polorum.
   Amen.

Anno Domini millesimo quadringentesimo decimo septimo, supra memorato die Lune, ante sacros Cineres, sexta die mensis Februarii, post obitum supradicti uenerabilis Guillermi uigesimi sexti abbatis, uenerande discretionis, ac eminentis scientie uir dominus Robertus de Becco, dictus uallée, decretorum doctor eximius, de uilla Becci oriundus,  tunc prior de Prato iuxta Rothomagum, in capitulo Beccensi, fratrum unanimi assensu, per uiam Spiritus sancti, in abbatem et pastorem ipsius monasterii est electus; et postmodum mandato archiepiscopi est benedictus. Et propter guerrarum discrimina, et occursiones et inuasiones Anglorum, que sepius fiebant ab ipsis, noluit uenire apud Beccum, sed secessit in partibus Francie apud Parisius, et apud Pontisaram; et ibi mansit, usque dum sequenti anno ciuitas Rothomagensis, cum patria adiacente, reddita fuit predicto regi Anglorum.

Et cum ibi maneret, uidelicet in octauis Pasche, anno millesimo quadringentesimo decimo octauo, Thomas dux Clarentie [Clarence] frater predicti regis Anglorum, ac constabularius eius, obtinuit  castrum Haricurie, deinde cum exercitu suo uenit apud Beccum, et obsedit fortericiam dicti loci, et eam diuersis et frequentissimis assultibus, die nocteque incessanter, per spatium fere unius mensis expugnando, et in suo aduentu, maxima pars uille, uidelicet usque ad ecclesiam Sancti Andree, combusta fuit ab eis qui infra erant fortericiam, in magnum damnum ecclesie et habitantium in ea; deficiente autem adiutorio illos qui erant in fortericia, qui sperabant a rege Francorum subleuari, oportuit eam tradi in manus predicti ducis Clarentie, et ei reddita fuit in uigilia Ascensionis proxime sequentis. Et cum intrasset, predata et sublata fuerunt omnia bona, que ibi erant reposita, tam ipsius quam aliorum, et fere omnia bona patrie  ibidem erant reposita. Populus ibidem congregatus expulsus est, nec portare ei discedenti permittebatur, preter uilia uestimenta, quibus uestiti erant.

Nota quod anno Domini millesimo quadrigentesimo duodecimo, fuit leuata decima in regno Francie, auctoritate Romani pontificis, in supportationem onerum quasi importabilium regis et regni; et fuit terminus limitatus ad recolligendam taxationem decime predicte. Nihilominus rex Francie, suis familiaribus litteris mandauit abbati de Becco, ut de tribus centum libris ei incontinenti [sine mora] subueniret, que summa fuit Parisius soluta per dominum Gauffridum de Fiscano priore de Bellomonte, et taxatio decime, pro parte, et portione  nostra, in diuersis diecesibus, ascendit ad summam trecentum librarum, ut patet per mandatum, et quittanciam mandato annexam in chartulario. Post paucos dies, postquam fuit spoliata ipsa fortericia, uenit rex Henricus predictus apud Beccum, et ibi constituit de gente sua uiginti homines armorum, cum quadraginta sagittariis, expensis ecclesie, qui acceperunt omnes prouisiones ipsius monasterii, in granis, uino, sicera; de bobus, et de ceteris bonis, ibidem repositis, nichil relinquentes religiosis, nec familie eorum, unde possent sustentari, solum uiuentes de moltis  molendinorum suorum, nichil percipientes de redditibus suis, quia temporalia monasterii erant arrestata per dictum regem, propter absentiam ipsius abbatis, qui nondum uenerat ad  obedientiam ipsius regis, et nichilominus soluebantur stipendia armigeris, in dicta fortericia existentibus; et ob hoc coacti fuimus uendere omnia blada que erant in grangiis nostris, undequaque religiosis in tanta tribulatione existentibus, maxime usque ad mensem Martii inde sequentis. Quo tempore durante, predictus rex Henricus obtinuit ciuitatem Rothomagensem, uernonem, Rippam Guidonis  Medontam , et omnem pagum Caletensem.

Postea, anno Domini millesimo quadringentesimo decimo octauo, Dominica prima Septuagesime, predictus Robertus abbas, qui nunquam fecerat fidelitatem de abbatia, uenit Rothomagum, et, ipsa Dominica, presentauit se predicto regi Henrico,  ei supplicando ut parceret ei de mora sua ueniendi ad suam obedientiam, et eam, si placeret, dignaretur recipere; quam dictus rex benigne suscepit.

23 Qua fidelitate facta, et temporalibus sue ecclesie, impeditis propter absentiam, expeditis; uenit Beccum in crastino sacrorum Cinerum, susceptus cum magno gaudio a suo conuentu, et instalatus in sedibus suis, ut moris est.

Et armigeri, qui tunc ibi erant in munitione, recesserunt, et fuerunt loco eorum in munitione gentes ducis Clarentie, in numero minori et minoribus expensis.

Qui predictus abbas, iura et libertates sui monasterii, pro posse, secundum dispositionem temporis  utiliter procurando, strenue rexit dictum monasterium, per spatium duodecim annorum fratres caritatiue tractando.

Ipse suo tempore acquisiuit quoddam hospitium in medio ciuitatis Rothomagensis situm, uocatum l'Hôtel des Fontaines, prope uicum Iudeorum, oneratum tamen de quadraginta libris redditus, donec possent reacquitari. Quod hospitium multum profuit tempore guerrarum. Ipse tempore suo, ob causam guerrarum in Northmannia uigentium, et propter fortericiam multa passus est, totaque domus, et maxime quia anno Domini millesimo quadringentesimo uigesimo primo, die decima tertia mensis Iulii, ipsa fortericia fraude capta fuit a Francis,  medio Molendinarii dicti loci, abbate religiosisque inscientibus, et omnes officinas totius domus obtinuerunt, preter maximam turrim nostre Domine, in qua omnes Anglici se retraxerant in presidium. Et facto foramine in predicta turri, emiserunt quosdam de suis, factum notum facere Anglicis, qui erant apud Bernaium, Haricuriam, et ubique dispersi.

Et intrantibus Francis, illa die qua Anglici miserunt suos Anglis nuntiare, ut dictum est, circa uesperam in dicta turri per idem foramen, quo Anglici exierunt, fecerunt hinc inde magnam cedem hominum, et fuerunt Anglici de predicta turri expulsi, et intrauerunt ecclesiam sic furore commoti, extractis gladiis, occiderunt duos monachos religiosissimos,  et honestos uiros, et alios uulnerauerunt, polluendo sanctam matrem ecclesiam.

Insuper spoliauerunt dicti Anglici monasterium, et omnes officinas, depredando quidquid inuenire potuerunt; omnia ornamenta ecclesie, calices, et capsam ubi reconditum erat sacrosanctum corpus Domini super altare, corporalia etiam spoliando, et denudando tumulum domine Mathildis imperatricis, qui est in medio chori, nichil de pretiosis relinquendo.

Et eorum malitia crescente ligauerunt et tenuerunt dominum abbatem Robertum tanquam prisonarium, enses super eum leuantes, et eum decollare et occidere uolentes; et eum sic uinctum, una cum guernetario dicti loci, duxerunt Rothomagum, cunctis  fratribus expulsis de dicto monasterio, solis remanentibus priore cum alio, qui erat iustitiarius dicti monasteri. Ipsis sic expulsis, quidam abierunt apud Sanctum Philibertum, alii apud Bellummontem, usque ad festum Omnium Sanctorum, in damnum inexistimabile ipsius ecclesie.

Comes autem Sabbariensis [al., Saresberiensis], qui ibidem aduenerat, et secum predictum abbatem apud Rothomagum adduxerat, posuit eum in arctam custodiam, usquequo tradidisset fideiussores, pro sua fidelitate, quod nunquam ipse nec sui monachi fuissent quouis modo culpabiles de traditione ipsius fortericie. Quod ita probatum est, quia traditores illi capti sunt et capite truncati apud Rothomagum, qui omnino exoccupauerunt predictum abbatem, et  monachos, et omnes de familia; et eorum confessione audita, tam abbas predictus quam guernetarius, illa occupatione detenti, fere per quinque menses liberati sunt, et sequenti festo Ommium Sanctorum, ecclesiam ipsam, que polluta fuerat, reconciliata fuit; et eodem die omnes monachi, sic dispersi per prioratus occasione guerrarum, intrauerunt ecclesiam Beccensem cum gaudio magno.

Et dedit rex, attento quod tam abbas quam Monachi erant immunes a traditione, litteras patentes, ut temporale detentum restitueretur, et mobilia undequaque possent reperiri; de quibus bonis, maxime in libris et ornamentis, pro maiori parte recuperata sunt; et ordinauit predictus rex, et  expresse precepit, quod ipsa fortericia demoliretur, et destrueretur expensis ecclesie; quod ita factum est; et non solum ipsa fortericia destructa fuit, sed omnes domus circumadiacentes oportuit euelli funditus.

Et post predictam ipsius ecclesie reconciliationem, et ipsius fortericie demolitionem, predictus reuerendus Pater Robertus reuertitur ad predictum monasterium, et cepit reedificare aliquas domos destructas, et procurare res monasterii que ablate fuerant, et prouentus, et redditus dicti monasterii, chartis, et libris apud Rothomagum, pro maiori parte stantibus.

Et postquam rexit predictum monasterium duodecim annis, tribusque mensibus, multis tribulationibus  oppressus et angustiis, migrauit ab hoc seculo apud Rothomagum in domo per eum acquisita, anno Domini millesimo quadringentesimo trigesimo, et apud Beccum corpus eius, et decuit, delatum est, et sepultum infra chorum iuxta tumulum domini Willermi predecessoris et auunculi sui, in sin istra parte. Cuius anime propitietur Deus. Amen.


EPITAPHIUM.

Hic iacet in loculo uenerabilis atque disertus
Abbas, uocabulo cui uallis sicque Robertus.
24 Is decretorumque fuit doctor, uia morum.
Auxiliante Deo fratres concorditer illum
Eliciunt, in eo ponentes mentis asilum.
Unde fuit natus, Becco stans hic inhumatus.
Anno milleno centum quater atque trigeno,
 In Maii mense quarto, mortis ruit ense.
Quisque roget Christum quod celo collocet istum:
Ac ibi solamen sanctorum sentiat. Amen.

Post obitum autem litteratissimi uiri domini Roberti abbatis, uenerabilis ac discretus uir, et magne religionis dominus Thomas de Becco dictus Frique, tunc prior claustralis dicti monasterii Beccensis, fratrum unanimi consensu, uia Spiritus sancti, fuit ab omnibus electus in pastorem ipsius monasterii, feria quinta infra octauas Pentecostes et die nona mensis Iunii. Que electio, uigentibus guerris, fuit celebrata apud Rothomagum in domo nostra de la Fontaine, acquisita per suum predecessorem dominum Robertum, cum nullus auderet super patriam residere, nisi uel in castro, uel in fortericia, et de  fratribus, qui personaliter non aderant electioni, procurationem super negotio faciebant; et eo electo fuit benedictus in ecclesia Rothomagensi, et in ciuitate Rothomagensi, guerris sic in patria uigentibus, resedit, quia sine magno periculo potuisset in ecclesia Becci residere. Et eo sic apud Rothomagum absente pluries fuit dicta ecclesia Becci depredata. Et si quis uideretur unde commodum potuisset haberi, siue abbas, siue prior, siue clericus, siue mulier, aut quecunque persona, capiebatur, et suppliciis uexabatur usque ad solutionem redemptionis sue. Et pluribus incursibus hostium fuit ecclesia cunctis bonis spoliata, et prouentus ecclesie quasi ad nichilum redacti, cum nullus maneret, aut resideret in  possessione sua, nec terras suas coleret, nisi prius habita compositione cum hostibus.

Sed omnipotens Deus, qui in se confidentes iuuat et consolatur, dedit tantum animum bono nostro pastori, quod ipse acquisiuit ecclesie quemdam paruum feodum, uocatum de Bosco, situm in parochia Sancti Taurini, et domum nostram Rothomagensem exoneratam redditis quadraginta libris, que debebantur Ioanni le Bar, ratione acquisitionis dicte domus, et apud regem admortisauit, ut docent littere super hoc confecte. Acquisiuit etiam a Guillermo le Grand armigero quemdam feodum nobilem apud Sancte Marie ecclesiam situm. Fecit etiam in domo Rothomagensi reparationes sumptuosas ualde, etsi iuxta finem dierum reliquerit ecclesiam multis debitis  oneratam, Dominus ei indulgere dignetur. Et postquam rexit predictum monasterium spatio sexdecim annorum, et amplius; strenue et religiose se habens ad fratres suos et ad omnes, spiritum Domino reddidit, quinta mensis Iulii, anno Domini millesimo quadringentesimo quadragesimo sexto, cunctis suum obitum deplorantibus, sepultusque in choro iuxta Dominum Guillelmum de Annularibus, cuius fuerat capellanus. Huius anima requiescat in pace Amen.

Nota quod iste Thomas fundi curauit duas campanas in ecclesia Becci, scilicet campanam, que dicitur le timbre, et campanam secundam, que pulsatur in uesperis et matutinis. Et deductis expensis pro se, et seruulo suo, et materia, soluti sunt septem  franci, ut patet in chartulario per quittanciam. Nota etiam quod anno Domini millesimo quadringentesimo trigesimo tertio, Ioannes Sandrin pictor apud Rothomagum commorans, recepit a supradicto domino Thoma abbate Beccensi summam nonaginta sex librarum Turonensium, ob causam materiarum, picturarum, et sexdecim magnarum imaginum lapidearum stantium in choro nostre ecclesie Beccensis, ut patet per eius quictantiam in armaria chartularii de litteris electionum.


EPITAPHIUM.

Iste locus tenuit corpus uirtute repletum;
Quem tellus genuit Becci Thomaque Friquesi;
uite claustralis florens sub regula degit,
 Subtraxitque malis, sed Christi colla subegit,
Hic prior electus, malorum crimina texit.
Abbas effectus digne cenobia rexit:
Beccensisque Pater uicesimus exstitit ipse,
Octauum frater addas, post occubuisse
Anno milleno, centeno, sicque quaterno.
Quinta Quintilis decies quarto quoque sexto.
. . . . . . . . . . . . . Parcat illi Deus. Amen.

Nota quod hic debent scribi bene gesta Patris nostri domini Ioannis de Mota, abbatis huius cenobii uigesimi noni; sed quia tempore suo non fui, nec quidquam scriptum inueni, ideo scientibus dimisi.

25 Defuncto uenerabili Patre Domino Ioanne de Lota alias de Rothomago, decretorum eximio doctore,  qui obiit in domo Becci, apud Rothomagum, corpusque eius apud Beccum delatum, fratribus cunctis suum obitum lamentantibus, ibidem accepit sepulturam iuxta predecessorem suum fratrem Thomam de Becco.

Cui successit uenerabilis pastor et Pater dominus Gauffridus de Hispania, alias Benedicti, tunc prior de Prato iuxta Rothomagum. Dum eius electio fuit canonice celebrata, cunctis fratribus eius merita considerantibus, in eum per uiam sancti Spiritus unanimiter consentiunt, et eum in pastorem assumunt Dominice Incarnationis anno millesimo quadringentesimo quinquagesimo secundo. Qui dum esset prior de Prato, guerris in Northmannia uigentibus, multa passus est, et redditus ecclesie Prati  adeo modici et debiles erant, quod in manu officii domini Rothomagensis consulebatur tradi; que omnia patienter tolerauit, et cunctos uisitantes ecclesiam, quam regebat, ad amorem sui et sue ecclesie incitauit.

Cum autem electus fuit, ecclesiam Beccensem magnis debitis inuenit oneratam, et per omnia intus et exterius deturpatam edificiis ruinosis; quam ad talem statum deducit quod nec debitis nec reparationibus quouis modo possit notari . . . ecclesiam Becci mirifice per longum et latum, intus et exterius decorauit; pars enim ecclesie  que foueis terris inferius et araneis superius uillipendebatur, lapideo pauimento et uictrinis circa nauem necessariis decorauit. Capellam Sancte Apolline,  in qua tres imagines, ordinauit, instituit, et, ut cuncta complectar, nichil uilius naui ecclesie, quando depingi fecit; et cruces ecclesie instituit, in signum dedicationis, per circuitum intus et foris, tombam suam et sui predecessoris in choro locauit. In choro dicte ecclesie quatuor pillaria, iuxta pulpitum, imaginibus doctorum quatuor Ecclesie, muniuit, que antea uacua fuerant. Libriferum in modum, et formam aquile, in medio chori, ad tenendum chorum instituit; formamque Moysi eream, precepta legalla in manu gerentis, ad Epistolam canendam ordinauit. Magnificumque euangelistarum ereum formam quatuor euangelistarum gerens, iuxta altare ad Euangelia per circulum anni cantanda, et  de eadem materia et erea, quatuor candelabra sumptuosissima.

Ecclesiam pluribus uestimentis nudatam, et indigentem, multis honorabilibus et sumptuosis confortauit, et multis iocalibus, reliquiis, et maxime ubi requiescit pars capitis sancti Blasii, que antea in Anglia in prioratu Conith detinebatur, medio et monitu Patris nostri fuit apud Beccum translata, et in sumptuosissimo reliquiario reposita.

Domum infirmorum, que infirmaria dicitur, ad fratrum subsidium et egentium solatium, edificauit, non solum materialiter, sed quod melius et maius est, spiritualiter, quia ipse a summo pontifice impetrauit ut cuncti in predicta domo decedentes  absoluerentur a pena et culpa, ut in bulla clarius continetur. Et a uicariis in Christo Patris Domini Guillermi Destouteuilla archiepiscopi Rothomagensis et cardinalis tituli Hostiensis, impetrauit, ut omnes religiosi, in dicta infirmaria celebrantes, et cuiuscunque status, deuote missarum solemnia audientes, omnibus diebus Dominicis, nec non et festis solemnibus, triginta dies de iniunctis penitentiis relaxando, consequi mereantur, ut docet littera super hoc confecta; et litteram inuenies in chartulario, in titulo archiepiscoporum Rothomagensium. Nec est omittendum lampadium quod est in medio chori, iuxta candelabrum, quod dedit dominus Richardus le Grand curatus de Bosco Roberti, dudum abbatis seruitor obsequiosissimus et familiaris; cuppam  magnificam argenteam, et deauratam conuentui dedit.

Ipse uero non immemor dicti quod sancta et salubris est cogitatio pro defunctis exorare, ut a peccatis soluantur , et quod anime defunctorum orationibus uiuentium, ad penarum relaxationem indigent, obitum suum instituit celebrari in quadragesima, die sancti Benedicti abbatis, et seruitio assistentibus assignauit decem libras Turonenses, super receptam de Benseuilla, distribuendas per manum sui capellani, quando presens erit, et si absens fuerit, in ordinatione prioris erit.

In fontibus et conductibus eximie laborauit, et maxime ante cameram abbatis, in horto qui dicitur la uigne; in quo conductum fontium contiguum  cauee, qui ligneus erat, lapideum conformauit, ut intuenti clarescit.

Tres scholares ad studium Parisiense tenuit, et aliquando quatuor, sumptibus magnis, quibusdam in theologia, aliis in decretis studentibus, et eos in gradibus facultatum copiosis sumptibus honorauit, et manu larga, fauore scholarium suorum, maxime doctoribus facultatum Parisiensium bona ecclesie distribuit. Quare dicti scholares, super omnes studentes, in dicta uniuersitate, in maxima recommendatione habebantur.

Dum obiit nobilis pieque memorie dominus Carolus uictoriosissimus, qui Anglos de Northmannia expulit, anno Domini millesimo quadringentesimo quadragesimo nono, et reductionem fecit; duos filios  relinquit, scilicet Ludouicum seniorem filium, et Delphinum, qui successit in corona, et alium Carolum ducem de Berry; qui modicum concordes fuerunt usque ad annum Domini millesimum quadringentesimum sexagesimum quintum. Qui Carolus 26 dux de Berry a fratre suo Ludouico rege ducatum Northmannie requirebat. et sibi debitum iure hereditario et testamento patris sibi relictum, rege contradicente.

uidens predictus Carolus quod non poterat pacisci cum rege fratre suo, federe coniunctus est dominis ducibus Burgundie et Britannie; qui querelam dicti Caroli manu armata portantes, et deffendentes in regem ducatum Northmannie occupantem,  insultum fecerunt. et eum usque ad Parisius fugere compulerunt cum toto exercitu suo; ubi ad nobiles Northmannie, ut commodius ualerent resistere, mandauit, qui adeo pro rege dimicauerunt, quod Burgundi eorum exercitu territi fugerunt.

Postea rex consultus a sapientibus regni sui pro bono regni et regnicolarum, ad lites et guerras sedendas et quietandas; et amicitias inter principes connectendas, consensit ut fratrer suus Ducatum Northmannie possideret, unde fuerat lis et controuersia mota inter dictum regem et Carolum fratrem eius; et per suas patentes litteras confirmauit, iurauitque nunquam uenire in contrarium, sed semper stabile tenere promissum.

Ducibus contentatis, propter huius promissum et  tam magnifice confirmatum, rediit ad terram suam dominus dux Burgundie cum suis, remanente domino duce Britannie, cum nostro duce Northmannie, nondum apud Rothomagum recepto, qui, eum in abbatia Sancte Catharine iuxta Rothomagum duxit. Qui dum exspectaretur a Burgensibus, et generaliter a toto nobili statu Northmannie et non ueniret, miserunt communi assensu omnium, Ioannem Monsieur, filium de Haricuria, ut sciret quare ingressus eius tandiu differebatur; qui uerbum habuit cum dicto Carolo duce, et eum nocte cum tedis, et decoro lumine ad Rothomagum adduxit; et ibidem cum magna solemnitate et maximo gaudio susceptus, presentibus ducatus episcopis, abbatibus, baronibus, et cunctis nobilibus, et annulo aureo  manui imposito, in ecclesia nostre Domine Rothomagensis, Northmanniam, cunctis uidentibus, desponsauit; et eam ut sponsus sponsam regere et gubernare iureiurando promisit.

Hoc facto, duce Britannorum solo in Northmannia stante cum dicto Carolo, rex Francie totum quod fecit reuocauit, dicens quod scribitur de desponsalibus, cum locum non habet consensus, ubi metus, uel coactio intercedit, et quod coactus consensum prebuit, et suis armigeris in signum huius fecit, et instituit portare super loricas, duas litteras A. et P. quasi diceret audi partem. Audiens dictus dux Carolus, quod huius occasione rex intende at guerram contra eum iterum mouere, et de facto mouit, quia uoluit ut uille et castra in dicto ducatu  de quibus dictus dux Carolus possessionem acceperat, sibi restituerentur. Quod fuit regi ualde ignominiosum, ut promissum suum contra fratrem naturalem uiolaret.

Considerans dictus dux quod potentie eius, uidelicet regis, non ualeret resistere, discessit de Northmannia, et Britanniam iuit, suique consules, puta episcopus et patriarcha Baiocensis, episcopus Lexouiensis, et plurimi alii patriam et propria beneficia relinquentes, dictum ducem, supposito et consilio, secuti sunt, et multi nobiles Northmannie captiui remanserunt cum rege, et alii ex toto perierunt.

Et ista miserabili guerra durante, dominus noster et Pater uenerabilis, sua benignitate, et clementia,  nobiles multos in amicitiam Ecclesie uniuit, et post paucos dies tres feodos nobiles, uidelicet feodum de Caluomonte, de Feugueroto, et Boulle, mandato regis de curia, et scacario, Beccensi ecclesie tanquam manu mortue incorporauit, magnis et largifluis sumptibus, amortisari fecit, anno Domini millesimo quadringentesimo sexagesimo sexto, ut clarius apparet in litteris super hoc confectis et scriptis.

Nota quod amortisatio nichil aliud est quam terram domino tributalem reddere immunem ab illo.

Tabulas in aula que dicitur Misericorde fecit renouare et directorium, et similiter in refectorio, que prius erant uermibus consumpte.

Eodem anno multi de hominibus domini Caroli se traxerunt ad uillam que dicitur le Pont de l'Arche,  et ibidem tenuerunt per multos dies: et sic rex, propter hoc motus, quia nolebant uillam predictam suo mandato reddere, in propria uenit, et sedem instituit, et disposuerat per assultum capere, nisi interuenisset pactio; pacto inito, cum suis intrauit, et durante sede, domos que erant circa castrum, et portam que duxit ad Locoueris, fecit funditus destrui, et fossata dicte uille refortiari.

Eodem anno sexagesimo sexto, die sancti Cosme et Damiani, mane adeo die stante nebuloso et turbido, quod uix quis potuisset distantem a se tribus pedibus conspicere, intrauerunt Bourbonni per castrum, in dictam ciuitatem Rothomagensem, capitaneo et ciuibus inscientibus; unde fuit magna commotio in populo. Sed tandem medio sapientium  stantium in ciuitate, rex placatus est, et eam in breui tempore recuperauit, et ibidem in persona stetit per multos dies; et infortiari castrum predictum, quodam grosso muro in latere, ex parte tendente uersus uillam, prope fontem castri.

27 Anno sexagesimo septimo fecit predictus dominus Gauffridus Benedicti quamdam crucem institui magnificam in ecclesia Becci, deauratam, ex lapidibus pretiosis undique munitam, et in qua reponuntur spine gloriose corone Redemptoris nostri Iesu Christi.

Et eodem anno fecit incipere quoddam beufredium, in loco, in quo retroactis temporibus fuit, quod fuit igne consumptum, adeo quod per opinionem latiomorum expertorum, oportuit istud renouare  usque ad fundamentum, ad campanas ecclesie suspendendas, quia grosse turres nimium erant grauate, et commotione campanarum grauabantur.

Ipse motus caritate et deuotione augmentauit et creuit pitantiam religiosorum, tam presbyterorum quam iuuenum, in termino Pasche, de uiginti solidis presbyteris, et iuuenibus de quindecim; in quo nichil percipiebant antea, in magnum subsidium religiosorum claustralium.

Et suis temporibus conuiuebat in Ecclesia reuerendus et religiosissimus uir homo pacis et dilectionis, dominus Robertus de Rothomago, alias le Moine, prior claustralis ecclesie Becci; qui prius fuerat prior in Ecclesiis Ide Confluentio, de Bellosaltu, et  de Euuremodio; et postea ad priorem Ecclesie Becci per electionem uocatus, qui meritissimus et perdilectus in officio ab omnibus exstitit, et ad domum suam, que domus prioris dicitur, sitam supra portam que dicitur Roberti Bellot, uiriliter laborauit intus et exterius, quantum decorauit  picturis, cooperturis et aliis munimentis ad cameram aptis.

Capellam in ecclesia sitam, que dicitur capella Beate Marie Magdalene, sibi elegit, et priori assignauit; tamen antiqua registra Ecclesie notant capellam Beati Benedicti fuisse priori assignatam. Quam capellam Beate Marie Magdalene uictrinis sumptuosis clausit; quinque imagines sanctarum  uirginum, uidelicet uirginis Marie Magdalene, Honorine, Margarite, Catharine, super altare dicte capelle deuote erexit, et tabulam depingi fecit, in qua, ad latera depicte sunt imagines sanctarum Marthe et Agnetis.

Scamna circa capellam instituit, cum cophinis ad reponenda ornamenta capelle; que omnia propriis denariis et sumptibus fecit fieri, uidelicet calicem deauratum, pacem ualde deuotam et argenteam, corporalia, et generaliter omnia que in capella uidentur, in honorem, et decorem maximum ecclesie, et etiam duas paruas copinas argenteas, ad reponendam aquam et uinum, cum missa debet celebrari. Et post in anno millesimo quadringentesimo sexagesimo octauo, fecit sumptuose depingi et  in honorem uirginum historiari.

Anno Domini millesimo quadringentesimo sexagesimo septimo, tempore currente, quo dominus Carolus frater regis Ludouici in Britannia erat, uenerunt Britones Cadomi, et ad partes circumuicinas, et ut in Northmannia faciliorem aggressum haberent, pro querela sepedicti Caroli tuenda, et deffendenda, cum duce Alenconii pactum inierunt, et composuerunt, ut Britonibus pro predicto Carolo querelantibus, uillam, et castrum Alenconii redderet; quod ita factum est, uenerunt et tenuerunt cum maxima copia armigerorum suorum.

Rex autem Ludouicus hoc audiens iussit in Northmannia omnes nobiles cum liberis sagittariis [uulgo, Francs-arbalétriers.] proclamari, ad resistendum  predictis Britonibus qui eundo, et redeundo, adeo populum uexauerunt, ut nullus nec pullum, nec aucam, nec aliquid comestibile, pro se et familia sua, potuerunt reseruare, uiros ecclesiasticos si inueniebant taliabant  , et si aliquem equitantem inuenissent, uel equum in peiorem commutabant, uel omnino detinebant. Et dum ista nefandissima agerentur, predicto duce Alenconii in Britannia stante, consilium habitum est, ut uxor eius ad regem pergeret, ut eius iram moderaret; que postquam locuta est cum eo, suis precibus obtinuit ut inter eos treuie haberentur, quousque uirum suum ducem Alenconii uisitasset, et intentionem eius sciret, quod sic factum est.

 Tempore autem pendente in partibus illis circumquaque ducatum, erant liberi sagittarii, fere quadraginta mille dispersi, et adeo patriam, et maxime circa Senonensem diecesim depredauerunt; quod ob defectum uictualium compulsi sunt prouinciam dimittere.

Et dum nobilis domina Alenconii consideraret cum filio suo patrie destructionem, ad regem Francie uenerunt, et ei uillam Alenconii reddiderunt, Britonibus inde excedentibus, et Francis federe pacis intrantibus, duce Alenconii semper in Britannia stante; nec ob hoc cessarunt Britones querelam predicti domini Caroli portare, sed longe post occupauerunt uillas in partibus inferioribus Northmannie,  uidelicet uillas Cadomi, Baiocensis, Constantiensis, Abricatensis, Francis circumquaque inter eos dispersis, maxime apud Sanctum Laudum , et abbatiam de Troardo , usque ad annum millesimum sexagesimum octauum, quod rex dictas partes conquestauit.

Et eodem anno millesimo quadringentesimo sexagesimo octauo, octaua Augusti, nobilis domina domina Margareta regina Anglie, uxor regis Henrici, qui tunc temporis ab Edoardo de la Marche occupante regnum Anglie, carceribus detinebatur, nec non filia regis Sicilie, cum filio suo Edoardo domino principe de Galles, uenerunt 28 apud Beccum, et ibidem recepti sunt eadem die uesperascente iam die, cum tedis et lumine immenso, et steterunt  per quinque dies in hac abbatia, cum honore maximo, et gratiis hinc inde actis, perrexit ad Nostram Dominam de Monteforti, deinde ad Herflotum, ut ascenderent mare.

Eodem anno prior de Bellosaltu, uidelicet dominus Ioannes de Cambreuier, qui tunc erat subprior et cantor Becci, effecit ut scamna, et sedes sumptuose in refectorio, in honorem et maximum decorem loci, fabricarentur; cuius beneficii gratiam in animam remunerare dignetur Deus.

Anno Domini millesimo quadringentesimo sexagesimo octauo, decima sexta Octobris; postquam inferiorem Northmanniam regis subiugarunt imperio, querelantes pro rege, Britonibus ad se reuersis, considerantibus tanti regis potestati non posse resistere,  prelatis patrie, nobilibusque, totoque populatu super principem, scilicet ducem Britannie acclamantibus, patrieque uastationem, populi confusionem, gentium perditionem eidem demonstrantibus, pactum et concordiam tractarunt inter se querelantes.

Redeuntibus arm geris, nobilibus sagittariis, qui ibidem aderant pro rege pugnaturi, patriam istam Northmannie totam depredauerunt, et quidquid ecclesiasticum poterat inueniri, quasi suum proprium reputabant; in domibus Deo dedicatis, puta abbatiis, domibus sacerdotum, ex omni parte confluebant, statum ecclesiasticum in personas diffamantes, populusque omnis Northmannie tantum supplicium  tolerauit usque ad medium Nouembris anni predicti.

Eodem anno millesimo quadringentesimo sexagesimo octauo, fecit predictus dominus Gaufridus uoutam continuari et antique coniungi, scilicet ad defensionem itineris quo itur de Becco ad Brioniam, usque ad gardinum Ioannis Louuet, ut scilicet iter regium ibidem constitueretur, qui solebat esse in  cultura feodi nostri de Feuguereio contiguo dictis conductibus fontium.

Huic uenerabili domino Gauffrido abbati successit dominus Ioannes Boucart doctor, episcopus Abricatensis, qui tunc temporis erat confessor Ludouici regis Francie, qui quidem episcopus fuit electus, siue postulatus, admonitione et precepto eiusdem regis, in pastorem et abbatem Becci. Ipse fecit consummari et compleri beufredum; fecit fieri campanam, que dicitur horologium, et suspendi in loco, in quo nunc stat, in cacumine eiusdem beufredi.

Idem episcopus habuit quemdam uocatum magistrum Ioannem le Marchand, uicarium eius in dicta abbatia; qui quidem le Marchand erat decanus ecclesie Abricatensis, uir magne intelligentie et  sagacitatis, qui habuit regimen et gubernaculum totius Ecclesie Becci, sub ipso episcopo.

Ipse episcopus in fine se demisit de abbatia, et reposuit in manu religiosorum. uidelicet se demisit super religiosum uirum dominum Ioannem de Aptot [forte, Hautot.] alias Hauteu, qui pro tunc erat prior claustralis Becci, sed demissio non sortita est suum effectum, quia idem episcopus obiit antequam ipsa demissio esset confirmata a papa. Quare idem prior claustralis perdidit pecuniam suam, quam miserat Romam, ad faciendam confirmationem suam, et ad soluendam uacantem; quare facta fuit electio.

In qua electione fuit electus dominus Robertus de Rothomago, alias d'Eureux, prior de Bellomonte, uir religiosus et honeste conuersationis, qui successit  in abbatia ipsi episcopo Abricatensi. Ipse electus, et Benedictus abbas, fecit fieri nouam portam in introitu abbatie, que nunc est iuxta portam eleemosynarie, cum muro lapideo uersus dictam eleemosynariam. Fecit operari laudabiliter, et honeste supra antiquam portam eiusdem introitus, cum gradibus ascendentibus ad cameras, quas fecit fieri supra eamdem antiquam portam, et fecit etiam operari in conductu riuuli aque ante portam ecclesie, cum muro lapideo claudente ipsum conductum, a camera prioris usque ad granarium; cum pluribus aliis beneficiis, que ipse fecit intra ecclesiam, et extra. Deinde ipse se demisit de dicta abbatia, super uenerabilem religiosum dominum Guillermum de  Rothomago, alias Guerin, retenta magna pensione, cum presentatione beneficiorum. Sed facta ipsa demissione, et confirmata a summo pontifice, ipse dominus Robertus d'Eureux non diu durauit; quare ipse dominus Guillermus Guerin, qui antea erat prior de Sancto Philiberto, et capellanus dicti d'Eureux, fuit omnino pacificus abbas ipsius monasterii de Becco.





ADDITIO AD CHRONICON BECCENSE, 29 Ex historia eiusdem abbatie, auctore Francisco Carreo Beccensi cenobita.

 Guillermus postea abbatum successu trigesimus tertius, Rothomagi sacratus, apparatu solemniore in sedem admittitur. In qua diuine legis promptuarium sedulus euoluens, inter ceteros uelut sidus clarissimum irradiat. Cuius sedis mense secundo Ioannes Aptotius prior claustralis, qui spe sedis adipiscende in templi decorem casulam, tunicam, dalmaticam auro purissimo Rothomagi confecerat, moritur Becci, in capitulo conditur.

Robertus uero qui Garino cesserat, peractis in sede septem annis, in bona senectute sub erea tumba celebri funere in Beccensi choro quiescit. Priscorum pietatis emulator Guillemus, maioris are faciem tabula aurata uariis passi Christi historiis diuite, atque argenteam capsam, in qua sanctorum  plurium habentur reliquie, decorat; columnas quatuor angelicas, ad quatuor eiusdem are angulos, mira admodum sculptura decoratas, ere Cyprio conflatas, affigit. Auream ad hec capsulam trium auri marcharum ponderis ingenioso artificio mirabilem sparsis gemmis famosam, qua in sancta solemnitate sacrum Domini nostri Iesu Christi corpus, cum immenso fidei fructu circumfertur, templo deuotus offert. Sex pateras argenteas conuentui donat. Argenteam quindecim marcharum lampadem subtili fabrorum opere superbam, in medio uirginis matris sacello ferrea catena suspensam donat. uaria aut erecta, aut reparata edificia non est quod commemorem, quam frequentius affixa eiusdem insignia passim Garinum uixisse testentur. Carolus  autem post Neapolitanam expeditionem infirmitate subita nullo relicto libero Ambasie moritur, Ludouico duodecimo Aurelio successore, ad Dionysianam sepultus. Ioannes postea Morcenchius Becci archiprioratum gerens, tibiali exsiccato uulnere, in capitulo conditur. Cui Iacobus Faber, prior S. Petri ad Pontisaram fratrum electione, assentiente Garino, succedit, breui quartana sublatus. In cuius locum Petrus Baleolus constituitur.

Qua etate succedunt hyemes due rigore insolito niuibusque horridiores. Ineunte postea uere, amnes in plana diffusi segetes, pecora domosque subinde suffocant; quam temporis iniuriam subsequitur pestis inguinaria, agrum Beccensem , misere depopulans. Annosus  interea Guillelmus incertam rerum seriem prouidens Ioanni Ribaldo ex sorore nepoti, ius omne cedere tentat. uerum obstat Ludouicus, Ioannem Aurelium Tolosanum archipresulem eidem Garino succedere uolens. Anna ad hec defuncta, quam e Britannico genere Ludouicus thoro priore duxerat uxorem, Mariam Henrici Anglorum regis filiam,  nondum uigenariam, cum pacis legibus, posteriore thoro sibi tam seni copulat. Moxque uita functus, cum Anna connubii uxoris [f., uxore] prioris in Dionysiana iacet, nullis ex se liberis maribus relictis. Unde Francisco ualesio Angolismorum duci ius obtigit regium, qui Claudie Ludouici filie priori nupserat. Primus itaque huius nominis regnat quinquagesimus septimus; sub quo Garinea resignatione a Leone X expedita, Ioannes Ribaldus trigesimus quartus, lubens cathedram ascendit. Rothomagi a Tussano archipresule consecratus. Statim Garinus, uir optimus, morbo apopletico exstinctus, caliginosam Beccensibus eclipsim, annis longioribus ferendam, relinquit; cuius pios cineres in medio choro lugubri pompa collocant, pridie Nonas Aprilis. Qua  die annua supplicatione reuocatur eius obitus memoria. Sicque Ribaldo pastore speciosa templi porticus, quam uiuens Garinus erigendam conduxerat, ingeniose perficitur. uerum moribus hic iunior quam ut presens expostularet negotium, per Adrianum cardinalem Brysium Constantianum antistitem, nescio quo iure, exturbatus, creata pensione, cathedram cedit. Tamen, quantum coniectura licet augurari, et ut rumor apud nos percrebuisse potuit, archiprior Balleolus, uel quia huius felicibus auspiciis inuidebat, uel quia eum monasterio perniciosum metuebat, litteris Franciscum regem monet. Nec diu pausat res. Adrianus, apostolico munere a Francisco in commendam admissus, premissis Beccum satellitibus, bonam fratrum partem in prioratus expellit   alios intus uinculis fatigans. Interea Rothomagum natale solum repetens Ribaldus cum magna auri, argenti, tapetum, uasorumque celatorum suppellectile, noctu sublata  discedit. Atque id saniore quidem consilio factum, regium furorem si cum tali uiro contenderet sibi conflare ueritus; se preterea sciens suis cum cenobitis odiosum, ut pote qui moribus iunior, tanti conflictus causam prebuisset. Inde uallimontis cenobii in Caletano regimen adeptus locum ipsum Beccensibus spoliis, renouato edificio, reddit insignem. Nouum inibi arctumque 30 magis uiuendi rigorem introducere tentans, suis id egre ferentibus, in Rothomagensi parlamento frustra  litigat.

Adrianus uero post biennium Beccum deserens, affixa claustro uirginis Marie Christum lactantis imagine, Fiscani sedet. Succedit Becci Ioannes Dunesius Aureliensis cardinalis, cuius supra meminimus, uir mansuetus, ac suapte natura, in ecclesiasticis gerendis dexterrimus, abbatum ordine trigesimus  sextus, templum Beccense ornamentis decorans. Anno cuius sexto diui patriarche Benedicti prescriptum institutum, sex ceuis iunioribus comitatus, auspice Christo, professus sum. Quod mihi Christus uirginis matris precibus salutare uertat. Post decimum quartum huius purpurati abbatis annum, a CLEMENTE uII ad Nicenam conuentionem uocatus, apud Italos grandi omnium luctu, etate adhuc florente, moritur, Ioanne uenatore cardinali presbytero, Lexouiorum antistite, trigesimo septimo abbate successore.

Hic multa rerum experientia prudens, Carolo primum octauo charus, Ludouico deinde successori coniunctissimus, postea Francisco principi primo a consiliis et eleemosynis familiaris astat. Francisco  quippe Northmanniam uisitante, Beccum ingreditur, ubi Ioannes uenator regia conuentione in cathedram abbatialem a fratribus introducitur. Ibique Georgianum festum regio decore Franciscus celebrat. Unde post hebdomadas quinque ad uateuillam mouens, Alienorem coniugem Caroli u, Romanorum imperatoris sororem, Becci ualetudinariam relinquit. Sequente biennio die qua reliquiarum Beccensium celebris agitur memoria, nocte iam profunda, lampadem illam quindecim marcharum argenti speciosam, quam Garrinus ferrea catena in sacello uirginis matris suspenderat, ambasque lances argenteas choro pensiles, noctu fures audaci sacrilegio depredantur. Quorum auctores Rothomagi rote supplicio dignam mercedem recipiunt. Dum Magdalena  Francisci filia, Iacobo Scotorum regi connubio iungitur, Hedinum ad Therennam castrum idem Franciscus armis recipit, statimque pactis ad decennium cum Carolo Augusto induciis, per mediam Galliam Carolus ad Flandrie Gandauos, Francicam liberalitatem expertus peruenit. Mox Franciscus, mense Iulio, Northmanniam repetens, fontium in claustro Beccensi fluentium tempestiua commoditate allicitur, adeo ut illic cenam mox sibi parari iubeat, regina Alienore in ede capitulari, e regione, ad Herluini sepulcrum epulante. Regiis interea florentibus gestis, Ioannes septuagenarius in Marolea expeditione ad Merlam febre moritur; Iacobi Annibaldi successoris diligentia Beccum delatus. Ubi tres hebdomadas quotidianis precibus ac uigiliis frequentatus,  in uirginis matris ede pausat. Cor eius theca plumbea in choro ad aram maiorem conditur. Corpus Lexouiis in ede apostolica incredibili sumptu, cepiscopis appositum, quiescit.

Huius bonas ecclesiastisi muneris partes, cum Beccensi cenobio Annibaldus idem Claudii Francie admiralis frater regio fauore obtinet, dum Franciscus Henrici Francorum Delphini primogenitus nascitur. Iacobus Annibaldus tria ecclesiastici muneris insignia ab episcopis Hipponensi, Aniano atque Castoriensi, Romani pontificis permissu, Becci suscipit.

Quinto Nonas Maii sacerdos effectus, episcopus consecratus. Atque a legatis Pauli tertii purpuratum  habet amictum. Tres monachi, eo die cum laicis septem ab Hypponensi episcopo Becci tonsi sunt.

Anno sequenti Henricus septimo Kalendas Augusti Remis sacratur. Interea Gallie cardinalibus ad Paulum tertium Romam pergentibus, Iacobus Annibaldus sub Beccensium reparationum pretextu, sparso callide regii consensus rumore, bonam Silue Beccensis  partem ad librarum uiginti quinque millia, publicis exponit emptoribus, quasi uero annui eiusdem rationis prouentus uni pastori non sufficiant; constat autem huiusmodi lucus quadringentis quinquaginta iugeribus lapideo muro cum ipso cenobio cinctus.

Augusto sequente, uir celebris memorie Georgius Ambasianus Rothomagensis antistes, in castro uigniano  Carolo Borbonio successore, moritur Rothomagi in ede uirginea, XuII Kalendas Octobris, diuite mausoleo conditus. Quod quidam cum illa excelsa pyramide, quam uiuens in medio templo construxit, inter mundi mirabilia facile numerares. Kalendis uero eiusdem Octobris Henricus Rothomagi, cum incredibili, tum sumptu, tum patrie letitia excipitur, ubi quodammodo prodiga ciuium liberalitas non suas facultates, sed egregia sui principis merita clementiamque metiri delectatur. Huius memorabilis sumptus ac letitie non uulgaris, pulchre eleganterque meminit quidam Chappius superbas nouem et uiginti tabulas recenti uolumine uiua effigie representans. Idibus ad hec Ianuariis, noctem sub mediam assistentibus choro fratribus ad nocturnas uigilias,  accedunt cum terre motibus crebra fulgura, ingentia uentorum flabra, inter que nec frequens erius fragor, uel aure, certissima discerni queat. Erat ad inferioris templi pyramides ambas, cocleos gradus opperiens, turricula binis columnis per angulos sex leuata, lapideo tabulatu ad summum cuspidis, nutu potius diuino quam humanis artibus perducta, que hac eadem intemperie corruens, magnam templo ruinam suo casu attulit. Atque  Haymonis Courserii Beccensis monachi, qui Annibaldo, a conciliis, et uicibus aderat, suggestu; duo summe turris crepitacula maiora, solo 31 dirupta, publice frustratim ueneunt. Sicque rem pretiosam magni comparatam, sacris usibus dedicatam,  ueluti quadam Antiochi audacia, cum probro priuato etiam patrie contrahens dedecus, profanare non erubescit, modicumque inde questum sitiens, pudore neglecto, maximam tum sibi, tum suis  mustam infamie notam contempsit, opus quidem aulico monacho dignum. Claudius posthec Annibaldus uir ex equestri ordine clarissimus, ac Francie admiralis, Iacobi Beccensis commendatarii frater, cum apud Ferram oppidum cum suis ageret, solaque sui fama ferocem Ruthi exercitum eluderet, acriori febre actus, sanctis monitis unico filio relictis, decimo sexto Kalendas Februarii, inter sacra constanter moritur. Ad Annibaldem edem, que Appeuilla dicebatur,  ingenti sumptu regio funere sepultus. Regem uero Beccensem nouus aries nouo pulsat ictu. Agrumque Planeseum  sex fere millia a Becco distantem, marchio Annibaldus Hwaldeus Iacobi Beccensis commendatarii ex Claudio fratre nepos, Iacobo quodam Perdrierio  in capitulo Beccensi rogante, postulat; oblata in pensum Guargueslala Aloconensi. Idque fortasse tentat speratius propter presentem patruum fauorem, uigetque diligentius uicina commoditas ad rei familiaris congeriem. Tres interim ex nostris nominantur, qui solum tum rogatum tum oblatum diligenter examinent, quorum relatu res ipsa tractanda sit. Exstruitur  inter a apud Appeuillam castri Annibaldei moles, cuius fines dominiumque extendere illius planesee domus turriumque aduectione marchionis spes obfirmatur. Forsan uero fecissent satis Beccenses, si rerum equalitas atque conditio postulasset, si iura clausulis pertinacissimis non obstitissent . Infectis itaque nepotis rebus, patrui purpurati animus in tres delegatos monachos, dissimulato prudenter stomacho, feruet; officiisque priuatos, secundi prioris scilicet, cantoris atque sacriste in exteras remotioresque cellas exturbat. Quorum ego ordine secundus abiectior, sed tale nobis exsilium pro Ecclesia suaue. Accidit tum in maiori Lexouiorum ecclesia ambarum in  foribus templi turrium alteram ingenti fragore ruentem, bonam facit molis partem destruere; cuius antistitium gerebat prefatus Iacobus Annibaldus.

Idus uero sequentis Iunii septimo, Iacobus cardinalis Annibaldus, anno sessionis Beccensis decimo quinto, Rothomagi sub tecto Beccano moritur, in Appeuillea fratri Claudio adpositus.

Cui succedit Ludouicus Lotharingus cardinalis Guisianus , in rebus bellicis sub inuictissimo sidere natus.

Augusto postea mense dum in capitulo Beccensi archiepiscopi Rothomagensis uisitandi partes ageret D. Parrisius antistes, exiguo tunc monachorum numero pro tempore consulens, de rigore claustrali aliquid gratiose laxat, quo iuniores ad ipsa litterarum  rudimenta promouerent commodius. Permittitur itaque apertis libris in choro canere, quod ante magna temporis iactura memoriter fiebat. Inter uiolentas monasteriorum depredationes, esset quod miserum Beccense loqueretur: unde exturbato uenerandorum Patrum cetu, dum per Northmanniam grassatur admiralis Gallus, obmutescit diuini cultus exercitium, occisis inter immaturam fugam duobus monachis, Gabriele Botteo, et Iacobo Nocyo.

»Duo postremi abbates fuere CLAUDIUS LOTHARINGUS eques Aumalius, qui uiolenta morte obiit S. Dionysii in Francia, die tertio Ianuarii, ann. 1591.«

»DOMINICUS DE uIQ archiepiscopus Aucensis.«





[uITA S. HERLUINI.]



32 PRAEFATIO AD uITAM SANCTI HERLUINI  .

 Consuetudo fuit apud ueteres maiorum suorum imagines erigere, et preclara eorum facta memorie scribendo commendare ad informationem posterorum, ad exemplum scilicet uirtutis et incitamentum probitatis. Quod ob id utique actitare curabant ut qui aliam ignorabant uitam, hoc modo sibi et iis quos scribere suscipiebant, presentem quam maxime memoriam efficerent longam, laudemque, ut putabant, mererentur perennem. Econtra ecclesiastici scriptores, passiones et uitas sanctorum, qui planum iter iustitie sequentibus laboribus suis reliquerunt, et Deum in uita et in morte sua glorificauerunt, eadem quidem uia, sed non eadem intentione scribere studuerunt. Nam perinde succedentibus decedentium Patrum uitas, et mores  intimare uoluerunt: non ad captandum uulgi fauorem, sed ut agnoscentes religiosas eorum conuersationes, ad gloriam Dei laudibus attollerent, et sibi exemplar propositum bene uiuendi, actibus prosequerentur, ut eternam promererentur remunerationem. Unde quidam sapiens hortatur dicens: Laudemus uiros religiosos et parentes nostros in generatione sua ; atque Apostolus:  Mementote prepositorum uestrorum, qui uobis locuti sunt uerbum Dei; quorum intuentes exitum conuersationis, imitamini fidem . Ad hoc enim scribuntur uel leguntur strenui actus et mire uirtutes sanctorum, ut in his laudetur Deus, de cuius gratia sunt, et minores uestigia maiorum que sequi debeant aspicientes, sine offensione passibus boni operis currant uiam salutis ad gloriam et ad brauium superne uocationis Dei. Hoc fecerunt antiqui, hoc faciunt adhuc istius tempestatis multi, nolentes preterire tacendos quos alicuius momenti fuisse putarunt. Inter quos Beccenses primos ipsius loci structores, et erectores, quia Deo noti, et hominibus cari fuerunt, ut rebus ipsis claruit, mandando litteris post se uenturis eorum piam reliquerunt  memoriam, hoc est beati Patris Herluini, nobilis quoque Wilelmi, atque sapientissimi Bosonis; sancti uero Anselimi uitam  quidam Canturiensis edidit, qui ei adhesit, et usque ad mortem in archiepiscopatu deseruiuit, quo, Deo uolente, translatus fuit; et quidquid de eo uidere uel audire potuit, scriptum reliquit.



uITA SANCTI HERLUINI PRIMI PASTORIS ET FUNDATORIS BECCENSIS CeNOBII. Auctore Gilberto Crispino abbate Westmonasteriensi.


 Quoniam in re militari que quis memoratu digna legit, scripto eduntur ad posteritatis exhortationem et laudibus attolluntur, prout ingenium scriptoris et facundia prestat, silentio supersederi non debet, ad diuine uirtutis gloriam et magne in Deum fidei formam, que in satellitio Christi nostra memoria preclare egit abbas uenerabilis Herluinus Beccensis, cuius uirtutis hoc ad quemdam titulum perscribatur, quia mundum iucundissime sibi, et ad uotum arridentem, ea etate penitus recusauit qua uehementius alii se ingerunt recusanti, et in qua patria tunc incolumem armis militem abrogatis, monachum fieri portentum habebatur.

A Danis qui Northmanniam primi obtinuere pater eius originem duxit; mater proximam ducum Flandrie  consanguinitatem attigit. Ansgotus ille, ista Heloys nomen habebat. Gislebertus Brionensis comes primi Richardi Northmannie ducis nepos ex filio consule Godefrido, illum enutritum penes se inter omnes curie sue primates habuit acceptissime: habilis hic ad arma plurimum erat, nec minori ea animositate gestabat. Omnes omnium totius Northmannie maiorum familie in electis illum habebant, in armis omnique rei militaris usu, et cultu corporis sui attollebant. Ab inhonestis auertebat animum, honestis que curie magni faciunt impendebat omne studium, domi ac militie commilitonum suorum prestantissimus erat; quibus de rebus non solum singularem domini sui obtinuerat fauorem, uerum et apud Robertum totius patrie  33 ducem, et apud exterarum dominos regionum pepererat sibi nomen plurimum, accessumque familiarem. Alia, que ad captandum nomen in seculo plurima fecit, omittamus; hoc ad fortitudinem illius animi ac fidei constantiam et in armis confidentiam non sileamus. Indigne passus aliquando factam sibi à Domino iniuriam famulatus sui commodum ei subtrahendo, contulit se, eo inuiso, longe aliorsum. Eo itaque sub tempore comes ipse Gislebertus quorumdam potentissimorum Northmanie lacessitus iniuriis, multam militum manum contraxit, iniurias suas effere uolens ultum iri, homo ferocis animi, magni potentatus, nominisque supremi auidus, utpote ducum tantorum propinquus, ad potentie sue ostentatum per nuntios eis  non prope diem belli, sed per plures ante dies id se facturum, et quando transmisit. Ita condicto tempore bellum utrinque apparatur, quod exsequi non posset sine multa partium utrarumque strage, nec amplius euitari salua eorum dignitate. Quod uir  animosus, quem scribendum accepimus, ubi compertum habuit, illico iniuriarum oblitus, uiginti secum delectos milites assumens pergit ad diem certaminis, minime cum Domino, uerum seorsum procul ab agmine illo; etenim sue suorumque salutis obiectu fidei sue, sponsionem asserebat, mortis periculo appetebat, nullius emolumenti ab illo uicem exquirens. Dictum satis est, et hic lucide agnosci potest quis fuerit; non desertores pugne, quos in aliorum perniciem metus absoluit, si quos in dominorum necem et patrie excidium, cupiditas inducit, hoc exemplo alloquimur, nec tam militaris glorie obtentu quam seruande causa fidei proferimus. Dux per excelsi montis latus agmen cum deduceret, uidet a tergo uiginti armatos eminus in  plano subsequi, ac hostile aliquid uerens imperat confestim qui essent scitum ire. Accedunt, suos et causam agnoscunt, approbant plurimum magnanimitatem, ac duci renuntiant. Admiratus pro iniuriis tanti sibi seruitii uicem restitui, illico remittit accessum, cum ampliori gratia reddens omnia, que sua fuerunt. Bellum quod instabat crastine lucis sub exortu, nuntii predicti prouincie ducis Roberti, noctu ante uenientes, dirimunt; ius fidemque sacram obtestati ut ab armis discedant, et iudicium belli, curie sue exspectent definitioni. Itaque pars utraque, ac neutra superior altera discessit ab armorum excisione, diuina sibi prouidentia lignum illud ad omne opus bonum utile conseruabat. Nolebat summus Artifex uiolentia secularis  aure iam plus illud distorqueri, aut infructuosis affectationibus exhumectari.

uite huius iocundissimo statu annos ille iam excesserat triginta septem, cum tandem diuino metu succendi amore mens illius cepit et ab amore mundi tepescere, sensimque in dies frigescere, ab exterioribus oculum cordis conuertens ad se ipsum; ibat frequentius ad ecclesiam, orabat deuote, ac sepe prorumpebat in lacrymas, ludicra re omni omissa; iam minus frequens erat in curia, qua hoc solo retinebatur, quod predia sua Deo secum lucrari satagebat; quod et obtinuit extorquens ea sibi a domino suo multa instantia seruitii. Sepe sub diem pernoctabat orans in ecclesiis, et mane primus in curia coram aderat, ad mensam Domini,  quia inter sodales parcimoniam exercere uolebat, multisque adinueniebat impedimentis absens. Sepe totum ieiuniis transigebat diem, in armis, in cultu corporis, non idem studium quod prius, satis indicabat altercationem animi illius, quam adhuc seria  dissimulatione celabat. Angebatur mens, et in plura cogitationum deliberatione distrahebatur; militie ac cetere secularis rei usum relinquere summa erat uoti. uerum quo se conferret, quod uiuendi genus assumeret, ignorabat. Rarus in Northmania tunc recti tramitis index, aut peruius erat, sacerdotes ac summi pontifices liberi coniugati, et arma portantes, ut laici erant, ueterum ritu Danorum uniuersi, adhuc uiuebant, sed, sicut spiritus ubi uult spirat , ita quem aspirat unctio eius docet de omnibus . Abrenuntians ergo militie, uili tegumento indutus, barba et crine intonsus, inter aulicos ea quidem diu, qua diximus, intentione seruiuit exiturus ab Aegypto uerus ille Hebreus, ea uidelicet transiliens que  transeunt, ac omni conamine se extendens in ea que externa existunt, ab eis qui remanebant mutuatum in opus Dei asportare conabatur quid pretiosum poterat, iam domini sui letus assidens ad mensam, inter multimodas epulas, et comessantes, pane asperiori uescebatur et aqua; ridebatur ab uniuersis, amentie quidquid agebat reputabatur; minis, promissis, iniuriis, officiis dominus et uniuersi satellites nil poterant a proposito suo eum auertere conantes; mittebatur homo olim uniuersis acceptissimus sepe numero ad curias, sedens asinum, meror ac risus diuersis quo adueniebat, seruitiorum quidem gratiositate, quia metuebat seculo irretiri, nec equitare iam uolebat asinando seruiens domino, sine cuius permissu discedere nolebat.  Et quia pro Deo abiectus esse nequaquam erubuit; nec Deus illum erubescens, super terram quoque amplissimam illi restituit uicem.

Comes Gislebertus de cuiusdam compatriote sui damno agens, quod in illius uergebat perniciem, ad principem Northmanie Robertum, cuius quidquid super hoc agebatur intererat, predicto uiro hac de re imposuit allegationem; at uir pacis ferre damnosa alicui machinamenta penitus recusauit. Perstat dominus in sententia hortans et comminans, ut homo sibi intimus uerbum consilii sui ad dominum suum perferendo, referat. Agitur ut iam ostendat miles ad utrum libet positus, cui seruire superno, an terreno domino malit. Sed mox ut superni causa Domini exegit, illico iste funem,  quo sub terreni seruitio domini retinebatur, abrupit. Abdicata omnino legatione discedit a curia. Quin tamen iret comes Gislebertus nullomodo discredens post 34 paucos dies curiam iuit, rescire uolens quid dux responderet; uerum ut cognouit ad eum non fuisse perlatum, efferatus in illum cui imposuerat, mandat abduci quidquid habebant ille et sui. Continuo abripiuntur omnia sua, nec curat; uastantur quoque pauperes sui, unde non parua sollicitatur cura; pauperum ergo transmissus questu et lacrymis, post parua dierum interualla rediit ad dominum, nullamque sui curam gerens egit suppliciter causam innoxiorum; accersitur negotium totius curie, acerrime in causam deducitur. Intenduntur  crimina que humili, et sufficienti ratione cuncta purgando remouebat, qui in eo iudici respondebat Spiritus Dei, tacitis unde iudex potius erat infestus, alia quedam admissa intendebat, sciens iste quid lateret in fundo: »que mea sunt, inquit, hinc accepta uniuersa distrahantur, dum pauperibus, qui uestram nullo crimine iram meruerunt, sua restituantur.« Motus ad pietatem dominus, quem mundane celsitudinis fastus plurimum obtinebat, adducto in partem uiro perquisiuit animi tantam commutationem, et finem consilii: Cui paucis ille uerbis cum multis lacrymis respondit: »Seculum amando, et tibi obsequendo, nimium Deum, ac me ipsum hactenus neglexi: que corporis erant cultui omnino intentus, nullam anime  mee eruditionem accepi; quapropter precor si quid unquam bene merui a te, liceat uite quod superest in monasterio transigi. Saluo circa me amore tuo, et da mecum Deo que habui.« Habite diu deliberationi finis iste consedit; corde in lacrymis concitato sustinere nequit ille ulterius loquentem, abripit se in cameram. Pietas humana in eo multa erat circa illum militem suum, multa et illi circa Dominum. Ac uix ab eo missionem requirere ualebat, sed preualebat fortis ut mors dilectio . Tandem gratissimo clienti expetitam concedit, tam sui quam suorum omnium facultatem, quem eatenus ut bene obsequentem sibi amauerat, iam cepit amare ut dominum, ac libens obsequebatur illi plures dies, multo cum honore  detentum apud se debita honorificentia rem sit, ditioni illius, ac seruitio tradens quidquid paterni iuris habebant fratres sui, qui eadem dignitate geniti pares exstiterant sibi, quia dignior, et uera nobilitate generosior germanis efficiebatur, iure ab eis illi subiici, nec indignum aut iniuriosum estimabatur.

Protinus in uilla que dicitur Burneuilla, exstruendum seruitio Dei opus arripuit non paruum, breui peractum; ipse non solum operi presidebat, sed opus ipsum efficiebat, terram fodiens, fossam efferens, lapides, sabulum, calcemque humeris comportans, ac ea in parietem ipsemet componens; quibus alii horis haberant, ipse congerebat que ad opus exigebantur, excludens otium ab omni parte diei. Quanto uanitate tumida olim delicatior, tanto  uera humilitate nunc ad omnem laboris tolerantiam propter Deum patientior. Cibum preter quibus non licet diebus, semel accipiebat, nec exquisitum, et parce satis, expleto cum die opere suo. Et quia interdiu nequibat, ediscendo psalterio noctem pene totam impendebat. His exercitiis multa iucunditate exercebatur nouus tiro Christi.

Prima litterarum elementa didicit, cum iam existeret annorum prope quadraginta, et diuina opitulante gratia eo usque processit, ut etiam ipsis apprime eruditis grammatica, in exponendis ac intelligendis diuinarum Scripturarum sententiis, merito haberetur admirabilis; quod, ut solius diuine gratia efficientie actum credatur, nocturnis tantum  horis huic studio uacabat, quia propter lectionem nunquam diurni operis intermisit exsecutionem. Non solum in cythara confiteri Domino, uerum et in psalterio decem chordarum  psallere gestiebat, congrua temporum distributione, nunc attentus bone actioni, nunc intentus lectioni atque orationi.

Noua rursus molimina contra eum hostis antiquus inuenit, quod summum in humana uita ille excogitauerat, monasterialis uidelicet ordinis fastigium, pene dissuasit his occasionibus. Cenobium quoddam adiit gratia inquirendi de uita monachorum; habita oratione, accessit omni cum reuerentia, multo cum timore ad ostium claustri, uelut ad ostium paradisi, desiderantissimus scire qui monachorum  habitus, qui mores que in claustro sedendi sit religio. uidit, longe ab ea quam cenobialis ordo exposcit, grauitate morum omnes haberi; turbatus est iam ac omnino incertus quod uiuendi genus approbaret. Ad hec qui monasterii custos erat, ut illum sic introrsus accedentem conspexit, furem suspicatus immisso, quanta ui potuit, collo illius pugno, per capillos foris usque ad ostium extrusit. At uir patientissimus pro illata sibi iniuria nullum monacho laicus uerbum impatientie respondit. Talibus quidem accedere plurimum extimuit, sed palmes propagatus ab ea, que uitis uera existit, nullo aduersitatum estu arescere potest, alte radicatus in illius caritate que omnia suffert .

 Hoc de illo referens edificationis solatium, aliud ea de re proximo natali Dominico adiit maioris nominis cenobium, festiua processione cum fratres in die solemnitatis exissent, uidit indecenti beneuolentia monachos passim arridere laicis, aggaudere in paratioribus ornamentis ostendendo ea aliis, ad introitum contentioso tumultu anticipare aditum. Ad hec insistentem sibi nimium fratrem quidam monachus monachum pugno repercussum auertit, ac impulsum supinis dentibus demisit ad solum; adhuc enim, ut dictum est, omnes omnium per Northmaniam mores barbari erant. Hac rerum insolentia ne bonum damnaret inceptum, tantam actuum leuitatem, tantam improbitatem morum contuens in illis ad quorum 35 normam  uitam suam corrigere nolebat, Dei manus effecit subueniens labanti. Sequenti nocte, expleto matutinorum officio, diu ante lucem aliis emissis oraturus ipse remansit occultatus in quodam angulo oratorii; mox quidam monachus eo non uiso prope constitit ad orandum, qui nunc toto corpore prostratus, nunc tantum genibus flexis, cum lacrymis orans usque ad mane clarum perstitit. Eius igitur exemplo omnino redintegratus est.

Referimus miracula, sed eis, unde uulgus fert sententiam, multum pauciora, quanquam non defuerunt et ipsa. Quid enim gloriosius, quod uictus ab eo ubique hostis, Deo uincente, succubuit? Robur constantie illius, duris hactenus aduersitatum ictibus  perfringere conabatur, sed [al., nunc.] conamen eius omne frustrabatur, hunc malis prauorum exemplis suffodere molitur. uerum ut in Canticis canticorum legimus: Uniuscuiusque uiri ensis super femur suum propter timores nocturnos , seu diurna oppugnatione seu nocturna subdole, rationis alicuius suggestione accedat, inuenit eum excubantem in propugnaculis, gerit in manu gladium, qui uniuersas hostis compages ac medullas exsequitur, dignoscens ac exterminans queque ab illo cogitationes atque intentiones suggeruntur; ad excipiendos ictus, longanimitatis, et patientie forti clypeo munitur; positus infra diuine custodie murum ad omnia illius molimina, a uigilis sui commonitione sollicitatur, qui non dormitabit, neque dormiet qui custodit Isrel  . Igitur non exploratis ad uotum que uolebat castrorum Domini, redit firmaturus suum quod contra spirituales incursus extruebat: auulsit illico paternas domos, unde seruorum Dei habitacula construxit.

Sacrata uero quam construxit ecclesia ab episcopo Lexouii, nomine Herberto, comam totundit, ac secularem habitum deponens ab eodem pontifice sacre habitum religionis accepit, miles Christi per tot pericula fortis ante expertus; eiusdem ordinis cum eo iugum subierunt duo sui. Postmodum a prefato presule sacerdos consecratus, pluribus ducatui illius iam adscitis fratribus abbas preficitur; tuto imitandus aliis preponitur, qui per annos tres improperium uite spiritualis patientissime tulit coram secularibus alienatus spectaculis, quibus innutritus  quotidie alios uidebat oblectari; rigorem abstinentie non relaxans inter affluentissimas dominorum mensas, omni denique abiectioni corpus suum subiiciens in curia. Quos ergo regendos acceperat arctissime, sed more Patrum piorum [al., priorum] regebat. uideres, peracto in ecclesia officio, abbatem collo sementem, manu rastrum uel sarculum gestantem, ad agriculturam preire monachos omnes, ruris operi sub diei terminum insistere, sentibus et spinis alii agrum emundabant, alii fimum scapulis comportantes spargebant, hi sarriebant, illi ferebant, nemo panem assumebat in otio, ad horam agendi officii in ecclesia omnes ad unamquamque horam conueniebant. uictus quotidianus panis siligineus, et herbe cum sale et aqua; aqua non nisi lutulena, quia fons  nusquam preter ad duo milliaria habebatur. Celeste, aiebant, beneficium cum panis melior, et caseus, uel aliquid aliud edulium undecunque habebatur. Exemplum magistri, et conatus, omnem murmurandi excludebat aditum. Abbas prior ad opus, ab opere discedebat ultimus, operator ipse continuus. Simili se inibi propter Deum seruituti nobilis mater eius addixit, et concessis Deo prediis, que habebat, ancille fungebatur officio, seruientium Deo pannos abluens, et quidquid iniungebatur extremi operis accuratissime agens.

Ad opus seruorum Dei quadam die cum annonam torreret, nescio quo casu domus undique succensa est. Cucurrit quidam eiulando nuntians abbati domos  combustas, et matrem eius inibi esse combustam; at ille licet lacrymis suffusus ad Deum manus leuauit: »Gratias tibi, Deus, inquiens, quod in officio seruientium tibi matrem meam ignis assumpsit.« Fortis in amore Dei constantia que tot diaboli arietibus impulsa labare non poterat! malleos ac ignes inimicus suggerebat nesciens, quibus uir patiens minime fundebatur, sed purgatus ad coronam glorie formabatur. Nihil tamen mali in illa conflagratione predicta domina passa fuit.

Dein post aliquantum temporis per uisum diuinitus commonitus est, ut dimissa solitudine campestri, que competenti opportunitate omnino carebat, eum ad locum sui iuris mansionem transferret qui a riuo illic mananti Beccus appellatur, ad milliarium a  castro quod uocatur Brionnium ualle. Est hic locus in ipso saltu, Brionnensi ualle ima, montibus saltuosis hinc inde occlusa, omni opportunitate humano usui commodus propter densitatem, ac riui recreationem; ferarum illuc multum erat accursus, trium tantum molendinorum tres domus illic erant, et solum habitabile permodicum. Quid ergo faceret? molendinorum in uno pars sibi nulla, aliorum duorum sua pars erat tertia, nec tamen soli liberum quantum opportuna domuum capacitas exigebat. Comes Gilebertus nil usquam eo saltu pretiosius possidebat. Quid plura? spe in Deo firmata, cepit operari, ac Deus euidentissime cooperari, nam consortes, et contermini quas ibi habebant partes, seu uenditione, seu gratuita donatione, omnes sibi suas dedere, ac  breui sub tempore siluam Brionnii, que circum erat, totam obtinuit.

Consecrata, paucis exstructa annis, non parua ecclesia, columnis ex ligneis claustrum construxit, in quo ad morem patrie fratres iam nusquam progressuros considere instituit. Nocte uero subsecuta orationi eo intento in stratu suo, diabolus futuri illic bonorum operum incrementi primordia cernens, impatientissime tulit, tectum dormitorii multa ui conscendit. Unde quasi 36 conamine colligens se supra nouam nouorum parietum insiliit cooperturam, ac in unum ad terram uniuersa deiecit. uerum is non erat semen quod in petrosis ortum areat, quia non habet humorem, sed pingui terra exceptum attulit fructum in patientia; mane quia inimicus hoc fecerat  indicauit fratribus, et deiectos eorum animos redintegrans, claustrum ex lapidibus reedificare cepit usta. uicinus degebat, nomine Radulfus, cognomine Pincellus, homo seculi plurimum addictus concupiscentiis, qui ab ipso abbate cum sepe numero ad bene uiuendum moneretur, spernabatur, ridebat irridendo; cum ab armis defessus ac mundi uoluptate satiatus esset, monachum se futurum respondebat. Quadam ergo die Dominica pro quibusdam altercationum controuersiis, predictum abbatem adiit, penes quem demoratus in uesperum; nocte iam ingruente more solito admonitus, rogatus, et irridens domum rediit, et circa eiusdem noctis medium  morte subita preuentus nominem exiuit. Quod abbas ipse eadem hora agnouit animam illius raptam a demonibus, audiens miserabili planctu eiulantem, et ita per longum temporis et loci interuallum abduci, mittit sub acceleratione quid de illo ageretur inquisitum iri; legatus illuc peruolans pulsatas fores irrumpit, irrumpens ad cubile peruenit, in cubili iam gelidum, ac membris omnibus rigidum ad latus nescie uxoris sue inuenit. Huius miraculi unum e fratribus testem habuit, qui cum eo eosdem eiulatus audiuit.

Quadam die circa uespertinas horas cum foris ad opus resideret, uidit demonem sub habitu clerici prope locum transire, et eam dormitorii officinam in qua fratrem ad necessaria secessus est, adire; reuera suspicatus clericum, et quod ad oratorium  ire uoluisset, fecit a compluribus inclamari qua ibat non esse uiam oratorii; nequaquam exaudientem prosequitur missus qui reuocaret. sed elapsi nulla prorsus uestigia inuenit. Intellexit tandem inimici prestigium, ac rei euentum exspectauit. Nocte proxima quidam monachus, de monasterio fugiens, per eadem loca egressus discessit, ut e uestigio subsecutus prodidit. Quod mane ille cum comperisset dixit, cui militabat et qui eum abducere sategit a uespertinis horis prestolabatur ibi immundus immundum, dominus satellitem per immunda iure abducturus. uariis ergo simultatibus que sepe introrsus oriebantur cepit dolere multum et anxiari; ad ea enim componenda qui in claustro presideret  minime erat, sumptuum congerendorum necessitas illum extra immorari compellebat: hac de re multoties Dominum cum iam exorasset, diuina sibi miseratio accommodauit auxilium, sufficiens ad uniuersa que agenda forent suffragium.

Ortus Italia quidam uir erat, quem Latinitas in antiquum ab eo restituta scientie statum tota supremum, debito cum amore et honore, agnoscit magistrum, nomine Lanfrancus, etc.  .

Abbas peritus erat in dirimendis causarum secularium controuersiis, prudens in iis que ad exteriora pertinent, in edificando et procurando que necessaria forent, nec prudentior neque efficacior salua religione poterat esse; presentia corporalis foris inter curas mundi cum residebat, animus ad sui  curam, et amorem Dei precipue intendebat, nullam secularis pompe curam gerens, soli Deo in actibus suis gratificari gestiebat. Humillimus, summe patientie, in exsequendo carnis appetitu modesto rigore continentissimus, semper ad orationem primus exsurgebat, nec diurni laboris multa defatigatio illum in lecto post alios retinebat; quo iure, qua tranquillitate subditos sibi regebat. Legum patrie scientissimus presidium suis erat contra iniquos exactores, et si quid inter eos controuersie nascebatur, equissimo confestim statu componebat. Undecunque, uel quibuscunque loquebatur sermo eius dignitatem in se maximam gerens obaudiebatur, at doctor ille maximus in claustro omnem operam  impendebat quieti, et silentio cordis sui noualia uerbi sacri excolens, assidua lectione irrigans ea dulci quam sepe obtinebat lacrymarum compunctione. Sic per tres annos uixit solitarius in frequentia hominum, gaudens quod ibi nesciebatur preter paucissimos quibus aliquando loquebatur, omnibus innotus. Rumor ut hoc factum prodidit, et longe lateque protulit, et fama uiri preclarissima, Beccum et abbatem Herluinum breui per orbem terrarum extulit. Accurrunt clerici, ducum filii nominatissimi, scholarum Latinitatis magistri, laici potentes alta nobilitate, uiri multi pro ipsius amore multas eidem ecclesie terras contulere. Ditatur illico Beccensis locus ornamentis, possessionibus, personis nobilibus et honestis, interius religio atque eruditio  multum accrescere, exterius rerum omnium necessariarum subministratio cepit ad plenum abundare; adimpletur uisio que in eodem monasterio uisa est paucos ante dies quam uir ille tantus ad ordinem cenobialem uenisset. Fons uidebatur ortus in ualle monasterii cuius aqua ad montium cacumina excrescens, hinc inde effusa, per campestrium diffundebatur amplitudinem. Abbas fons erat in conualle, scilicet humilitatis exortus, aque exundantes et hinc inde latissime effluentes monachi, qui ab illo incrementum acceperunt religionis diuine, uidelicet eruditionis disciplinam, qua multi ab eodem loco longe lateque postea sunt meliorati.

Hanc fructuum Deo suauissimorum flagrantiam, cuius ex odore domus Dei per orbem impleta est,  qua et ipse abbas absens iocundissime senserat, postea presens quanto uicinius, tanto iocundius sensit profectus ad eum in Angliam. Quo in itinere euidentibus miraculorum signis multa circa illum gratia diuina innotuit; cum enim Boloniam uenisset, uolens egredi ad portum qui plus sex leucis ab urbe non distat, tentauit qui cum eo ibat comitatus. Comitissa quoque comitis Eustachii 37 coniux femina Deo amabilis persuadere plurimum sategit ut in urbe remaneret, quoniam in portu nauis nulla erat, et uentus qui de transmarinis eos referret iam per quadraginta fere dies nullus omnino exstiterat; at ille certissima in Deo spe ait: »Ibimus ad naualia naues sine mora habituri: fratres qui domi remanserunt  oraturi pro nobis sine cunctatione nobis eas presto habebunt.« Dixit, et statim uentus conuertitur. Itur sub omni acceleratione ad portum quo tunc prius sexdecim naues appulit uentus quam peruenissent. Noctis erat tunc primordium, cuius ante medium rursus aspirante uento qui transferret circa aurore exortum puppes omnes in fluctus retrahuntur. Ingressus nauim aliis ad alia que tam tumultuose rei conueniunt intentis, abbas cum monachis haud procul litaniam dicebat. Repente iuxta quidam, noscitur unde, astitit homo grandeue etatis, et modestissime alacritatis; frater qui litaniam proferebat illum uidit et ab uniuersis putabat conspici, estimans pauperem esse qui prestolaretur, ut finitis litaniis postularet aliquid sibi dari:  uerum intrantibus eis, uidit eumdem iam in naui loco eminenti consedisse. Suspicatus igitur magni alicuius meriti illum existere, qui pauper habebat se tam imperiose assidens prope circa illum attentius manebat. Nauis cum in altum mare euecta fuisset, territi sunt naute quibusdam monstris que in salo uidebant. Hac tumultuatione prospectantibus aliis, ille graui quadam dignitate subridens, metum eorum reprehendebat. Tunc primo, ut aiebant, uisus ab eis, exigentibus confestim nautis quis foret, quis induxisset, uel quo pretio nauem locaret; eo auctoritate multa se habente, et nil omnino respondente, dixit frater qui iam diu eum uiderat: »Ex quo litaniam diximus, in portu nobiscum manet, et ut credo plus eo nauigium, quam ipse naui indiget.« Ceperunt  ergo mirari, et mirando illum omnes contueri. uiderat abbas quemdam cui ualde conformis erat, et quesiuit nominatim an is esset. Ille paululum uultu exhilarato, hoc solum respondit: »Non sum.« Hoc unum in tota ea nauigatione protulit uerbum. Naui prosperrimo cursu apud Doffrensem portum appulsa, per comitatus hominum qui in nauibus erant multum requisitus, ille comes nauigii nusquam reperiri, uel qui eum exiisse uidisset, potuit. Dein omnium rerum cum incolumitate quinto die ad archiepiscopum abbas peruenit.

Que tunc inter eos submittendi sese ad inuicem pia contentio? summus antistes et in Ecclesiis transmarinis uices apostolicas gerens submittebat se suo quondam abbati, ut alius quiuis monachus etc.  Predicto abbati rursus mirabili rerum successu ad uotum omnia cesserunt, mox ut redire disposuit; nam die qua uoluit circa sextam diei horam uenientibus quos ad mare archiepiscopus premiserat, ac renuntiantibus uentum omnino contrarium esse, et pelagus infestum, assueta in Deo ille confidentia discessit ad mare obluctantibus uniuersis, et nocte iam ingruente quo, multa parte noctis exacta, perueniens, uentum quem uolebat, et qui commodior erat ad transferendum [f, transfretandum] hora eadem presto habuit. Interim somnum capiens dum naues ad mare impelluntur, primo lucis sub exortu nauem ingressus, tam ipse quam omnes sui confestim transuecti sunt prosperrimo  omni nauigii euentu. Non amplificamus rem gestam, sed simplici narratione scribentes relinquimus eam aliis considerandam, dignaque amplificatione attollendam.

De arboris illius magne radicibus que in horto suo remanserunt, ut per somnum uiderat, uidit postea predicandus uir pullulantes quasdam uirgulas in arbores magnas excreuisse, multos uidelicet ad magna bonorum operum incrementa per illius institutionem accessisse; illius etenim sementis existit quidquid unquam boni fructus in Beccensi cenobio, uel ab eo exstiterit. Arbor fructibus optima fuit uenerabilis Anselmus Ecclesie Augustensis clericus, qui illum doctorem maximum ad ordinem monachorum subsecutus, ad prioratum quoque eiusdem  cenobii Beccensis post eum accessit; et defuncto beate memorie supradicto Herluino abbati successit, ac demum post ipsum Lanfrancum, archiepiscopus Cantuariensis exstitit, uir ingenio admirabilis, facundia non impari, et, quod ad humanum spectat iudicium, morum omnium insignis. Quod de approbanda actuum eius honestate dicimus uicinitas uniuersa testatur, longe lateque Northmannia attestatur, et Gallia amplissime contestatur. Arbor fructuum iucunditate plurimum acceptabilis fuit Ecclesie Cormeliensis abbas Willelmus, apprime nutritus uel eruditus. Arbor alta atque fructuosa exstitit Henricus Cantuariensis Ecclesie decanus, qui postmodum abbas fuit de Bello, uir ecclesiasticis omnibus disciplinis optime instructus. Arbores  bonorum operum fertilitate multum grauide in domo Domini exstiterunt uenerabilis Hernotus, Ecclesie Roffensis episcopus, et qui ei ad idem officium ibidem successit, uir morum sanctitate admodum reuerendus, Gondulphus episcopus. Hos Ecclesie sue filios uidit grandeuus Pater aliis Ecclesiis patres constitutos. Hi sunt filii de quibus in psalmo  dicitur: Filii tui sicut nouelle oliuarum, qui ab inferioribus extenuati ad superiora roborati, caritatis Dei adipe et pinguedine repleti, aliorum animas uerbis ac bonis exemplis reficiendo roborant roborando sustentant, sustentando ad summa uirtutum incrementa educunt. Multam quoque educauerat sobolem spe certissima posteritatis spiritualiter  in Domino, iam iuuenes centum, nobilissimorum etenim atque optimorum, tam clericorum quam laicorum, ex multis partibus orbis illic adunatus numerus, ad centenariam pertingebat summam. uidit filios filiorum, ex sancto uidelicet Cadomensi cenobio fratres ad 38 idem opus assumptos, in extremis nationibus multos gignere in Domino.

Corporee eum uires iam deserebant, quas per tot annos laboris uehementia, uigiliarum, et inedie continuatio plurimum attriuerat, uisus maxime destituebatur officio, et ab horis uespertinis indigebat ducamine. Quamobrem non in dormitorio cum fratribus, neque ad psallendum choro interesse iam ualebat, sed tamen ad nocturnale officium primus surgebat, nec ulla diurni laboris defatigatio in lecto  illum post alios retinebat. Cibi ac potus parcimonia, que in iuuentute, eadem seruabatur in senectute, preter quod ab omni fratrum conuentu coactus, exceptis legalium ieiuniorum diebus, bis comedebat in die. Quod quidem ipsum non tam refocillandi lassi corporis cura concesserat, quam ut escam sumens eis sumentibus, quibus ad opus presidebat insistere posset, operi usque ad uesperam, ac persepe etiam usque in noctem insistebat. Otium aut uoluptas nullum in eo sibi locum sortita est. Non etas eum annorum numerum iam excedens, de quo dicitur in psalmo: et amplius eorum labor et dolor . Non uehemens qua multum sepe in internis angebatur infirmitas, illum ab actionibus necessariis retinebat. Paterno affectu omni modo  circa monachos suos intentus, districta eos disciplina regebat, et affectuosissimo amore diligebat. Si quem inter fratres segnem, si quem sui ordinis ac studii litterarum negligentem, si quem in ecclesia somnolentum deprehendebat, hunc omnino inuisum habebat; semper, inquibat: »Homo litterarum, et mandatorum Dei nescius, quid prestat?« Quem considerabat uigilantiorem, studiosiorem, ad uirtutum exercitia promptiorem; huius non abbas, sed seruus exstabat; plerosque plus ad studium incitabat illius fauor quam scientie ipsius amor; sedulus enim perquirebat quis omnium eorum qui erudiebantur accuratioris ingenii esset, quis tenacioris memorie existeret, quis uehementius instaret, cuius studio ualeret; denique ex omnibus quis ad  singulas uirtutes et amorem Dei plus intenderet, nec minus quam in se amabat, et enutrire satagebat quidquid amandum uidebat in singulis! Litteratus aliquis uolens fieri monachus, quando ad illum ueniebat, qua exsultatione suscipiebatur, que suscepto benignitas, et ueneratio exhibebatur. Laicos qua instantia ut ad discendum psalmos intenderent, agebat! Quibus modis, ut quod inchoauerant amando tenerent, instabat! Omnibus omnia se conformans, omnes ut filios, et illi ut patrem eum amabant.

Noua, necdum sacrata erat ecclesia, quam ab ipso, cuius eam consilium inchoauit et auxilium [al., consilio et auxilio] consummauit, exspectabat consecrari; instanter hoc a Deo exposcens, cuius  petitioni qui ad cetera sibi benignus exstiterat, optatum Deus concessit effectum adimplens per omnia super hac re illius affectum: multo enim ampliori quam presumere poterat, honorificentia consecrata est, et a quo exoptabat. Nam pro quibusdam negotiis tam secularibus quam ecclesiasticis sepe supra memoratus gentium transmarinarum apostolicus ad curiam uenit eminentissimi regis Anglorum Willelmi in sua terra Northmannorum tunc commorantis, etc.

Dies ergo a multis per multos annos multum exoptatus longe lateque insinuatur, ex longinquis regionibus uiri consulares, ecclesiasticorum graduum summe persone, hominum genus infinitum aduenturum  prenuntiatur, libentissime accipitur; congeruntur maximi sumptus ad suscipiendum omne genus hominum. Ubi adimpletur, pluuiam uoluntariam segregabit Deus hereditati sue . Nihil ab aliquo exactum, nichil expetitum, se ipso sufficiens, quod ceperat, perfecit. Deus qui de stercore erigit, ac in sublimi pauperem ponere consueuit  solo sue manus gestamine, cuius in consummatione huius operis sui manus adeo larga exstitit, quod res sumptuosissime acta uniuersis ad uotum et sufficientiam fuit, nec ullam in posterum contraxit indigentiam, ad tantum solemnitatis tante gaudium. Languor qui per octo ante dies uehementissimus tenuerat mortis imminentis metu ipsum monasterii patrem adesse minitabatur.  Porro ne quod meroris nubilum diei illius lucem offenderet, Deo miserante, ad diem plenissime conualuit.

Igitur decimo Kalendas Nouembris, anno ab Incarnatione Domini millesimo septuagesimo septimo, sancte omni Ecclesie reuerendus gentium transmarinarum summus pontifex Lanfrancus aduenit, consecrando consummaturus ecclesiam quam inspirante Deo inchoauit; et in cuius exstruendis fundamentis lapidem secundum ipse manu sua imposuit. Conuenerunt uniuersi Northmanie episcopi, abbates, et alii quique religiosi uiri; affuerunt proceres regni. Rex aliis detentus negotiis adesse non potuit. Regina Mathildis libens affuisset, nisi regiis detenta occupationibus fuisset; affuit tamen  per condecentem beneficentie sue largitionem. Noluit Rex supernus operi gratie sue regem terrenum supremam manum imponere, sibi totum reseruans operis consummati gaudium, quod infra sexdecim annos solis pauperum expensis compleuit monasterium, cum omnibus officinis opus pulchrum et maximum. Affuerunt et regni Francie clarissimi consules, et ex aliis regni eiusdem primatibus complures, clerici, monachi ex uniuersis adiacentibus prouinciis, confluxit innumerum genus hominum. Agitur dedicatio letissima solemnitate, et solemnissima omnium alacritate, alacritati hominum er ipse purissimus diesque lucidissimus arridebat; pre tumultu circumeuntium populorum uix exaudiuntur chori canentium. In tanta compilatione nullus lesionis  alicuius molestiam sensit; nulla in agendis turbatio obuenit. Peracta processione, uix pontificibus intrare licet sine collisione. Irrupit sequens populus auulsis 39 omnibus ianuis, uniuersis tamen illesis, quantum ecclesie spatiositas potuit astringere. Distribuuntur altaria consecranda pontificibus, ipsum principale sacrandum archiepiscopo remansit. Fit per totam ecclesiam summa celebritas, et in agenda celebritate pia quedam contentiositas. uix semetipsum quisque cantantium exaudit pre multitudine uociferantium. Multi iubilantes, quid dicebatur nescientes [al., nesciebant], aut quibus concinerent, minime attendebant. Graues eiusdem monasterii persone, que propter nimiam aliorum  multitudinem pauce aderant, solis lacrymis et deuotione cordis solemnitatem explebant. Personabat in aliis uox letitie et iocundationis, in illis modulabatur Domino cum lacrymis sola sibi soli tota intenta affectio mentis. Quid plura? Finitur maiori quam cepta fuerat iocunditate solemnitas; itur ad refectionem, Paschales nulli defuerunt epule, a mane usque ad profundam noctem succedentibus fratrum turmis qui ad festum uenerant, quantum refectorii tabule continere ualebant, uniuersis tam notis quam ignotis, nec solum in domibus circumpositis, uerum in uillis etiam remotis; que ad usus necessarios petierunt, sponsata Deo, regi Ecclesia libens ministrauit affluentia nuptiali maioribus quibusque sic ad placitum et sufficientissime ut qui  accipiebant dicerent modum excessisse; neque solum ea die, sed multis per aliquot ante dies dum operiebantur, ita seruitum est. uenerabilis abbas requirens a ministris, qui ibant ac redibant, nec momento uno loco stare poterant, quid agereret, dicerent, an sumptus adhuc deficerent, cum potius abundare audiebat ab eis, quoties illa die dixit: Quid retribuam Domino pro omnibus que retribuit mihi ; et dicendo ista solas retribuebat Domino lacrymas agentes gratias pro concessis sibi tot beneficiis; ac merito, quia, exclusa omni penuria, omni a Deo subministrata seruiebantur sufficientia.

Tertio die, seculis memorandus iam sepe dictus Cantuariorum archiepiscopus, etc., ab uniuersis fratribus  eundi missionem poposcit. Quis tantum tante inter eos benignitatis uirum recedentem siccis oculis aspicere potuit? Omnes eruperunt in lacrymas, paruuli non ualebant consolari; consulto maturauit recessum, quatenus a fletu se continerent uel post eius dicessum. Abbas Herluinus, cum supra omnes mortales amans, et ab eo amatus, discedentem per duo milliaria prosecutus est amicum, ad suos uisus nunquam in hac uita ulterius rediturum. Que cordis amaritudo, qui fletus quamuis comprimerentur in ipso ultimo uale, et ultimo ab inuicem discessu! Postquam reuersus est, sedens in camera solus cum solo, qui sibi ex omnibus erat familiarissimus, concitatis permittens lacrymis habenas, ad celum manus leuauit: et his uerbis ait: »Nunc dimittis  seruum tuum, Domine, in pace, quia uiderunt oculi mei . Quod ut uiderem antequam morerer summopere optabam, et indesinenter a te orabam; adimplesti que uolui; nunc seruus tuus letus ad te ibit, quacunque hora tibi placuerit.« Sic uerba compressit, sed lacrymarum affluentiam cohibere non potuit, donec frater qui cum eo loquebatur, diutius nequens sustinere, aliunde sermonem induxit. Ex tunc omni membrorum officio destitui penitus cepit, et longe ante diei ipsius animam reuolutionem quod orauerat [f., reuolutionem, anima quod orauerat] obtinuit. Nam, proxime subsecuto mense Augusto, de imo tertio Kalendas Septembris die Dominico, ex toto lecto decubuit; sensit certis  indiciis Pater longeuus iam adesse mortem. Quod ubi amantissime congregationi innotuit, mors quedam uniuersos peruasit; angor, et angore quidam stupor animos cunctorum obsedit. Cibus percipi non poterat, somnus recessit ab oculis. Tertio die absolui se, et cetera que morientibus exhibentur officia, sibi exhiberi rogauit.

Adsunt filii uale facturi amantissimo Patri, eo primo orbandi. Lacrymis ac singultibus psalmos, et ceteras orationes interrumpentibus, tandem uentum ad agendam confessionem. Confiteri cepit, uerum remanentium pietate filiorum superatus, et ipse in lacrymas effusus dicere nichil potuit. uix tamen eluctatus in uocem absoluit filios, dansque benedictionem et pacem omnibus, tam presentes quam  absentes immortali eos Patri omnes commendauit, ac discedentes, quia plus non poterat, ut pro se orarent postulauit. Dolores, lacryme, orationes fiebant, quoniam uix ab eis psalmus continuari ualebat; dum quisque in alterum respiciebat, quasi iam cerneret fratrem Patre orbatum, erumpebat in lacrymas. Coram illo plangere nequaquam audebant, quia spe bona letabundus non lacrymantes, sed letantes eos omnes uidere uolebat; si cuius in lacrymas concitati singultum sentiebat, confestim solita grauitate compescebat. Profunda iam noctis parte transacta que in Sabbatum illucescebat, cuius ad uesperum obiit; reuerendissimus uir eiusdem Ecclesie prior Anselmus de proximo illius fine non tam suspectus quam certus, collocauit se longiuscule  ab eo, et clanculo nolens ut ille agnosceret, quia moleste ferebat aliquem circa se. uerum ut mox primum ad matutinas sonuit signum, illico excitauit domnum abbatem Rogerum, qui secus caput eius accumbebat, et ait: Excitare priorem, ut dicat nobiscum matutinas. Plurimum miratus est ille quomodo id agnouisset, quia nec coram eo uenerat, nec aliquis ei dixerat, et post accubuerat. Summo uero mane omnes diei horas coram se dici rogauit. Denique iam ingruentem mortis horam sentiens, communicari se expostulauit, et animam sibi commendari. Festinato iuit abbas Rogerus, sed nullam in eucaristia inuenit hostiam, turbati sunt fratres uniuersi, mors instabat, et salutare Dominici corporis quod ille acciperet  non erat. uerum  circa morientem minime defuit, que circa uiuentem miserationis diuine gratia semper 40 presto fuit. Forte tunc sacerdos quidam pro eo missam celebrans sumendum adhuc in manibus tenebat corpus Dominicum; eius itaque oblationis, que pro commendando illius exitu oblata Deo fuerat, predictus abbas portionem unam suscepit, et ei ad uiaticum tulit. Commendaturi exitum, illico fratres omnes accurrunt. Quorum lacrymationem nec tunc sustinere preualens, peracta ex more Christiano communicatione, quo ualuit nutu uerboque monuit, ut in claustrum redeant, tanto instantius ei subuenientes quanto ad exitum propinquare uidebant. Iam sola exitus hora exspectabatur, ac precum et lacrymarum  armis communitur. Quoties camere in qua decumbebat ostium aperiebatur, uerens quisque ne iam migrasse nuntiaretur, attonitus prosiliebat, et quod uerebatur audire exspectabat. Transegit diem sic  usque ad uesperam, ac sepe quasi aliunde reuersus dicebat abbati Rogerio qui proximus astabat: »Quid faciunt domini nostri, cur morantur? quid esse putatis cur non accedunt?« Ille quanquam eum de aliis crederet loqui personis, respondebat ac si loqueretur de fratribus monasterii. »Quid, inquiens iubetis? sunt in claustro, orant pro uobis, aderunt mox ut uoletis.« Tacebat, et paruum post interuallum eadem commotius iterabat. Laborabat ille addicere quorum moram causabatur, et accessum prestolabatur; uerum nichil ab eo plus audiebat. uespertina a fratribus peracta synaxi, cum diei ac diurni officii fine, uite humane stadium felici cursu peregit nocte iam proxima, que in Dominicum illucescebat Septimo Kalendas Septembris. Irruunt uniuersi, nec iam  solum monachi, uerum ex familia seruientes, et qui ex uillis confluxerant, fores et claustra effringere conati, quos abbas Rogerius qui sancto uiro in ultima egritudine obsequentissimus fuerat, prudenti confortatione adhortans detinuit, donec corpus decentissime funeratum, solemni processione in ecclesiam est perlatum. In communi posito iam licet omnibus communem lamentari desolationem, que uiuum semper assequebatur, in funere quoque illum gloria comitatur ad persoluendum ultimum obsequium fratri [f, Patri] qui apud omnes maximi amoris atque reuerentie ob eximiam religionem fuit. Animo libenti conuenerunt plurimi abbates, multeque persone uenerabiles. Aduenit,  et totum exsequiale officium celeberrime egit Ebroicensis episcopus, honeste uite, magneque litterarum scientie, uir uenerandus Gislebertus. Actum est in capitulo illi monumentum bonorum actuum, eternum filiis monumentum, iure quo de spiritualibus locuturi studiis conueniunt, illius presentatur memoria, qui ex tyranno religiosus, ex multum seculari omnino supernaturalis, loci illius atque ordinis primus exstitit fundator et abbas. Maximos Patre amantissimo orbatorum filiorum questus referre supersedeo, ne dolorem legenti inferam, neu lectorem inferendo moueam in lacrymationem. Illo decenti honorificentia tumulato, largissimis expensis recreantur pauperes, qui extra uicinitatem confluxerunt. Aeternam anime illius  recreationem prestet, si uotis opus est, Deus, qui uiuit et regnat per omnia secula seculorum. Amen.


 Explicit uita sancti Herluini primi abbatis ac fundatoris Beccensis cenobii.



EPITAPHIUM.


 Hac tegitur petra fundator primus et abbas
   Huius cenobii, monachus ex laico.
Ter post undenos, ac tres, et quatuor annos
   Grammata nescierat, postque peritus obit.
Quatuor undecies, transegit cenobialis
   Annos, rite suos dimidiando dies.
 Cum Phebus nouum sub uirgine protulit ortum,
   Commigrando diem clausit, et hebdomadem.
Herluinus erat, si quis de nomine querat,
   Cui cum sanctis det quidquid eis Deus est.



ALIUD EPITAPHIUM.


Hunc spectans tumulum, titulo cognosce sepultum,
    Est uia uirtutis nosse quis ipse fuit.
Cum quater hic denos eui uenisset ad annos,
   Que fuerant secli spreuit amore Dei.
Mutans ergo uices de mundi milite, miles
   Fit Christi, subito monachus ex laico.
Hinc sibi more patrum socians collegia fratrum,
   Cura qua decuit, rexit eos, aluit.
Quas quantasque uides hic primus condidit edes,
    Non tam diuitiis, quam fidei meritis.
Quas puer haud didicit scripturas postea sciuit,
   Doctus ut indoctum uix sequeretur eum.
Flentibus hunc nobis tulit inclementia mortis,
   Sextilis quina, bisque die decima.
Herluine Pater, sic celica scandis ouanter.
   Credere namque tuis hoc licet ex meritis.





[uITA WILLELMI BECCENSIS.]



PRAEFATIO IN uITAS BECCENSIUM ABBATUM GUILLELMI ET BOSONIS, AUCTORE MILONE CRISPINO CANTORE BECCI.

 41 Quoties magnorum facta uirorum litteris assignata recitantur, ad Dei laudem de cuius dono existunt, mentes audientium ad bene agendum informantur, fidelium spes erigitur, et iis qui in quibusdam nonnunquam torpescere solet feruor diuini amoris, reaccenditur, dum uident alios fecisse quod ipsi facere monentur. Quapropter nos cupientes de nostro offerre in tabernaculo Dei aliquid de uita patrum nostrorum, qui nos in sancta religione educauerunt, pauca, prout uidimus uel audiuimus, licet inculto sermone, ad notitiam posterorum scribere curauimus. Fuerunt namque suo tempore magni nominis, qui erant bene religiosi, multis Dei donis ornati, quibus ad uitam pergendi rectum tramitem subditis monstrabant. Sunt autem de  quibus loquimur, Willelmus reuerendus abbas Becci tertius, et, qui ei successit in regimen eiusdem cenobii, Boso, sapiens uir et bonus; nam de duobus primis qui istos in eodem loco precesserunt, beatissimo scilicet Herluino primo Beccensis cenobii fundatore et pastore, et sanctissimo Anselmo eiusdem loci secundo abbate, exstant apud nos preclara et magna ueraci stylo digesta uolumina. De duobus ergo predictis, Willelmo uidelicet et Bosone, ad honorem Dei et utilitatem legentium, quod Dominus dederit dicere uolumus, quatenus nouerint post nos uenturi qui, uel unde fuerint, quomodo uixerint, seu qualiter presentem uitam terminauerint.



uITA uENERABILIS WILLELMI BECCENSIS TERTII ABBATIS.


 uenerabilis abbas Becci Willelmus, nobili Northmanorum prosapia originem trahens, in ueteri castro super Rislam quod dicitur Monsfortis, claris parentibus est exortus. Pater eius Turstinus, mater Albereda dicebatur, Rogerii de Bellomonte patris Roberti comitis ex sorore neptis. Qui puer dum adhuc iaceret in cunis, graui molestia tactus, uisum pene amisit. Territa mater, pro filio lugens, cucurrit ad quamdam ecclesiam Sancti Germani in eodem castro sitam, obtulit illum super altare eiusdem ecclesie uouens Deo, et beatissime Dei Genitrici Marie sanctoque Germano, quod si puer illam incommoditatem oculorum eorum auxilio euaderet, illum Dei seruitio nutriret, litterisque imbuendum traderet; simulque Deum rogauit ut, si aliter puerum  sanare nollet, in se, id est, in matrem infirmitatem illam conuerteret. Quid plura? annuit petitioni et uoto bone matris gratia Saluatoris nostri pietasque eius sanctissime Genitricis, nec non et beatissimi confessoris Germani, et infans integre restitutus est sospitati; matrem uero infirmitas corripuit, nec multo post exstinxit. Creuit puer, et cum ad congruam etatem peruenisset traditus est litterarum studiis imbuendus. Cepit itaque bone indolis esse, amore Dei feruere, honestis intendere, et ab inhonestis animum reuocare.

Iam mundi luxum spernebat, iam sermone, actu  et habitu talem se exhibebat, ut iam tunc quas monachus ab omnibus haberetur. Quantum ad uite morumque spectabat informationem, si quando a cognatis uel amicis ad scholas aliquid pecunie sibi mitteretur, quasi rem malam uitabat suscipere; sicut condiscipuli eius soliti erant referre, ita auaritiam perhorrebat. Cumque quintum et uicesimum ageret etatis annum, desiderans uocem Domini implere dicentis: Qui non renuntiat omnibus que possidet non potest meus esse discipulus ; et: Si quis uult post me uenire, abneget semetipsum, et tollat crucem suam, et sequatur me , renuntians mundo Becci monachus factus est sub sanctissimo abbate Anselmo, qui tunc temporis in Beccensi cenobio abbatis officio  gloriose fungebatur. Ingressus monasterium intentissime religioni monastice operam dabat, lectioni et silentio assiduus uitam suam honeste custodire admodum studebat. Ita Deo placere cupiens hominibus charus, in castris Domini Dei Sabaoth eius signa sequens, quindecim per annos strenui militis officio functus, huius militie beato Anselmo duce militauit tam strenue ut omnes eum diligerent, et nullus de eo conquereretur. Fama bonitatis eius circumquaque bonum Christi odorem de eo ferebat. Igitur beato abbate Anselmo in Angliam translato, et archiepiscopo facto, cuius fastigium 42 uirge  predictus Willelmus, antea cum ueneratus fuisset, postea suscipere meruit. Nam tempore regis Willelmi filii Willelmi qui Angliam subegit, Beccensis abbas Anselmus Deo charus et hominibus acceptus, quibusdam exigentibus causis, et maxime consilio et obedientia capituli sui, coactus in Angliam transfretauit; nam quia defuncto uenerabili Lanfranco Cantuaria sedes uacabat, diu gressum ab Anglia represserat, ne uideretur archiepiscopatum appetere, quem oblatum toto mentis adnisu conatus est declinare, siquidem multi laudabilem bonitatem eius cognoscentes, quia sic uolebant, eum futurum predicabant archiepiscopum. Tamen, ut dictum est, uictus amicorum precibus, mare transiuit, et cum ibi moram faceret, contigit regem ipsum grauiter  infirmari. Hic rex post mortem Lanfranci archiepiscopatum in manu sua per aliquot annos retinuerat, et multis grauaminibus attriuerat. Cum itaque predicta egritudine laboraret, et pene iam de uita desperaret, admonitus est ab episcopis et principibus suis, ut pro salute sua aliquem uirum bonum quereret, et Cantuariensem archiepiscopum constitueret, respondit: »Quem?---Abbatem, inquiunt, Becci Anselmum.« Quod uerbum placuit regi, et mox iubet illum accersiri. Ita regis et principum electione, cleri ac populi acclamatione, secundum Dei dispositionem primas totius Britannie, licet multum renitens ac reclamans, eligitur. Dicebat enim alterius regni se abbatem esse, sub cura episcopi, sine cuius precepto uel licentia, seu conuentus sui concessione,  non poterat in aliena patria aliorum curam suscipere: sed hoc qui audiebant parui pendentes, nichilominus quod ceperant perficere non omiserunt. Quod cum fama trans mare uolando pertulisset Beccumque appulisset, conturbati et contristati sunt Beccenses non modice, tantaque tribulatio inde orta est inter eos, quantam nullus in cenobio Becci antea uiderat. Commota est tota prouincia, conuentus Becci patrem, episcopi et abbates, et omnes religiosi, simulque proceres, et mediocres terre in commune doctorem precipuum, et summum patronum se amittere lugebant. Pater ipse in Anglia, prout poterat, se conabatur omnimodis subducere a tanto onere, Beccenses et alii multi laborabant dictis et factis quantum ualebant, ut eum reuocarent, sed  non ualuerunt; quia, ut postea claruit, hoc secundum Dei dispositionem agebatur. Tandem Anselmus ratione uel auctoritate uictus, cessit Dei dispositioni. Beccenses aduertentes se in uanum laborare, multi concesserunt quod prius affirmabant se nunquam concessuros. Ita precepto et licentia Willelmi Rothomagensis archiepiscopi, Roberti quoque Northmanorum ducis assensu, nec non et Beccensis capituli concessione confirmata est illa electio. Post hec misit Anselmus priori Baldrico, honorabili uiro, simulque conuentui Becci litteras, in quibus illos commendauit Deo, et ut sibi abbatem prouiderent submonuit, quoniam illum amodo abbatem non  haberent, sed amicum et fidelem consiliarium si uellent. Has littteras attulit quidam Beccensis monachus, nomine Girardus, qui ueniens Beccum ad festiuitatem Sancte Marie in medio Augusti, die festiuitatis in capitulo salutes et uerba Patris Anselmi retulit, et predictas litteras reddidit, que statim in eodem capitulo lecte sunt: audientes fratres talem sui dimissionem, et tanti actam dulcissimi Patris amissionem, qui eos uelut nutrix filios suos gremio dilectionis confouebat, ultra quam diei potest conturbati sunt; omnes quippe amore amantissimi Patris, quo quasi orbabantur, magno cordis dolore concussi, in lacrymas conuersi sunt; frater qui epistolam legebat, singultu uocem interrumpente, uix aliquid dicere poterat. Tandem perlecte sunt  littere, simulque dicta et acta sunt alia plura ad eamdem rem pertinentia.

Post hec celebrauerunt decenter et festiue tanti diei solemnitatem post missam Baldricus prior totum uocauit conuentum in capitulum, dixitque Girardum adhuc habere aliquid dicendum ex parte Patris Anselmi, quod debebant audire. Girardus, iussus loqui, dixit litteras de electione abbatis se habere, nam et baculum pastoralem de Anglia retulerat, sed prius uellet audire si omnes de eligendo abbate consiliis Anselmi acquiescerent, et sic litteras ostenderet, quia sic preceptum sibi erat.« Non ita, inquit prior, faciemus, sed prius litteras audiamus, et post consilium capiemus quid agere, uel respondere debeamus.« Girardus non ita iniuctum  sibi esse dicebat, et prior non aliter se facturum asserebat. Tandem Girardus ratione, uel auctoritate capituli uictus cessit, et litteras protulit, atque fratri qui alias litteras legerat nomine Mauricio ad legendum tradidit. Quarum sensus in hunc modum se habebat  : »Quoniam, inquit, Dei misericordia, et reuerendi Willelmi Rothomagensis archiepiscopi licentia, atque domini Roberti Northmannorum ducis assensu tandemque uestra concessione, uestri cura liberatus sum, si Deus gratiam domini nostri ducis Northmannorum dederit uobis ut possitis eligere de ecclesia uestra abbatem, et meum consilium inde audire uultis, nullum ad hoc opus magis idoneum puto quam dominum Willelmum, qui prior fuit apud Pexeium. Tibi quoque, Willelme,  per sanctam obedientiam precipio ut hoc onus non refugias, sed in spe auxilii Dei illud suscipias. Et tibi, Baldrice, similiter precipio ut tuum officium non deseras, donec loquar tecum.« Tunc Baldricus prior electionem se libenter suscipere respondit, et ceteri similiter consenserunt; sicque conuentus ille solatus est. Sed et principem Northmannie Anselmus mandando rogauit ut predicte electioni assensum preberet. 43 Transierunt postea dies multi, et de ipsa quidem electione tunc nichil plus actum est. Electus autem sic se habebat quasi de ea nichil audisset. Mense Octobri aduenit quidam abbas, nomine Rogerius, Beccensis monachus, uir bonus et multum  religiosus, quem Anselmus, ut aiebat, litteris suis iusserat Beccum uenire, et in eligendo abbate Beccenses, quantum posset, iuuare. Tunc ipse abbas Rogerius, et prior Baldricus et alii quidam fratres cum eis comitem Northmannorum adierunt, mandata Anselmi et electionem capituli Becci innotuerunt, rogantes ut quod ab eis inceptum erat, suo assensu compleret; que omnia dux gratanter accepit, et ut electus sibi presentaretur iussit. At illi, uelociter domum reuersi, collectis in unum fratribus, referunt quid cum principe egissent, quidue ab eo audissent; interrogantur singuli de electione predicta quid sentirent, an concederent; omnes fere assensum prebuerunt. Interim electus extra conuentum exspectare iussus erat. Post hec uocatus uenit, et in  suo ordine sedit. Tunc prior dixit ei quod ad regimen Beccensis Ecclesie illum eligerent; et ut abbatis officium, et curam animarum eorum susciperet ex parte Dei et sancte Marie, atque omnium sanctorum, nec non ex parte reuerendissimi Patris Anselmi precepit. At ille, in terram prostratus, dixit: »Precor, domini, aut de hoc quod iubetis omnino absolutum dimittite me, aut quomodo id implere possim docete.« Prior ad hec: »Ut dimittamini, ait, non opus est laborare, sed suscipite hanc curam in nomine Domini, et nos uobis ex animo obedientes erimus.« Statim in ipsa die abbas Rogerius, et prior, et quidam alii fratres cum eis, assumpto electo suo, ad curiam properarunt, et Roberto Northmanorum duci presentauerunt, quem alacriter  et cum magno honore suscipiens, dedit ei abbatiam more antecessorum suorum. Aderant tunc cum principe Robertus comes Mellenti, et Robertus filius Anchittilli [al., Anschitilli] consobrini eiusdem Willelmi electi Becci, qui de eius promotione ualde sunt gratulati. Tunc comes Mellenti precepit Roberto filio Anchittilli ut nouum electum Becci ad monasterium conduceret, mandans omnibus ministris suis ne quis ipsi abbati Becci, uel hominibus eius in aliquo molestus esse presumeret. Dedit tunc comes Mellenti Robertus ut res, que ad uictum fratrum emebantur, quiete deinceps essent ab omni consuetudine, que usque ad illud tempus, de rebus ad cibum monachorum pertinentibus, ubicunque emerentur, etiam in coquina Becci a ministris  Brionnii [f., Brionii] castri exigebatur. Procedente tempore dedit idem comes Mellenti, per totam terram suam, ubicunque suum erat hoc exigere uel dimittere, ut omnes Dominice res monachorum Becci, ad uictum uel uestitum pertinentes, ubicunque monachi essent, ad quorum usus emebantur, siue in claustro, siue extra claustrum, in negotiis monasterii, quiete forent ab omni consuetudine que telonei, uel transitus, seu alio nomine nuncupatur. Hoc fecit pro amore Dei, et Willelmi abbatis Becci cognati sui. Multa quoque alia beneficia Beccensi cenobio contulit dum uixit, causa eiusdem abbatis.

Itaque nouus electus accepto a duce Roberto, ut dictum est, abbatie dono, et a Willelmo Rothomagensi  archiepiscopo animarum cura, cum gratia principis rediit a curia cum suis. uenit autem Beccum sero post completorium, die ante festiuitatem Dedicationis, que festiuitas Dedicationis est decimo Kalendas Nouembris, et eo anno Dominica die euenit: surgens ad matutinas, uenit electus in chorum, et stetit in loco iuxta sedem abbati, ac totum officium festiuitatis nocturnum et diurnum decenter, ut abbas, compleuit. Acta sunt hec anno Dominice Incarnationis 1093. Ipsa die, Willelmus electus sedit primum, ut abbas, in capitulo, ab illo die disponens omnia intus et extra conuenienter monasterii negotia, gaudentibus cunctis quod talem Deus Anselmo successorem et sibi dederat pastorem. Tamen ante benedictionem nec in sedem abbatis  intrauit, nec uirgam pastoralem portauit, sed de benedictione acceleranda nullam ut uidebatur curam habebat; que benedictio dilata est usque ad Augustum mensem anni sequentis. uerum Anselmus non oblitus quod inceperat, rogauit Willelmum Rothomagensem archiepiscopum de benedictione abbatis Becci, et hoc ipsum per litteras priori Baldrico, et conuentui notificauit. Intrante Augusto mense, Baldricus prior et alii quidam fratres cum eo perrexerunt Rothomagum cum archiepiscopo locuturi de benedictione abbatis sui; qui diem benedictionis constituit in proxima festiuitate S. Laurentii. Reuersus prior dixit conuentui que ab archiepiscopo acceperat. Et quia predictus abbas Rogerius nuper obierat, miserunt ad Willelmum Cormeliensem  abbatem uirum nobilem et bonum, atque apprime litteris eruditum, et ipsum monachum Beccensem, ut ueniret ad benedictionem abbatis Becci; qui libens paruit. Die festiuitatis S. Laurentii, cum archiepiscopus staret ad altare infulatus, atque electus Becci esset uestibus sacris indutus, et instaret hora ut ad benedicendum presentaretur, audiuit a referentibus quod archiepiscopus non benediceret eum, nisi professionem faceret; sed respondit se nullomodo facturum. Tunc prior Becci Baldricus cum aliquantis monachis concitus perrexit ad comitem Northmannie Robertum, intimans ei quod archiepiscopus exigeret ab abbate Becci professionem quam antecessores eius non fecerant. Illico dux misit Willelmum de Britolio, et Willelmum  filium Richardi de Barduuilla, cum Ernulfo cancellario suo, mandans et precipiens Willelmo archiepiscopo ut abbatem Becci sine mora benediceret, nichilque ab eo exigeret, nisi quod constaret a Beccensibus abbatibus factum esse antecessoribus eius. Audiens hoc archiepiscopus 44 iratus est ualde; tamen perfecit quod inceptum erat, et abbatem benedixit sine professione, quia preceptum principis illum cogebat. Postea abbas locutus est cum archiepiscopo, atque in tantam gratiam illum presul accepit ut nullum in Northmannia abbatem cariorem, uel familiariorem haberet. Postera die rediit ad monasterium. Archiepiscopus uero precepit Willelmo Cormeliensi abbati ut simul cum eo pergeret,  et in sedem abbatis uice sua introduceret. uenit autem cum maiori qua potuit humilitate, nudis pedibus, et susceptus est a fratribus magno cum honore et gaudio, et in ecclesiam ductus. Tunc abbas Cormeliensis, ut sibi iussum erat, eum in sedem misit, et incipiens Te Deum laudamus, osculatus est omnem conuentum. Ita Deo disponente successor factus est Willelmus uenerabilis Anselmi, et regimen Beccensis cenobii post eum suscepit, atque per plures annos cum honore tenuit. Cuius temporibus idem Beccense cenobium exterius multis et magnis prediis, et reditibus Dei misericordia, et principum aliorumque fidelium largitione ampliatum, interius religione, nobilibus uiris ac sapientibus, ornamentis quoque pretiosis, et edificiis est  decoratum. Qui enim Iosue dixerat Moysi ministro: Sicut fui cum Moyse, ita ero tecum , ipse ut cum precessore Anselmo, ita cum successore Willelmo perseuerauit, per quem fuit uir in multis prospere agens.

Erant tunc temporis in Ecclesia Becci multi nobiles uiri et religiosi, tam litterati quam illitterati, qui de diuersis prouinciis ad seruiendum Deo illuc conuenerant; quorum aliqui a tempore beati Patris Herluini adhuc durabant, nonnulli sub sancto Anselmo duce, mundum relinquentes Deo militare ceperant; multi sub eodem Willelmo renuntiantes seculo, leui iugo Christi colla submittere gaudebant. Ex his postea uidimus plures Ecclesiarum honorabiles rectores. De his fuit cum honore nominandus Boso,  qui tempore sancti Anselmi uenit ad ordinem; sed, sub eodem Willelmo abbate, post sepe dictum Baldricum prior factus, et post ipsum Willelmum abbas est constitutus, sapientia et honestate uite ornatus. Eiusdem quoque Willelmi tempore factus est monachus quidam iuuenis bone indolis nobiliter natus, scientia litterarum preditus, nomine Theobaldus, qui religiose diu in cenobio conuersatus, post Bosonem prior, et illo defuncto abbas est subrogatus, et non multo post in archiepiscopatum Cantuarie sublimatus. Quidam monachus uenit ad abbatem Willelmum petens ut in monasterium susciperetur, uolens firmare stabilitatem suam in loco eodem. Quod cum abbas primum facere distulisset, nec eum retinere nec omnino refutare uellet, cum iam illum  suscipere cogitaret, uidit in somnis quemdam defunctum affinem sibi et notum, qui illum reprehendebat quod quemdam insanum fratribus adiungere uolebat; et certe defunctus ille, fratrem, de quo agitur, ut putamus, nunquam uiderat. Nec multo post frater ille accepta licentia discessit; et postea in tota prouincia nusquam est uisus, nec auditum quorsum discesserit. Predecessoribus suis beato uidelicet Herluino et sancto Anselmo, amorem et honorem maximum idem abbas exhibebat, et cum de illis in communi collocutione loquebatur, cum magna reuerentia eos nominabat; statuta eorum ad memoriam aliis reducebat, et ea ipse studiose seruabat, et seruari precipiebat, quia uidelicet iustum  uidetur ut qui sua uult custodiri, a sequentibus studeat et ipse priorum suorum iussa seruare. Quando autem aliquorsum proficisci habebat post orationem in ecclesia factam, ad sepulcrum B. Patris Herluini in capitulum pergebat, et se illius orationibus commendabat; similiterque reuertens faciebat.

Narrauit mihi idem abbas Willelmus quod noctium una apparuit ei sanctus Pater Herluinus, et apprehendens eum deducebat per officinas monasterii, et circa parcum, ut sibi uidebatur, et in ecclesiam de Burneuilla quam ipse sanctus manu sua edificauit, et sic rediit ad monasterium, et ueniens in claustrum non reperit ibi nisi unum monachum tantum, unde abbas Willelmus aliquantulum erubuit sicque disparuit. In tota hac uisione semper sanctus [f., sanctum]  habuit abbatem ad dexteram suam, sed nichil illi dixit. Quid uero hec uisio pretendebat nescitur, nisi quod ipse Willelmus abbas dixit fortassis aliquid in monasterio esse quod Pater uolebat emendari. Quidam monachus, qui dicebatur Robertus, petebat licentiam eundi in Angliam causa uidendi archiepiscopum sanctum Anselmum, et loquendi cum eo, ut asserebat, de salute anime sue. Quod cum abbas Willelmus nollet concedere, in capitulo coram omnibus rogauit eum, ut quod petebat, sibi concederet; sed cum neque sic abbas assensum prebere uellet, dixit frater: »Si conceditis ibo, et si non conceditis ibo.« Quod uerbum abbati non placuit; tamen postea dimissus uoluntati sue perrexit, mare transiit, in Angliam uenit, nec multo post obiit. Clericus quidam  grandeuus, uocabulo Willelmus, solitariam uitam agens, uenit ad monasterium, uolens monachus fieri; et quia erat bone fame, libenter susceptus est. Qui cum per plures annos in congregatione religiose conuersatus fuisset, una dierum sedente abbate Willelmo in capitulo cum fratribus, uenit ante eum rogans ut liceret sibi reuerti ad solitariam uitam, quatenus ibi operaretur manibus suis, unde uiueret, sicut ante conuersionem fecerat, siquidem, ut dicebat, timor illum angebat quia in otio uiuens aliorum eleemosynis aleretur. Abbas hec audiens dixit circumsedentibus: »Iste frater moritur, et antiquus hostis, uidens illum morti proximum, tentat illum de monasterio abducere, ut possit aliquod anime illius impedimentum facere.« Tunc conuersus ad  45 illum mouit, ut ab hac intentione animum reuocaret, in pace cum fratribus reliquum uite duceret, quia erat iam senex et debilis, nec poterat amplius laborare, et ne paueret quod de beneficiis uiueret fidelium, quia et alii multi similiter uiuebant, orationibus instaret et pro his maxime quorum eleemosynis sustentaretur Dominum rogaret, finem uite iam imminentem exspectaret, et morti uicine se prepararet. Acquieuit frater admonitioni abbatis, et paucis diebus interpositis molestia corporali correptus, infra breue tempus defunctus est, agens penitentiam quod recedere de monasterio uoluisset, et abbati et fratribus gratias agebat quod non permisissent illum abire post Satanam qui eum supplantare  uolebat. Iste uir bonus, de quo loquimur, abbas scilicet Willelmus magne sapientie, bonis moribus ornatus, magnorum uirorum propinquus, regi et primoribus regni acceptus, ita se modeste, humiliter et mansuete habebat ut aliquando quasi nesciens et pene idiota uideretur quibusdam; uerum si propius accederes, et uelut perscrutando eius sensum de rebus dubiis interrogares, altam prudentiam, profundum consilium, et maxime honestatis documentum inuenires. Erat quoque Deo deuotus, maioribus submissus, subditis benignus, mansuetus bonis, seuerus indisciplinatis, supra mensuram suam nichil usurpabat, diuinis rebus omnem reuerentiam exigebat, Deum timebat, peccatum, quasi mortale uirus odio habens, fugiebat. Si quis benedictionem  ab eo posceret, uerbis magis quam manu benedicebat, dicens non esse suum manu benedicere, sed episcoporum. Nullus abbas exstitit qui maiorem sollicitudinem gereret conuentus sui; talem illum fuisse sciunt qui illi familiarius adheserunt, quippe a Deo ita compositus homo ut nec turpiloquium ore proferret, scurrilitatis omne genus abhorreret, immunditiam mentis et corporis, ut uirgo, ab utero matris ignoraret, cibo potuque temperatus, et honeste uerecundus indole religiosa decorus, bono ingenio sane intelligebat, blando sermone placebat, doctrina et exemplo utilis erat, constans erat in moribus, uerax in sermone, cautus in promissionibus, in commisso fidelis, studiosus uirtutum, amator pauperum, eleemosynarum largitor,  hilaris hospitum susceptor, uiduarum et pupillorum protector. Talia gerens, bene uiuendo cursum direxit, bene moriendo terminauit, sensum, loquelam et uisum usque ad ultimam spiritus emissionem Deus illi conseruauit.

Hec de uita illius breuiter diximus; nunc qualiter de seculo transierit expediemus. Anno igitur uicesimo nono abbatie, mense septembris, decidit in egritudinem, qua et mortuus est. Que egritudo, paulatim crescens, per annum et dimidium illum afflixit, donec tricesimo primo anno, ex quo donum abbatie suscepit, ex toto circa finem mensis Martii lecto decubuit. uenit abbas Pratellensis, Richardus nomine, uir religiosus et litterarum scientia preditus,  uisitare eum, et fuit ibi usque ad transitum illius; et cum iam morti propinquare uideretur, uisitatus est a fratribus more Christiano, et cuncta morientibus debita circa illum persoluta sunt, atque peracto officio, cum iam conuentus redire debuisset, uenerabilis Boso prior rogabat eum, ut more patrum, uita decedens benediceret, et Deo summo Pastori commendaret filios suos quos relinquebat. At ille, eleuata manu, benedixit eis et dixit: »Amate claustralem uitam, quia reparatio est ordinis nostri, et ne queratis habere obedientias in seculo, quia multi in eis perdunt animas suas, sed quantocius abbatem eligite, quia non est bonum tale opus differre.«

Rogauit sane ut pro se Dominum deprecarentur;  habebat enim hoc consuetudinis ut si quando loqueretur cum aliquo quem alicuius momenti estimaret, se illius orationibus commendaret. Erat eo tempore circa Beccum prouincia turbata quorumdam presumptione, qui contra regem Henricum rebellauerant, et ad depredandam patriam quedam castella obtinebant; ideo rex contra eos sepe ducebat exercitum ad reprimendum eorum hostilem impetum, et contuendam patriam. Itaque post octauas Pasche uenit rex Beccum, et hospitatus est in domibus monasterii. Tunc adierunt regem Beccenses quidam monachi, rogantes ut quemdam familiarem sibi monachum faceret abbatem post eum qui moriebatur; quod cum audisset abbas Willelmus interdixit ne sibi succederet in regimen Ecclesie Becci  is qui ipsi hoc modo querebatur subrogari. Alius frater dixit aliquando eidem abbati iocando: »Facite me abbatem, et ego uobis, dum uixeritis, optime seruiam.« At ille: »Quia, inquit, hoc dixisti, non poteris amplius esse abbas huius loci.« uerum audiens rex quod abbas Willelmus, quem plurimum amabat, moriebatur, uenit uisitare eum cum paucis, et ante lectum iacentis amici ad terram humiliter sedit. Abbas inter alia rogauit eum ut Ecclesie Becci dignum etate, uita, moribus, non senem, non iuuenem, quantocius prouideret abbatem, quia in talibus dilatio ualde noceret. Ad hec rex: »Quem, inquit, iubetis?« Abbas respondens: »Non est hoc meum, ait, quia sacri canones interdicunt ne quis sibi nominet successorem.« Fuit enim studiosissimus  oris sui et uite, ac totius religionis custos, etiam in ipso mortis articulo. Deinde rex, accipiens manum dexteram abbatis, admouit oculis suis et ori, et benigne osculatus est, sicque reposuit eam sub coopertorio, dixitque circumstantibus monachis: »Orate pro illo, quia magnum damnum habetis in morte ipsius.« Nocte uero insecuta, cum illi qui eum custodiebant matutinas decantassent, petiit ut eum quiescere permitterent, et cepit quasi dormitare, donec plene obdormiret in mortem. uidentes qui circa eum erant quod iam propinquaret ad exitum, de camera pertulerunt illum in cellam infirmorum, ubi fratres moriebantur, 46 et circumuallatus caterua filiorum septem psalmos, cum  letania decantantium, paulo ante lucem ultimum emisit spiritum. Corpus lotum iuxta consuetudinem conuenienter pannis est indutum, ac desuper quasi ad missam sacris uestibus decenter reuestitum. Post hec delatum est in ecclesiam, et in choro ante maius altare positum, ubi die et nocte frequentabatur tristi merentium obsequio filiorum. Monachi pium lamentabantur patrem, famuli et homines loci plangebant se bonum amisisse dominum, nullus querebatur iniuriam sibi ab eo factam, omnes in commune lugebant magnum se perdidisse patronum. Mane uenit rex ad ecclesiam, et uidens corpus iam decenter adornatum, placuit illi, et factum laudauit, et ait: »Utinam anima mea esset ubi anima eius est!« uenerat Beccum multitudo  magna utriusque ordinis et generis hominum, tum propter regem qui ibi morabatur, tum quia de imminente Beccensis abbatis morte audierant; e quibus abbates nouem, monachi plurimi, clerici et amici multi eius exsequiis interfuerunt. uenit et Ioannes episcopus Lexouiensis, homo sapiens et uenerabilis, qui totum funeris deuote compleuit officium, et ultimum Christiano more competenter persoluit obsequium. Sed et pauperum confluxerat non minima turba propter eleemosynam quam in exitu illius fieri sperabant; que per biduum facta est, unde nullus uacuus rediit. Sepultus est in capitulo iuxta sanctum Patrem Herluinum fundatorem et primum abbatem ipsius loci, ad dexteram eius, post quem secundus eidem cenobio prefuit, ut quem multum in uita sua dilexerat, ei quoque in sepultura  iungeretur. uiginti quinque annorum erat quando ingressus monasterium, quindecim annis  fuit monachus claustralis, triginta annos et dimidium fecit in abbatia, septuagenarius migrauit, anno Domini millesimo centesimo uicesimo quarto, sexto decimo Kalendas Maii, hebdomada post octauas Pasche, tempore festiuo, paschali gaudio. In quo paschali gaudio, quesumus, Auctor omnium, hostili ab impetu tuum defende famulum. O Pascha nostrum, Domine Iesu Christe, conuerte luctum eius in gaudium, et in solemnitates preclaras, ut sit transitus de morte ad uitam, de labore ad requiem, de calamitate ad gloriam, de tenebris ad lucem, ubi, Domine, constituisti lucidissimas mansiones, ubi requiescunt sanctorum anime, ubi spiritus famuli tui spiritibus beatis sociatus, eterna requie fruiturus, facie ad faciem uideat te angelis desiderabilem,  fontem uite indeficientem, cum Patre et Spiritu sancto una sine fine regnantem. Amen!


 Explicit uita uenerabilis Willelmi tertii abbatis Beccensis cenobii.



EPITAPHIUM.


Abbas Willelmus preclari germinis ortus,
Tempore primeuo fit religionis amator.
Aetatis quinis lustris iam rite peractis,
Suspirando Deum cepit contemnere mundum.
Terrea demisit, sed Christo totus adhesit.
Ut nudum nudus Dominum famulus sequeretur,
Confestim Becci iuga sumpsit suauia Christi,
Que per quindenos constanter pertulit annos.
ANSELMO post hec Anglorum presule facto,
 Iste loci curam recipit fratrumque regendam,
Quem grauitas morum, uel uita, decusque parentum
Fecerunt clarum pre multis, ac uenerandum.
Doctus erat, blandoque loquens sermone placebat,
Actibus et uerbis subiectos erudiebat.
A puero uite fuerat sectator honeste.
Cordis mundiciam seruans carnisque perennem.
Beccum ter denos auxit, uexitque per annos.
Blandus subiectis rector, durusque superbis.
uir tantus meritis morum ditatus opimis;
Nequaquam ualuit nexus euadere mortis:
Aprilis sexta decima surgente dicta,
Compleuit cursum uite presentis et actus.
Commendans animam celo, corpusque sepulcro:
 Exspectat tempus, quo iudicet omnia Christus,
 Ecce sub hac tumba puluis sunt membra sepulta:
Cui prestet Dominus ueniam, uitamque rogemus. Amen.



ALIUD EPITAPHIUM.


Dura nimis iam tolle tibi tua iugera, munde,
   Heu mihi tam longa me tenuere mora!
Amodo iam non illa colam. patet exitus a te,
   Et quam longinquo soluor ab exsilio.
Ad propriam redeo patriam, Dominus reuocat me;
    Unde prius fueram, precipit ut redeam.
Nouit cum lacrymis illum, quem sepe rogaui,
   Ut uenia prauum diluat omne meum:
Aerumnasque meas tandem miseratus amaras
   De conualle soli tollat ad alta poli.
Hactenus hec, eo, stare meum non amplius est hic:
   Ossa relinquo tibi, si placet, hec sepeli.



ALIUD EPITAPHIUM.


Frumenti granum, remanes in cespite sanum,
   Donec putruerit, crescere non poterit.
Sic nisi nostra caro mortis tangatur amaro,
   Percurens stadium non recipit brauium.
Ergo scire datur quod non decet ut doleatur,
    Si patriam querat, qui peregrinus erat.





47 uITA uENERABILIS BOSONIS, Cognomento Sapientis ABBATIS BECCENSIS QUARTI.

 In diebus Willelmi regis, qui Anglos armis perdomuit, in pago Rothomagensi, fundo monasterii uillaris, orti sunt honestis genitoribus, Haimerico uidelicet et Lezelina, tres uiri, Gislebertus, Boso et Rainaldus, qui a pueritia imbuendi litteris sunt  traditi, ut Deo in sancta Ecclesia omni uite sue tempore deseruirent; quod et fecerunt. Nam, cum diu inter suos honestam uitam duxissent, amore Dei succensi, quasi post marina pericula portum sub sancto Anselmo abbate Beccum petierunt, et ipsi  abbati desiderium suum pandentes, Deo annuente, religionis habitum ibi deuote susceperunt, deuotiusque usque in finem tenuerunt. Si quidem primus et ultimus, Gislebertus scilicet et Rainaldus, longo tempore in sancto proposito honorabiliter perdurantes, quieuerunt in pace. Boso uero, medius frater, de quo nobis sermo est, litteris bene instructus, cum adhuc esset in seculari uita, cepit bonis moribus pollere, amore Dei feruere, religioni animum applicare; erat autem acutissimi ingenii, et quod subtiliter intelligebat luculento sermone proferebat. Unde perplexe questiones animum illius inuoluerant, quas nec per se enodare, nec inde se poterat expedire. Quapropter Beccum uenit, Anselmum adiit, quem in talibus audierat exercitatum, estus animi  sui quibus mouebatur, aperuit, et statim de omnibus sibi satisfactum esse cognouit. Admiratus Boso eius sapientiam, uite conuersationem atque morum institutionem, mutato non multo post habitu, sub eodem abbate ibi leue Domini iugum tulit, et factus monachus religionem quam arripuerat tota mente diligebat, et in ea assidue proficere satagebat. uidens abbas nouum militem Christi reuera Deum querere, sollicitum esse ad opus Dei, ad obedientiam et ad alia quibus nouitius debet intentus esse, letabatur corde, instruebatque eum in Domini seruitio, iugiter accendens animum eius ad uirtutis amorem. Ille, doctrinam magistri capaci animo humiliter accipiens in arca cordis seruandam recondebat, quam congruo tempore postea suauiter eructaret. Mores et uite  institutionem eius sequens, ad pietatem se exercebat; ieiuniis, uigiliis, orationibus et aliis bonis operibus intentus erat, in lege Domini studiose meditabatur, et quod legebat sane intelligebat et conuenienter exponebat, solutionem libenter accipiebat. Inter hec uidens diabolus Bosonem in sancto proposito quotidie meliorando de uirtute in uirtutem proficere, per spiritum blasphemie immisit ei tentationem grauissimam, que succedentibus sibi uariis cogitationum tumultibus, ita eum uexabat ut uix compos sue mentis existeret. Transierunt in hoc aliqui dies, et tentatio se ipsa semper fiebat grauior. Turbatus ergo et mente confusus adiit Anselmum, et quid pateretur aperuit. uir autem sanctus, cum singula intellexit, hoc tantum pio affectu dixit fratri: »Deus  consulat tibi.« Moxque eum dimisit. Ipse uero statim ante quoddam altare prostratus cum lacrymis orationem pro eo fudit ad Dominum; illico tanta mentis tranquillitas secuta est ut, sicut ipse postea dicebat, ultra quam credi potest, subito alteratus esset ab eo qui fuerat. Ita omnis illa tentatio penitus euanuit quod nunquam ulterius in se talia senserit.

Post hec cum abbas Beccensis Anselmus Dei dispositione, et regis Anglorum ac populi electione archiepiscopus Cantuariensis fuisset consecratus, mandauit suum dilectum Bosonem, uolens illum habere secum. Ita Boso transfretauit, et in Anglia cum Anselmo aliquandiu commoratus est. Eodem tempore  audiens Anselmus Urbanum papam conuocasse concilium generale apud Clarummontem in Aruernia prouincia, quia ipse non potuit ire, misit predictum Bosonem ad idem concilium; cuius itineris longitudine et labore infirmatus est nimis, ita ut post concilium cum in Northmanniam repedare uellet, in uia eger remanet apud Sanctum Walterium. Et postquam conualuit, Beccum remeauit, sicque Angliam repetiit. uerum cum sanctus Anselmus, Anglia pulsus, primum a rege Willelmo qui eum archiepiscopum fecerat, deinde a fratre eius Heinrico, qui illum post mortem fratris ab exsilio reuocauerat, in partibus Burgundie et Italie conuersaretur, Boso Beccum reuersus est.

Cumque Anselmus, post secundum exsilium, Angliam  repetere deberet, in capitulo rogauit Willelmum abbatem et conuentum Becci, ut liceret sibi Bosonem ducere secum, quia magis amaret cum illo uiuere in solitudine quam sine eo in magnis diuitiis. Abbas et fratres, quia non poterant contradicere archiepiscopo, concesserunt. Hic est ille Boso cum quo disputans composuit librum qui dicitur Cur Deus homo. Permansit itaque cum archiepiscopo usque ad finem uite ipsius; post transitum Anselmi Boso Beccum rediit, et uiuebat communiter cum fratribus. Diligebat cunctos, et diligebatur a cunctis.

Inter hec, obeunte Baldrico priore, iubente Guillelmo abbate successit ei in prioratum; erat enim honorabilis uite et multe prudentie, humilitate  conspicuus, spiritu consilii prouidus, 48 fortitudine firmus, consolabatur desolatos, omnibus omnia factus; in quantum poterat unicuique subueniebat, benignus erat in exhortando, modestus in corripiendo, pauperibus dapsilis, hospitibus affabilis, fide firmus, spe in Deo certus, caritate diffusus. Cum non habebat quod tribueret egenti, monebat spem in Deum ponendam, asserebat in proximo subuentionem Dei adfore, nondum finem mundi uenisse. Talia iocando dicebat, sed corde Deum suppliciter rogabat; qui persepe illi secundum fidem suam subueniebat. Sapientiam, consilium atque bonitatem animi eius, non solum subiecti sed etiam principes terre, episcopi et  abbates, simulque religiosi et seculares multi comperientes, quasi thesaurum pretiosum ac uelut diuinum oraculum admirabantur. Tanta ei inerat Dei gratia et sic spiritus consilii in eo uigebat ut ad se uenientibus causa consilii subtiliter et sufficienter ad inquisita responderet.

Per idem tempus mandauit rex Henricus Willelmo abbati ut priorem Becci Bosonem daret comite Theobaldo nepoti suo, ad faciendum abbatem in terra sua; quod utrum amore, an cordis rancore siue aliquorum immissione, rex petierit, ut perinde Boso pelleretur de regione, incertum habemus. Audiens hoc abbas contristatus est non modice, misitque ad regem mandans et multum deprecans ut Ecclesie et sibi parceret, atque a tali iussione animum  reuocaret, prioremque sibi non tolleret. Iam enim abbas senio et infirmitate confectus uiribus corporis destituebatur. Placatus rex deprecatione dimisit priorem. Cumque abbas Willelmus longa egritudine confectus, iam morti proximus uideretur, duo Beccenses monachi accesserunt ad regem Henricum, qui tunc Becci et circa Beccum propter incursiones quorumdam, qui contra eum rebellauerant, morabatur, dicentes quia Boso si succederet abbati Willelmo, sicut conuentus querebat, hominium uel fidelitatis sacramentum more patrie nullo modo sibi faceret; ideoque alium quem nominabant, laudabant, pro eo substituere deberet. Hoc agebant quia priorem nolebant habere abbatem. uerum cur illi infensi erant, nescimus; quam quidem iniuriam  intulisse alicui eorum ignoramus. His auditis, rex nimium efferatus est animo. et tunc quidem iram dissimulauit. Illi autem callide agentes, ignorante conuentu, contra regulam beati Benedicti , sine eorum consensu, uolebant superponere sibi magistrum, cum hoc esse constet contra decreta patrum, qui dixerunt ut nemo inuitus ordinetur, sed conuentus ecclesie debet sibi secundum timorem Dei pastorem eligere. Sed hec malignantium calliditas, licet aliquantum conuentum conturbauerit tamen quod moliebatur efficere non ualuit. Defuncto namque abbate Willelmo et decenter humato, totus conuentus elegit Bosonem, omnes episcopi et abbates, clerus et populus, uicini et remotiores, qui eum nouerant, hanc electionem laudabant,  eumque summo honore dignum affirmabant. Itaque conuentus ut eis assentiretur, obnixe rogabat; ille sue infirmitatis multas opponebat causas, illi in terram prostrati deprecabantur, ille toto conamine reluctabatur negando. Perlata est res ad regem; at ille, recordatus quod de hominio a duobus monachis audierat, sicut supra retulimus, erat enim inde nimis iratus, noluit concedere. Interea Gauffridus Rothomagensis archiepiscopus, uir prudens, et honorandus, et Ioannes Lexouiensis episcopus, qui ad curiam regis uenerant, qui tunc obsidebat Brionii castrum, quod contra eum tenebant homines comitis Mellenti, uenerunt Beccum, et locuti sunt cum fratribus de eligendo abbate. Tunc omnes, in terram  prostrati,  rogabant priorem ut sepe dicte electioni assensum preberet, et archiepiscopum ut illum precipiendo cogeret. Archiepiscopus admirans fratrum unanimitatem, laudauit eorum religiosam uoluntatem, et erga priorem suum tantum amorem; deinde conuersus ad illum monuit, rogauit, ad postremum precepit per obedientiam ut acquiesceret uoluntati fratrum. E contra ille asserebat hoc se non posse facere propter magnam sui corporis debilitatem, et alia quedam grauia, quasi peccata, opponebat, quibus ad hoc indignum se esse dicebat. Et archiepiscopus: »Estisne monachus?« Respondit: »uellem esse.« Tunc archiepiscopus: »Reuera, inquit, si uiginti homines occidissetis, non uos dimitterem, quando quidem tantum ac talem  erga uos uideo conuentus affectum.---Nunquam, ait, hominem occidi.« Tunc compulsus est aperire quod latebat; et accipiens archiepiscopum cum episcopo seorsum, dixit papam sibi interdixisse ne unquam laice persone hominium faceret, et ideo istam obedientiam non audebat suscipere, ne cogeretur, aut prohibitionis apostolice transgressor existere, aut regem offendere. Archiepiscopus cum audisset, sapienter tulit. Lexouiensis uero episcopus grauiter accepit, quod prior Becci dedignabatur facere quod ipsi et omnes prelati Northmannie faciebant antiquo more patrie. Reuersus in capitulum archiepiscopus cum episcopo dixit quamdam causam illum obtendere propter quam, Deo iuuante, non necesse esset electionem hanc cassari. Post hec plures de conuentu  Rothomagum perrexerunt ad regem. Qui domi remanserant, Deum suppliciter rogabant, in cuius manu corda sunt regum, ut regem inclinaret ad huius electionis assensum, sed nondum Deus facere uoluit quod poscebatur; nam rex fratres qui ad eum uenerant remisit uacuos, mandans ut alium eligerent, quia istum non haberent. Archiepiscopus uero Beccenses iuuabat apud regem, quantum poterat, loquens pro illis, et cum ipsis, et sine ipsis. Quadam die cum de hac re loqueretur cum rege dixit ei rex: »Nec mihi faciet hominium, nec uobis professionem.« Ad hec ille: »Domine, ait, facite quod uestrum 49 est; de hoc quod ad me pertinet, bene inter nos conueniet.« Tunc mandauit quedam honorabilis persona conuentui Becci ne ab incepto desisterent,  nondum satis Deum rogauerant, adhuc diuinas aures precibus pulsarent. Quod consilium fratres gratanter accipientes, instabant attentius ieiuniis et orationibus, Dominum Iesum, et eius piam genitricem Mariam suppliciter deprecantes, ut respicerent ecclesiam suam, et perficerent quod inceptum erat. Inter hec Willelmus, filius Ascelini, et Rodulfus eleemosynarius, duo Beccenses monachi, pro causa monasterii iter agentes, obuiauerunt Henrico regi eadem uia, qua pergebant uenienti. Quos ut uidit, ad se uocauit, et benigne locutus est cum eis; iam enim diuino respectu deferuebat furor ille quem conceperat causa negati sibi a priore hominii. Cumque simul pergerent, et sermocinarentur ad inuicem,  inter loquendum dixerunt regi quod haberent aliquid sibi dicere, si patienter audiret; at ille iubet dicere fiducialiter quod uellent: tunc ceperunt de predicta electione sermonem replicare, regem suppliciter rogantes, ut eam suo assensu firmaret, et ipsi pro electo suo fidelitatem facerent, si uellet, adiungentes se ob hoc ad comitem Theobaldum ire uoluisse, ut per litteras suas illum rogaret. At ille subridens: »In uanum, ait, laborassetis;« et cum sacramento dixit illis quia, si eorum electus prius mentionem non fecisset de hominio, ipse nunquam inde locutus fuisset, sed modo deprecarentur Dominum ut sibi et illis de hac re conueniens daret consilium. Regressi domum narrauerunt que cum rege egerant, initoque consilio iterum perrexerunt ad  regem plures de conuentu, quos rex suscepit hilariter, et libenter concessit quod petebant, precepitque ut adducerent priorem Dominica post Rogationes; nam hec ante Rogationes agebantur. Cumque hec nuntiata fuissent conuentui, ualde gauisi sunt, et Deo gratias immensas reddiderunt. Prior autem dixit omnibus: »Scitote quia ex quo uidi tam unanimem erga me amorem uestrum, si inde mihi certissime scissem imminere mortem, non omisissem quin uoluntati uestre promptissime paruissem, nisi illa causa obsisteret quia Deum offendere timebam.« Perrexit ergo cum fratribus Rothomagum, deditque ei rex solo uerbo abbatie donum, dixitque illi ut intus religionem seruaret, et ipse pro illo exteriora curaret; sicque factum est ut quem prius contradixerat nunc multum  diligeret, et multa que petebat libenter faceret, plurimaque ecclesie beneficia conferret, atque consiliis eius sepe acquiesceret. Rogauit sane pro illis duobus monachis, quos electioni eius contrarios fuisse diximus, ne illis obesset, quod contra eum sensissent; non erat apud illum grauis labor indulgere in se delinquenti. Archiepiscopus, uidens regem tam libere quod petebatur fecisse, sicut promiserat, honorabiliter uoluit facere quod de hac re ad se pertinebat. uenit ergo ad festiuitatem Pentecostes que imminebat; et die festo ad tertiam, quando cantor incepit, ueni, creator Spiritus, ingressus chorum archiepiscopus, cum honore misit illum in sedem abbatis; deinde in octauis Pentecostes iussus perrexit ad benedictionem. uerumtamen  ante missam locutus cum archiepiscopo rogauit ne se cogeret ad professionem, quam nullo modo facere uellet, quia si faceret, magnum scandalum in monasterio generaret. Ad hec archiepiscopus: »Sine, ait, bene erit.« Cumque tempus misse aduenisset, oblatus est ad benedicendum; tunc archiepiscopus, astans sacris altaribus, interrogabat illum iuxta morem, et ille ad interrogata respondebat, ut solet, donec ad illud uentum est ut diceret: »uis obediens esse huic Ecclesie et mihi, et legitimis successoribus.« At ille: »uolo.« Tunc ceperunt aliqui de circumstantibus clericis urgere ut diceret: »Profiteor.« At ille iterum dixit: »uolo.« Atque cum instarent ut »profiteor« responderet, dixit tertio: »uolo et ex  corde uolo.« Tunc Ioannes sancte Romane Ecclesie legatus, qui ibi forte aderat: »Non auditis, ait, quid dicit? quid amplius uultis?« Sicque archiepiscopus benedixit eum. Altera die abbas reuersus est Beccum; conuentus uero, sacris uestibus indutus, ordinata processione, exiuit obuiam uenienti. At ille occurrit humiliter processioni, nudis pedibus, licet infirmis, et susceptus est cum magno gaudio, sicut erat consuetudo ipsius Ecclesie. Ordinatus itaque perseuerabat constantissime quod fuerat. Superbia, et arrogantia, nullum in eo locum habebat; humilis in corde, iucundus in sermone, hilaris in uultu semper erat, modestus in habitu, parcus in uictu, prudens in actu, in suscipiendis hospitibus hilaris, in exhibendo obsequium liberalis. Quis illum desolatus adiit, et  recessit tristis? Summi uiri, tam seculares quam religiosi, proximi et remotiores, multi ueniebant ad eum consulendum de rebus dubiis; at ille singulorum cogitationibus et inquisitionibus ita respondebat ut unicuique sufficeret quod audiebat. Patentia ei admirabilis contra omnes molestias inerat; nam patientiam et mansuetudinem cordisque mumditiam docens, monebat occasiones scandalorum fugere uel non curare que non possunt in hoc mundo deesse. Dicebat se a primo conuersionis sue tempore occasiones scandalorum ita damnasse quod nulla tribulatio, prosperitas, uel aduersitas, nulla tristitia, siue letitia, seu aliqua corporalis molestia aditum cordis eius irrumpere ualebat; eodem uultu, eodem animo perseuerabat. Aliquando cum eius  iussa non impleri nuntiabatur, dicebat: »Sepe mandata Dei, et preterimus, et sustinet. Quanto magis nos pati debemus, si nostra contemnuntur iussa?« In omnibus autem, ad que animum applicabat, tantum ualebat ut siue secundum Deum, siue secundum seculum esset unde ageretur, uelociter et sapientissime dissoluebat omnia et componebat. Commissarum sibi animarum curam gerebat maximam, ne qua eius negligentia ex illis deperiret. uita eius sancta, sobria, honesta et castissima erat. Sermo eius raro utilitate carebat; et in ipsis iocis, si quis bene pensaret, nonnunquam edificationem magnam inueniebat. Conuersatio eius modeste religiosa omnibus bonis placebat, infirmis patris 50 curam, pie matris affectum exhibebat. Que de illo dicimus conuiuentes,  et uicini attestantur, comprouinciales, et qui eum nouerunt longe positi uera esse contestantur. Inter hec assidue tantis pedum, capitis, et uiscerum doloribus torquebatur ut uix se sustineret. Aliquando ita acerrime cruciabatur quod, sicut uidebatur, pene animam exhalaret. Nam cum de concilio Clarimontis rediret, sicut supra diximus, grauis eum infirmitas corripuit, que sic eum debilitauit ut in tota uita sua non perfecte postea conualuerit, et, ut magis eius patientia probaretur et iustus iustior fieret, adhuc plagam cecitatis intulit ei Dominus. At ille gaudebat, gratias Deo agebat, semper letus, semper mansuetus erat, sciebat quia uirtus in infirmate perficitur ; et quanto exterius affligebatur,  tanto interius gratia ei augmentabatur. uerum postea Dei miseratione quodam medicamento recepit uisum. Tandem paralysi dissolutus, lecto prosternitur, tantaque incommoditate membrorum molestabatur per longum tempus ut nec de lectulo surgere, nec stare, uel incedere, sed nec iacere ualeret. Sedebat autem in lecto, et dextra leuaque paratis ad hoc puluillis caput reclinabat, et talem uitam carcerem uocabat; et uere ita erat, nam sicut in carcere ligatus progredi uspiam non potest, ita homo Dei uinculis huius egritudinis compeditus de lecto exire non poterat. Cor tamen semper habens ad Deum, sensum integrum cum sermone, sapientiam et intellectum retinebat, patientiam a Deo sibi poscebat conseruari, ne murmuraret contra  flagella Dei. Quam patientiam ita usque ad finem possedit ut inter tantas et tam magnas corporee infirmitatis angustias et sollicitudines Ecclesie uarias, que ad eum consilii causa referebantur, nunquam perturbatus sit, sed mente tranquilla conuenienter respondebat, et sapienter omnia disponebat. Sepe cum a ministris Ecclesiam inopia grauari audiebat, dicebat: »Deus, adiuua nos; Deus, consule nobis.« Et reuera auxilium et consilium Dei sibi non deesse in multis probauit. Multi enim multa illius tempore ipsi loco contulerunt, e quibus [f., quibus] persepe releuata est penuria fratrum. In grossiori sinistri pedis digito dolor surgens, per totum corpus diffundebatur, et tam acerbo illum cruciatu uexabat ut prope animam extorqueret. De ipso pedis digito  uermes scatentes extracti sunt. Sed non sic dolor quieuit. Dicebat autem ad se uenientibus, et de ipsius infirmitatis acerbitate cum eo sermocinantibus: »Magna est quam patior egritudo, et ultra quam dici potest molesta, et si Deus uellet, satis mihi esset, et uitam cum egritudine finire gauderem; sed non illi adhuc placet. Adhuc uidet in me aliquid flagellandum, et flagello emendadum, fiat uoluntas eius. Orate, queso, ut mihi conseruet patientiam, ne quid contra dispositionem eius cogitem, uel dicam.« Una dierum frater quidam uenit ad eum, ut uideret quomodo illi esset. Cui abbas: »In tanta, inquit, tribulatione sum, ut nullo modo quod patior enarrare possim.« Et siluit parum, sicque demum subintulit: »Sed gratia Dei anima mea in magna tranquillitate est.«  Cumque iam mortem imminere cerneret, rogauit se uisitari a fratribus et debita morientibus circa se compleri. Adsunt fratres et absolutus atque inunctus est, et cetera circa illum iuxta Christianum morem diligenter peracta sunt. Deinde rogauit fratres ut pro se orarent, et dimitterent si in aliquo eos offendisset: »Licet, ait, non memini me in quemquam uestrum deliquisse, monachus uester fui, prior uester et abbas exstiti; nulli unquam iniuriam feci, et ut uerbis Apostoli utar , postquam ad hunc ordinem ueni, non sum mihi conscius me alicui fecisse quod non bene existimassem facere.« In tam graui corporis afflictione fecit duos annos et dimidium. Missam quotidie audiebat, nec propter membrorum incommoditatem  omittebat quominus ad capellam manibus duceretur ad missam, etiam ipsa die qua sequenti nocte obiit. Iam destituebatur corporis uiribus, et uox solito languidior erat ut uix intelligeretur, et adhuc integrum retinebat sensum. Rogatus a fratribus ut pro eis rogaret, dixit se habere in uoluntate, si Deus concederet sibi. Imminente iam nocte perlatus est in communem fratrum infirmorum habitationem, ut inter illos moreretur; quod factum sibi placuit. Circa mediam noctem, dum matutine cantarentur, sonitu tabule fratres acciti conuenerunt, et, cantantibus illis septem psalmos cum litania, spiritum exhalauit. Corpus ablutum, et uestibus, ut mos est, conuenienter indutum, in ecclesiam est delatum, et ibi tota die cum sequenti nocte a fratribus custoditum,  atque in crastinum in capitulo ad leuam sancti Patris Herluini cum honore et magno filiorum dolore humatum. Honorandus Pratellensis abbas Richardus ultimum sepulture decenter impleuit obsequium. Natiuitas erat sancti Ioannis Baptiste die qua obiit, et magnis gaudiis letandum et exsultandum erat in solemnitate illius, in cuius exortu multi gauisuri predicti sunt , sed non dolere fratres de amissione eius non poterant de quo irreparabile dammum acceperant. Tunc impletum est quod dixit propheta: Dies festi nostri uertentur in lamentationem et luctum . Eius dies etatis sic computantur: uiginti trium annorum erat quando factus est monachus, uiginti sex annis fuit sine prelatione, nouem annis prior,  duodecim annis et uiginti duobus diebus Beccensem honorifice abbatiam rexit. Cuius regiminis tempore multam grauem paupertatis inopiam Ecclesia Becci sustinuit. Obiit autem septuagesimo primo etatis sue anno, octauo Kalendas Iulii, anno Domini millesimo centesimo trigesimo sexto. Hi tres fratres, de quibus pauca diximus, ordinem natiuitatis in morte quoque nutu Dei seruauerunt. Nam Gislebertus qui maior fuit natu, prior obiit; dominus abbas Boso, et ortu et obitu secutus est; Rainaldus extremum, et nascendi et moriendi ordinem 51 tenuit. Quibus requiem eterne beatitudinis, et uitam sine fine mansuram conferat benignus Saluator noster Dominus iehsu Christus, qui Deus cum Patre et Spiritu sancto uiuit in eternum. Amen.


 Explicit uita uenerabilis Bosonis abbatis Beccensis.




EPITAPHIUM.


 Moribus ornatus pastor fuit hic tumulatus:
   Ingenio clarus, sobrius atque pius.
Exstitit et mitis, prudens, ad tristia fortis;
   Nam, donec uixit, multa flagella tulit.
Consilio pollens, multis fuit ipse leuamen;
   Solamen miseris, subsidiumque piis.
Abbas bissenis, hic quartus, prefuit annis
   Cenobio Becci, forma decusque gregis.
Mundi contemptor, uere uirtutis amator:
   Christo deuotum prebuit obsequium.
Annos transierat Pater hic iam septuaginta,
    Cum mortem subiit, qui cinis hic modo fit.
Dum sol octauum sub Cancro tendit ad ortum,
   Tristibus hunc nobis ultima sors rapuit.
Ortus Baptiste colitur, dum deficit iste.
   Boso fuit dictus, cui, Deus, esto pius. Amen.



ALIUD.


Quem tegit hec petra, Becci pius exstitit abbas,
   Boso, sub nostro tempore magnus homo.
Multos precedens morum grauitate, sed isdem
   Erudit et firmat quos moniturus erat.
Doctrina, sensu, dictis factisque probatus,
    Floruit et sano peruigil hic studio.
Sustinuit multa tranquilla mente flagella
   Corporis! Hunc recreat lectio sancta frequens.
Hunc nullum sequitur pro tali uerbere murmur,
   Grates sed dat ei qui sibi tot tribuit.
Sicque, nouem lustris in religione peractis,
   Dat metam studiis, uiribus, imperiis.
Quod si quis querit quo constitit exitus illi,
Hunc precursoris sciat in Natale Ioannis.
O pie Baptista, noster pius Isrelita
Tecum iungatur, residet quo lumine Christus.



ALIUD.


Abbas Beccensis, cuius sermo fuit ensis,
   Abradens uitium, quo datur exitium.
Boso, Pater magnus, tumidis leo, mitibus agnus,
   Et dulcis populo, fit cinis hoc tumulo.
Fit cinis hac tumba, qui serpens atque columba
   Ex probitate fuit, uiuere dum potuit.
Ergo uidens uersus, atra ne sit Stige mersus,
   Regi funde precem, quem necis esse necem.
Credimus et celis, scandit quos quisque fidelis.
   Dei pius esse sibi, qui Deus exstat ibi. Amen.





uITAE uENERABILIS THEOBALDI QUINTI ABBATIS BECCI, POSTEA ARCHIEPISCOPI CANTUARIENSIS, COMPENDIUM.

 Defuncto uenerabili et sapienti uiro Bosone abbate, suscepit curam Beccensis monasterii Theobaldus, uir genere clarus, moribus ornatus, uita honestus, litteris bene eruditus. Hic tempore Domini Willelmi abbatis uenit ad ordinem, et suscepto habitu religiose per plures annos in claustro uixit, acceptus omnibus. Deinde ipsius loci factus est prior decem annis, et, obeunte Bosone abbate, electione totius congregationis abbas est subrogatus. Non multo post, Deo disponente, et Stephano rege cum regina Mathilde uocante, cleroque assentiente, et populo acclamante, in Angliam traducitur, et cum magno gaudio excipitur. Mox Cantuarie a Balduino Romane sedis legato, totius Britannie archiepiscopus consecratus est. Inter hec plurima aduersa a uiris utriusque ordinis  perpessus est. In primis quando abbas electus fuit, Hugo Rothomagensis archiepiscopus eius electionem quassare uoluit, quia eo inconsulto facta fuerat; sed, interueniente uenerabili Audeno Ebroicensi uenerabili episcopo, predicte electioni assensum prebuit. uerumtamen benedictionem abbatie dare ei distulit quatuordecim mensibus causa professionis, quam facere nolebat, quia antecessores eius nequaquam eam fecerant. uerum deprecatione atque consilio Petri abbatis Cluniacensis, qui tunc forte in Northmannia erat, archiepiscopus sine scripto, solo uerbo, suscepit ab eo professionem, et sic benedixit· quem postea plurimum dilexit. In episcopatu uero positus multa pertulit pene usque ad mortem; nam postquam Eustachius regis filius creuit, et miles effectus  est, uoluerunt rex et regina, atque Wentanus episcopus Henricus regis frater, ac multi de proceribus, maxime gregarii milites qui iuuenem amabant, ut archiepiscopus eum in regem ungeret. Quod quia archiepiscopus facere noluit, Henricus enim Mathildis imperatricis, Henrici regis filie, filius, Anglie imminebat, regnum suum hereditarium armis peruadens,  ira regis contra eum in tantum efferbuit ut, cunctis audientibus, diceret quod in se 52 idem archiepiscopus minime confidere ualeret, manum propriam in eum nequaquam mitteret, suorum autem si quis aliquam ei iniuriam faceret, ipse non curaret. Quo audito archiepiscopus confestim discessit a curia, ad quam tunc perrexerat; ascensaque naui Tamesim transibat, cum ecce duodecim fere milites secuti sunt eum cum gladiis, ut eum perimerent, uel membris debilitarent; sed eum illesum ille conseruauit qui suos, quando uult, custodire nouit. Acta sunt hec circa octauas Pasche. Multa etiam, ut eius uitam ac famam dehonestarent, in populos de illo opprobria seminabant. Deo uero uniuersa disponente, qui, quando uult, eripit suos de angustia, annullatis  omnibus insidiis, tandem finem his malis imposuit. Hebdomada enim ante Rogationes, finem uiuendi et regnandi regina subiit. Porro Eustachius eius filius, multorum malorum, sed et supradicte perturbationis causa, non multo post hominem exiit. Quos Stephanus rex subsecutus terminum tantis cladibus dedit, et moriens populo regnoque pacem reliquit. Henricus demum, iam totius Northmannie dux, Angliam ingressus, sibi iure hereditario debitum regnum obtinuit; quo in regni culmine iam confirmato, Henricus frater regis Stephani, Wintoniensis episcopus, a regno discessit et clam mare transiit. Sicque prospiciens ex alto, iustus Iudex archiepiscopum Theobaldum de periculis maximis  eripuit, et eius omnes inimicos ad nichilum redegit. Nonnullis autem postea feliciter uixit annis; hominem uero exuit anno uerbi incarnati millesimo centesimo quadragesimo nono, decimo quarto Kalend. Maii, feria tertia Pasche. Beccensem sane abbatiam annis duobus et dimidio rexit, archiepiscopatum uero annis uiginti, diebus totidem ac mensibus tribus.





uITAE LETARDI SEXTI ABBATIS BECCENSIS COMPENDIUM.

 uenerabili Theobaldo abbate Beccensi archiepiscopo Cantuariensi facto, in regimen cenobii electione totius congregationis domnus Letardus successit. Hic, ex eodem loco parentes incolas habens, eiusdem loci indigena exstitit; et ubi progenitus fuit magnum conscendit honorem, quia uenerando abbate Willelmo religionis habitum suscepit, et a primis annis, inter sacras eiusdem monasterii disciplinas, in Dei semper amore et religionis ardore de die in diem excreuit, uitamque suam omni morum probitate et honesta conuersatione in mentis et corporis puritate custodiuit, ieiuniis, uigiliis orationibusque indefessus interno Inspectori per omnia placere gestiens. Cautus et sollicitus in his qui ad se pertinebant omnino existens, preceptorum regule, et  maiorum suorum studiosus conseruator, transgressores acerrime coarguens, ingenii optimi fuit. In collocutionibus dulcis et familiaris erat, maxime si quis cum eo de salute anime sue colloqueretur, amicos magno dilectionis affectu colebat, hos scilicet quos uite honestas commendabat; uerum si aliqua que honestati non conueniunt, de illis animaduertebat, et eorum deinceps familiaritatem paruipendebat. Talis in seipso, talis in aliis, et ante et post abbatiam, exstitit. Apud Pontisaram primo multis annis prior fuit, ac demum apud Pratum, unde ad abbatiam assumptus, abbas siquidem factus, secundum  quod scriptum est, ut iustus iustior fieret , permisit eum Deus corporalium oculorum cecitatem incurrere, ut patientie ac uirtutum eius merita declararet, et interiores oculos ad intuendum uerum lumen retorqueret. Qui, tali incommodo percussus, nunquam pro hoc tristis uideri potuit, nec conuersationem fratrum deseruit, excepto quod cum eis minime in dormitorio iacebat, nec in claustro sedebat. In choro autem, in capitulo, in refectorio, ut quilibet alius, semper usque ad extremum terminum uite conuersatus est. Infirmitatem uero incurrens, ex qua migrauit, postquam uisus est cursus sui metas appropinquare, in infirmorum domum, qua fratres defunguntur, delatus, ibi coadunatis fratribus et pro eo psalmos canentibus emisit  spiritum. uenerabilis autem Rotrocus Ebroicensis episcopus cum quibusdam abbatibus corpus ipsius diligenter et honorifice tumulauit, ac ultimum officium iuxta morem peregit. Transiit uero millesimo centesimo sexagesimo primo incarnati uerbi anno, sexto Nonas Iulii, Sabbato intra octauas apostolorum Petri et Pauli, circa decimam horam diei, anno etatis sue circiter sexagesimo quinto, monachatus uero quinquagesimo. A beato Herluino autem primo abbate et Becci fundatore sextus exstitit, et abbatiam rexit annis decem, diebus uiginti tribus





MIRACULUM Quo B. Maria subuenit Guillelmo Crispino Seniori;---ubi de nobili Crispinorum genere agitur.

 Beata Domini Mater et perpetua uirgo Maria, singulare presidium Christianorum, per quam salus mundi apparuit, quo maiorem apud Deum pre ceteris gratiam inuenisse dignoscitur, eo frequentius ab hominibus, et fiducialius atque familiarius in necessitatibus inuocatur: 53 et ipsa celer clementie sue multis impendere solet beneficium. Unde nonnulla illius subuentionis exempla inueniuntur scripta, plurima passim iugi sentiuntur effectu; que propter multitudinem non sunt commendata memorie. E quibus unum referre uolumus, quod dignum memoria uidetur, quodque pro sui magnitudine non potuit latere illius hominibus. In quo facto ostendit beatissima Dei parens quam benignum gerat erga miseros ad se confugientes affectum. Nam cuidam  nobili uiro et sibi deuoto, nomine Willelmo, cognomento Crispino, eius misericordiam deprecanti in magna anxietate adfuit, et miserabiliter illum eripuit  de instanti periculo mortis, sed priusquam huius miraculi ordinem pandamus, dignum uidetur paucis indicare quis fuerit ille Willelmus, et unde cognomen Crispini sibi et suo generi contigerit.

Antequam Northmanni duce Willelmo Angliam debellarent, fuit in Neustria, que nunc Northmannia uocatur, uir egregius, nomine Gislebertus, genere et nobilitate preclarus, qui ab habitudine capillorum, primus Crispini cognomine dicitur insignitus; nam in sua primeua etate habebat capillos crispos et rigidos, atque sursum erectos, et, ut ita dicam, rebursos ad modum pini ramorum, qui semper tendunt sursum, quare cognominatus est Crispinus, quasi crispus pinus; quam capillorum rebursionem adhuc uidemus in iis qui de ipsius Gisleberti genere  descendunt. Unde et ipsi eodem cognomine a ceteris Northmannorum familiis dirimuntur Iste Gislebertus qui, ut diximus, Crispini cognomen primus est  adeptus, accepit uxorem Senioris Fulconis de Alnou germanam, nomine Gonnorem, de qua tres filios genuit, Gislebertum Crispinum, pro quo scribere ita suscepimus, et Robertum, duasque filias Emmam Petri de Condeto genitricem, atque Esiliam matrem Willelmi Malet, qui miles strenuus, in senectute factus est monachus Becci, et transactis aliquot annis honorifice in cenobiali obseruatione, ut talem uirum decebat, bono fine quieuit. Robertus Crispinus minor frater, Northmannia egressus, plurimas peragrauit regiones, donec Constantinopolim ueniret; et ab imperatore cum honore susceptus, magnique nominis apud omnes effectus, ibi, ut fertur, inuidia Grecorum ueneno periit. Gislebertus Crispinus maior horum trium fratrum, a duce Northmannorum,  castrum Tegularias in hereditate custodiendum accepit, quod heredes eius tenent usque ad presens tempus. Predictus Willelmus Crispinus medius frater, generis nobilitate, et morum probitate atque militia famosissimus, inter Northmannorum primos habebatur, qui, ut diximus, de primo Crispinorum patre Gisleberto optimus filius, ad totius generis sui gloriam, felicibus auspiciis prodiit, et sicut inter Romanos olim Fabii, uel Anicii, siue Manlii, insignes habebantur, ita Crispini inter Northmannos et Francos honoratiores reputabantur. Sed iste Willelmus inter omnes nominatissimus fuisse fertur, qui suo tempore, militie titulis, insignes pene super omnes eiusdem tempestatis uiros enituit.  Unde preclara eius probitas plures sibi effecerat inuidos, atque hostes reddiderat atrocissimos. Ea tempestate Franci, auctore Walterio uetulo comite de Ponte-Ysare, qui totam terram intra Ittam, et Andelam, atque Sequanam suam debere esse dicebat, crebras irruptiones ultra fluuium Ittam faciebant, et predas de uilcasino agebant; et ideo dux Northmannorum Willelmus, qui postea rex Anglorum fuit, predictum Willelmum Crispinum, quia erat probatissimus in re militari, collocauit in castro Melfia, contra Francorum incursus, ad cercendas eorum presumptiones, donans illi castrum ipsum et uilcasini uicecomitatum iure hereditario custodiendum, et filius eius post eum, sicut usque hodie uidemus. At ille ibi mansionem sibi constituit, familiam  et milites in loco posuit contra irruptiones Francorum; qua de re Franci, uehementer irati, in tantum odium contra illum exarserunt ut mortem eius tota auiditate appeterent.

His de ortu Crispini cognominis prelibatis, nunc iam ad rem ueniamus, quam, ut a ueracibus relatoribus accepimus, simpliciter referre curabimus. Et est res memorie digna, et beate Domini Matri congrua, que humano generi post Deum singulariter est amabilis et per secula cuncta laudabilis.

Inspirante Domino Deo nostro Iesu Christo, omnium bonorum auctore, quidam miles, strenuus et diues Herluinus, postposita nobilitate terrena, abiecta seculi pompa, qua ante iuxta modum suum non parum defloruerat, deposito quoque militie cingulo  ad Christi paupertatem tota deuotione se contulit, ut in monachica conuersatione soli Deo liberius uacaret. Hic itaque renuntians seculo sibi ad uotum arridenti, in fundo sui iuris, qui Burneuilla dicitur, uolens cenobium construere, ecclesiam edificauit in honore sancte Marie; ibique religionis habitum suscepit, cum esset annorum quadraginta, nec multo post presbyter ordinatus, et abbas constitutus est. Quia campestris et inaquosus est locus, per soporem monitus a beata Domini Matre Maria, in uallem ad riuum qui uocatur Beccus secessit; ibique nobile edificare cepit in honorem eiusdem sancte Marie Matris Domini monasterium, quod Deus perfecit ad sui nominis gloriam, et multorum hominum salutem et solatium. Cui Deus ad auxilium et consilium  adduxit iuxta desiderium cordis sui Lanfrancum, uirum in liberalibus artibus undecunque peritissimum; quem cum magno suscipiens gaudio, dedit ei habitum religionis. Tunc confluebant ad predictum locum certatim multi seculares litterati et alii ceruices suas leui iugo Domini, et obsequio regularis uite humiliter inclinare. Alii liberos suos a Lanfranco erudiendos in liberalium artium 54 philosophia, et informandos per Herluinum in regulari disciplina tradere, nonnulli ipsum locum rebus suis studebant amplissime ditare. Inter quos egregius uir predictus Willelmus Crispinus, filium suum in tenera etate nomine Gislebertum predictis Patribus Deo nutriendum sub regulari disciplina obtulit, et multa de rebus suis temporalis uite subsidia  cum puero ministrauit. Quorum informatus doctrina et sancte conuersationis exemplis, sic cum diuino profecit auxilio in diuinis et philosophicis institutis ut omnes artes, quas liberales uocant, ad unguem addisceret, et earum riuulos pluribus ipse perfectus in religione propinaret. Cuius tanta fuit in actiua et speculatiua uita perfectio ut cum Deus Lanfrancum Cantuariensi Ecclesie in summo pontificatu preficeret, eum Lanfrancus ad regimen West-Monasterii, Deo uocante, prouideret; tantaque sanctitatis gratia, ut credimus, Deo et hominibus placuit ut humilitatem pre cunctis sui temporis prelatis et specialiter pretenderet, et sublimius predicaret. Hic triginta duobus annis loco magis  profuit quam prefuit, et in senectute bona, plenus dierum, et sanctitate, patribus suis appositus, huius uite terminum clausit. In huius Patris genitore Willelmo, scilicet Crispino, iam superius sepe nominato, res gesta est, excellentia insignis, relatu mirabilis, et que deceat Domini matrem B. Mariam semper uirginem, quam pro suis magnis et multis beneficiis, indesinenter laudat uniuersus terrarum orbis. Hic enim nobilis uir, ut iam diximus, a duce Northmannorum Willelmo in castro Melfia marchisus fuerat constitutus contra Francos, qui transeuntes Ittam fluuium, subitis rapinis uilcasinum deuastabant; ibique posuerat suam familiam ad castelli custodiam. uerumtamen terram quam habebat in Northmannia, in Lexouiensi pago, certis  temporibus reuisebat, et dispositis rebus reuertebatur Melfiam; in eundo autem, uel redeundo Beccum non transibat, quin uenerabilem Patrem Herluinum uideret, et cum eo loqueretur. Accidit autem ut rediens iuxta morem de terra sua, Domino disponente, quadam die Dominica, uir ille deuotus, Beccensem inuiseret ecclesiam, et cum abbate licentius de negotiis suis ageret. Qui cum inter se familiariter contulissent de iis que res postulabat necessaria, licentiam abeundi postulauit, et cum gratia festinus discessit; cumque aliquantulum processisset, substitit, et protinus ad abbatem reuertitur. De cuius reditu admiratus homo Dei, resalutatus ab illo cur rediisset inquisiuit. »Ad hoc redii, Crispinus ait, alme Pater, ut me benedicas, meque tuis fratrumque  tuorum orationibus commendem, quatenus nos Deo et eius pie Genitrici me suppliciter commendare studeatis.« Mox uir Domini Herluinus, pietatis uisceribus in feruentem uiri deuotionem miro caritatis affectu precordialiter motus: »Deo, inquit, te et sanctissime Matri eius commendamus; quorum te tuitio protegat, et a cunctis aduersitatibus potenter defendat.« In hac benedictione confisus, osculatis abbate et fratribus, cum sociis ad locum properat, quo ire ceperat, ad castrum, sua scilicet custodie deputatum. At uero Franci, qui e regione ultra Ittam commanebant, audito quod Willelmus Crispinus transiens Sequanam in Northmanniam descendisset, conglobati in unum, sollicite obseruabant eius reditum, cum forte, ipsa die qua reuertebatur, in uicina  silua in insidiis occultati operiebantur, ut uenientem aut caperent, aut trucidarent. Crispinus ad locum properans, cum iam non longe a Castro esset, transiuit iuxta siluam, in qua Franci latitabant ad cum interimendum parati: qui mox cernentes quem querebant, surgentes de insidiis audacter illum inuadunt: tunc socii relicto eo omnes fugerunt: ille presidium fuge attentare uolens, densitate silue prepediebatur; sicque interceptus, quia nec fugere, nec resistere ualebat, de equo exiliit; et necessitate compulsus super radicem excise arboris, que iuxta erat, insedit; habenas, quibus equum regebat, ut quidam dicunt, uicine arboris ramis appendit; et ut alii uolunt, ad augmentum miraculi, manu retinuit.  His arctatus angustiis, Willelmus Crispinus cor ad Deum leuat, Matremque misericordie magna deuotione mentis reclamat: »Domine Iesu Christe, ait, miserere mei, et per merita Patris Herluini et fratrum eius, quibus me suppliciter hodie commendaui, libera me de hoc imminenti periculo mortis. O generosa uirgo, intacta Domini Mater, suscipe indignas tui peccatoris [f. precatoris] preces, et contribulati cordis sacrificium ante Deum, et ante te ascendat in odorem suauitatis. uirgo uirginum, Domina angelorum, si qua tibi cura est de tuo Beccensi Herluino, suppliciter obsecro ut a presenti me liberare digneris exitio. Instant undique hostes, iam de mea morte, uel cautione insultando triumphantes; imminet hostilis manus, quam non licet  effugere; et in ipso mortis limine interceptus, cogor de uita desperare. Quid faciet iste tuus seruulus, o intacta Parens Dei, sacrarium Spiritus sancti, quid faciet quem hostilis cuneus lanceis insequitur et gladiis. Succurre itaque, Domina piissima, per potestatem qua es apud celestes gloriosa, apud terrigenas imperiosa, apud inferos terribilis; ubique propitia, ubique magnifica, ubique preeminens auctoritate et maiestate regia, et innoua in me antique subuentionis tue beneficia, quia non patet effugiendi uia. Mater misericordie per, orationes seruorum tuorum Becci, Herluini, et fratrum eiusdem loci, quorum orationibus me mane commendaui, libera me ab hac presenti iam imagine mortis.« Huiusmodi oratione in conspectu Domini, et  eius gloriose Matris Marie cum tota mentis deuotione, et magno contriti cordis dolore, sine sono uocis emissa, anxiatus est spiritu pene usque ad sudorem mortis, cum subito a sinistris astitit ei ad uite solatium quedam uirago preclara, uultu iucunda, ornatu regio speciosa, subtili et candida sindone amicta, que manicam suam dexteram expandit super eum, et hoc uelamine eius fere corpus cooperuit totum, nam ad tibias usque medias hoc tegmen descendebat, et ultra pertingere non ualebat. Habebat 55 autem rubeas caligas et ideo contrahebat se et stringebat, et totus in seipso curuatus, laboral at quatenus tibias et pedes sub manica regie puelle absconderet, nec poterat. Accedunt hostes, et uirum inquirere lanceis et mucronum cuspidibus accelerant,  et pungendo sub frondibus, et arbustis, atque fruetis, usque ad eius pedes uel ad corpus undique infestant, sed nullomodo ipsum tangebant. Ipse uero per munitionem beate Dei Genitricis, inimicis suis factus est inuisibilis, et admirantes dicebant: »Quo abiit? Quid deuenit? Nunquid cum uiuentem terra absorbuit? Huc uenit, hic fuit. Quo fugit et abscessit? Ecce equus illius dependet, quem insequimur: hunc, eo non inuento, ad detrimentum illius subripiat qui uult.« At illi quibus erat sanior mens responderunt non se uenisse equum rapere, sed hostem, si possent, infestum iugulare. Cumque diu inuestigando illum laborassent in uacuum, uesperascente iam die, confusi ad propria redierunt. Tunc illa piissima domina:  »Scisne, inquit, homo, in mortis angustia, unde tibi preuenerunt uite subsidia? Nosti nomen meum, que tibi ministraui in mortis angustia respirandi solatium? Ego sum bona Dei Mater, cui te abbas Herluinus toto corde commendauit, quando hoc tua intentio deuote postulauit.« His dictis, uirgo discessit. Sic spargit Regina celi sperantibus in se odorem uite, sic attrahit ad se innumerabiles copiosa caritate, et neminem relinquit inglorium, qui deuote eius implorat auxilium. Comites Crispini, qui timore hostium ab eo profugerant, uenientes domum tristi rumore repleuerant oppidum, quod eorum dominus aut captus esset, aut mortuus. Dolor ingens omnium, luctus incomparabilis erat per totum castellum, cum subito prospiciunt Willelmum  Crispinum super equum uenientem, et cum magno gaudio occurrentes suscipiunt illum letantes. Hic heros, cum antea plurimum Beccensem amaret Ecclesiam, deinceps hac de causa super omnes dilexit, et de rebus suis multa in ea Deo seruientibus contulit. Quam dilectionem posteris suis, quasi hereditariam reliquit, ita ut uideatur quod infantes, de eius progenie uenientes, Beccensem diligant naturaliter Ecclesiam; ac si cum lacte carnis biberint ipsius dulcedinem amoris; ipsam quoque Domini Genitricem, que per totum mundum uenerabilis habetur, quasi solum Becci colatur, sanctam Mariam Becci inuocant, et deprecantur, et multoties eius auxilium experti sunt in necessitatibus suis. De quibus dicitur quia Beccensem Ecclesiam, mox in  ipso ortu, quasi in cunis nuper natam exceperunt, et educauerunt, atque ad perfectam etatem perduxerunt; sumptibusque suis pro posse extulerunt. Hic egregius uir, sepe fatus Willelmus Crispinus, ad extremum ueniens, misit, et rogauit sanctum Patrem Herluinum uenire ad se, ut daret sibi religionis habitum; tardante autem abbate, uidit demones ad se uenisse, et duas macerias nimium excelsas circa se edificare. Quibus ita arctabatur ut non se putaret inde posse euadere, cum ecce aspiciebat sanctum Benedictum, signum Dominice crucis manibus ferentem, ad se accedere; ad cuius aduentum illa demonica phantasia tota euanescebat. Nec mora, nuntiatur adesse Beccensis abbas uenerabilis Herluinus, et cum eo quidam monachus, nomine  Willelmus, qui postea fuit abbas Cormeliensis, a quo hec audita dicuntur. Narrauit ergo Crispinus abbati ludificationes demonum, et Dei adiutorium per sanctum Benedictum sibi impensum. Tunc factus est monachus et post paucos dies uita discessit, et humatus iuxta ecclesiam ubi claustrum edificandum erat, confidens se per sanctam Domini Matrem Mariam suam liberatricem, et per beatum Benedictum gratiam Christi, et misericordiam consecuturum.


EPITAPHIUM WILLELMI CRISPINI SENIORIS.

Nobiliter natus miles fuit hic tumulatus,
   Prouidus, et fortis, moribus atque probus.
Qui ne mundus eum posset submergere secum,
    Huc portum subiit, monachus hic obiit.
Iani post Nonas, ac tres et quatuor horas,
   Cum iam complesset, quintaque iam fieret.
Paruus erat Beccus, cum paruum nomine rebus,
   Sumptibus ipse suis, extulit ut potuit.
Noto Crispinus fuerat cognomine dictus,
   Nomine Willelmus, cui, Deus, esto pius.

Iste Willelmus Crispinus habuit uxorem, nomine Euam, genere et moribus sibi competentem, de qua genuit Gislebertum, predictum West-Monasterii abbatem, et alios plures. Hec Eua de gente Francorum, claris natalibus progenita, postquam predicto nupsit Willelmo, eius se aptans moribus cepit Beccensem ecclesiam pre omnibus amare, abbatem et monachos, quasi ex se genitos totis uisceribus  amplecti, magna deuotione uenerari. uestes et quecunque in ornamentis pretiosa habebat, in usus ecclesie et fratrum expendit; ipsamque Domini Matrem, et eius Beccensem ecclesiam, toto corde dilexit Defuncto uiro eius Willelmo totam se ad Dei seruitium 56 conuertit, uiuens in sancta uiduitate, ieiuniis, uigiliis, et orationibus intenta, quantum sexus uel etas patiebatur, carnem, et sanguinem usque ad finem uite non gustans, eleemosynas multas indigentibus faciens; post aliquot annos a Willelmo Rothomagensi archiepiscopo uelata, in subiectione Beccensis cenobii permansit usque ad mortem, et defuncta sepulta est iuxta uirum suum.

Horum nepos de filio Willelmo tertius Willelmus Crispinus, originalem amorem trahens erga Beccensem  ecclesiam miro eam coluit affectu. Iste Willelmus sanguinis propinquitate iungebatur comiti Andegauorum; ideoque familiaris illi erat; ad quem cum se aliquando contulisset, ut ad amicum, et comes contra quosdam suos bellum gereret, qui in terra sua contra illum rebellabant, pugnabat Willelmus pro eo, quantum poterat. Quadam die reperiens hostes, irruit audacter in eos; at illi terga uerterunt, siue timore, ut fugerent, seu industria, ut eum longius abductum capere possent. Quos ille insecutus aliquantum, a suis disiunctus est; inimici uidentes illum se persequentem solum, unus eorum conuersus equum, cui insidebat, percussit, et per latera transforauit. Ille, sciens equum ad mortem uulneratum, mox uertit habenas, et conuersus retrorsum,  calcaribus urgens cornipedem, celeri fuga ad suos reuerti conabatur. Beatam Domini Matrem inclamitans, uoce magna: »Sancta Maria Becci, adiuua me, sancta Maria Becci, adiuua me.« Sic uociferando peruenit ad quoddam fossatum, quo perpeti saltu transmisso, quasi iam securitate potitus cecidit mortuus. Hoc idem Willelmus Crispinus pro magno miraculo, ad honorem Dei et eius sancte Genitricis, narrare solitus erat, quod equus pene mortuus, profluente hinc inde ubertim sanguine a lateribus, per duo fere milliaria portauit eum ad tutum locum. Equidem equus ipse, ut aiebat, nimia uelocitate uigebat, sed tam uelocem nunquam eum inuenerat. Idem Willelmus, postea captus, cum in  carcere diu teneretur ferro constrictus, timore et angore coactus, uouit, si Deus eum de hac tribulatione liberaret, quod iret Ierusalem. Nec multo post egressus, liber de carcere, accepit crucem, signum uidelicet eundi Ierusalem. Mox ita mutatus est uerbo et opere ut totus subito uideretur alteratus, cunctis qui hoc uidebant mirantibus. Proficiscendi terminum posuit ad primam festiuitatem sancti Michelis; sane rogabat Deum et sanctam Matrem eius, quatenus, si in uia moriturus erat, antequam proficisci inciperet, moreretur, quo Beccum delatus, inter antecessores suos iaceret humatus. Quod Deus iuxta bonitatem suam, sicut petebat, illi concessit. Nam infirmitate correptus, hominem exuit in uigilia sancti Michelis quarto Kalend. Octobris, et sicut desiderauerat.  utque moriens preceperat, die qua profecturum se dixerat. Portatum est corpus eius ad dominam suam sanctam Beccensem Mariam, et iuxta suos patres sepultum. Talibus beneficiis beata Dei genitrix genus Crispinorum, et alios quamplures cuiusque ordinis, et generis, ad suam familiaritatem  adduxit, ut firmiori fide et ardentiori amore eius audeant implorare in suis necessitatibus auxilium, quatenus per ipsius intercessionem recuperare ualeant Filii sui Domini nostri Iesu Christi gratiam, qui uiuit et regnat cum Patre, et Spiritu sancto Deus in secula. Amen.





57 uITA S. AUGUSTINI MONACHI BENEDICTINI, PRIMI CANTUARIENSIUM ARCHIEPISCOPI ET ANGLORUM APOSTOLI.
Ex uet. ms. Beccensis abbatie.



PROLOGUS IN uITAM.

 Que de ipsius primi Anglorum institutoris Augustini uita et signis uenerabilis Bede depromit historia  , queque ab ipso pretermissa in aliis codicibus uetustis reperimus, fidelissime nostro malleolo recudimus. Que etiam post eius ad sidera triumphum declarata ac descripta legimus, eadem probabili fide adiungimus. Que uero presentialiter, testibus populis, et probatissimarum personarum indicibus oculis, luce clarius rutilant, suis radiis credentes illustrant, hesitantes reuerberant. Possemus et inspectorum, et curatorum pleraque retexere loca et nomina, nisi uetaret nausea. Super omnia beati Gregorii cadent testimonia  : qui hunc scriptis declarat plurima patrasse signa. Hec itaque que lectione, uel uisu nouimus, alio libro  fusius exposuimus  , quatenus insatiabilibus  paterne dilectionis filiis obsecundaremus. At hunc libellum paululum contraximus, ut inter diuini et humani conuiuii solemnia, benignis et fraternis  hospitibus obtemperemus. Simul etiam alie confratrum Ecclesie, per hunc oceanum diffuse, ad quas hec contigerit peruenire, natiuo congaudeat amore, tanquam sui protoparentis filie. uerumtamen super hoc compendii propositum, uideo crescente Elisei oleo superfluere uas meum. Oramus ergo omnes eruditissimos ac benignissimos doctores, ac discipulos Dominice schole, ut hec, tam lucide comprobata, non solum non renuant credere, uerum etiam plena beneuolentia paterni affectus suscipere, iugique fide, contra improbos, studeant celebrare.



INCIPIT uITA.


 Fortem armatum cuius atrium, mundus; cuius firmamentum, regna terrarum; cuius preda, genus humanum: noster armatus in nostra etiam infirmitate, longe fortior congressus potentialiter, parata in se cruce, plaga nunquam sanabili transfixit, et omnia opprobriorum tela ac iacula sibi iniecta in illum retorsit. Omnia eius arma abstulit, ipsumque eterno carcere ac suppliciis mancipatum irreuocabiliter damnauit. Omnia spolia ipsius iure triumphata, apostolicis ducibus suis distribuit electosque principes, super gentes, nationes, et regna, constituit . Remansit Britannici Oceani orbis equoreus, ab uniuersali orbe circumcisus. Hunc ille rex prepotentissimus, Augustino fideli  dispensatori suo quondam uenturo, reseruauit, qui noctem uerteret in diem, et nouam ac ueram, post tenebras, perpetuam infunderet lucem. Pollebat iam papa Gregorius humani generis splendor immensus,  qui hunc diuino instinctu segregaret in opus Dominicum, ut quondam Petrus Barnabam et Saulum . Intenderat ipse hanc palmam preripere, sed respondit Dominus hoc priuilegium Augustini esse. Nam pueros, niueo candore nuper Rome uisos, audiens Anglos uocari, et prouinciales Deiros, ac regem terre Alle nuncupari; »Anglos, inquit, angelis sociari, et Deiros, de ira Dei liberari, ac Dei laudem in terra alleluia oportet decantari.«

Paratis itaque rebus mittit Augustinum, Dei scientia omnique uirtute florentem, cum quadraginta electissimis comitibus, quos religiosos nouit et promptos in diuinis dogmatibus. uiam salutarem alacres accelerabant, et per aliquot dies longius  processerant. Ecce autem uentosa fama, a maligno aduersario uulgi ore uentilata, terruit athletas Domini, que diceret gentem quam petebant cunctis mortalibus ferociorem esse, sanguinem humanum  sitire, pati non posse Christianos uiuere, nullo uero modo ab idolis suis eos reuocari, nec ad Christum conuerti posse. Sic quondam discipulis Domini mare nauigantibus uentus 58 contrarius obstitit, donec, increpata modica eorum fide, fluctus, quos ipse calcauerat Dominus, imperio sedaret. Mittunt itaque suppliciter beato Gregorio Augustinum, quatenus eos permittat redire domum, nec tantum discrimen subire in uacuum. Sed a Gregorio, secundum nomen suum, preuigili, missa epistola quod magnum laborem maior gloria consequatur, et ut Augustino, quem eis iam abbatem ordinauerat in omnibus obedirent, qui etiam apostolica ferebat scripta ad Etherium  Arelatensem archipresulem, quatenus his Dei legatis solatiaretur in necessitatibus.  Ita iam sunt coroborati ut cum maiori gaudio, quem ante uehementer expauerant, laborem percurrerent.

Interea multis signis per Augustinum diuinitus collatis, consolabantur plurimum, ex quibus, uerbi gratia, hic inserimus unum, imo in uno trinum, omnibus eius loci ubi factum est semper celeberrimum, atque etiam scriptis creditum. Iam ille chorus sanctorum, legens iter per Andegauensem prouinciam, subeunt uillam, Sai  appellatam. Quos ruricolarum turba indomita, ut ignotos et exteros, humili habitu ac pedestri incessu despectos, risu et apporia afficiebat. Et uiri quidem ad feminarum uesaniam indemnes uidebantur. Ille uero, uelut coniurate, in innocentes aduenas tota insultatione  ferebantur. Iamque rure eiectos, ut rabide canes ululatu, rugitu ac fremitu insectabantur. Proximam ulmum tunc astantem lassi uiatores captantes ad requiescendum, inde etiam a ludibrioso impetu exturbantur uiraginum. At unam almi ducis uestigia, irreuerentius astringentem, seu colubram, cum ille pretento baculo uellet repellere, tanquam feram, illico baculus de manu eius, uelut ab arcu sagitta, excutitur, et per tria fere stadia euolans, humi affigitur. Subsequitur dux cum deuoto choro, quasi eo se uocante Domino. Augustinus baculum euellit, et cum baculo perpetuum aque fontem extrahit. Quo pariter a graui siti releuati, eternas immolant gratias diuine bonitati. Ibi suauiter fessos  artus refouentes noctem ipsam in Dei laudibus exegere. Quos pulsos hospitio, residesque sub ere nudo, semper miserans altissima benignitas operuit gloria pro tecto, fuso scilicet desuper splendore ethereo, qui solem uinceret fulgore nouo, ne indutos arma lucis tenebrarum augeret obsidio, pulchre etiam columna lucis, que quondam precedebat filios Isrel ad terram repromissionis, super istos refulsit, qui de Aegypto erronea, iuxta sui interpretationem, tenebrosa, tot gentes eductas, precedente fidei luce Christo credentes inducerent in regnum claritatis eternum. Adnotauit autem dux  legationis nomen suum causamque itineris scribens baculo in terra iuxta fontem, his litteris: »Hic hospitium habuit seruus seruorum Dei, Augustinus, quem misit ad conuertendos Anglos beatus papa Gregorius.« Ingruente iam aurora, arreptum iter maturant percurrere ad Dominica lucra, agente forsitan diuina sententia, ut qui ultro collatam benedictionis gratiam in hospitibus Dominicis repulsissent, iam non assequerentur, cum uellent. Iam die claro, tota illuc uicinia accurrit, ubi a superno cardine, usque in terram, iubar solare super ciues celi adhuc peregrinos terre, uidere plurimi radiare. Aspiciunt ibi etiam mirabilia Dei in sanctis suis coruscare de terra, sicut noctu ui lerant radiantem columnam de arce superna. Stupent et  nouum fontem sibi perpetua ac dulci uena scatere, et incomparabilis bonitatis aduenas hec beneficia sibi pro malefactis reddidisse. Discentes etiam et litteris nomen preclari doctoris, et tam salutiferam causam itineris, nubilosa confusione reatum suum deplanxere, quod Christi legationi et saluti gentium tam improbe restitere. Heu nos furiosos, dicebant, quod tantorum angelorum non meruimus foueri benedictione, nec imbui dulcedine! Condidere itaque ecclesiam in eodem loco unanimi deuotione, et in honore ac nomine sancti Augustini Christo dedicauere. Altare uero, ubi eius scripta legerant, statuere, ut cuius non merebantur corporali gaudere presentia, perpetuo eum presentem haberent in ipsa sua ecclesia. Ibi etiam precordialis Pater permulta  se poscentibus representat beneficia, multa sanitatum exhibet miracula. uerumtamen ab hac ecclesia perpetuo repudio omne arcetur genus feminarum, ut omnibus sanctorum iniuriatoribus semper sint in exemplum.

Quedam matrona diues huc cum cereo appetebat ingressum, et interminantibus omnibus urgebat propositum, dicens se non peccasse in sanctum, sed uelle se honorare eum. uix autem inconcessam metam attigerat, et subito ruptis intestinis exspirat; forasque extracta mortua, omnes credere docuit quod nulli crediderat, et que omnes uincere sua putauit presumptione, omnibus palam interdixit talia nunquam presumere.

 Habent tamen ibi femine sua receptacula et sacraria, ubi orare et gratias Deo agere, uota sua reddere, diuina mysteria audire, et salutaria sacramenta possint percipere. Habent et Augustinum in omnibus necessitatibus suis benignum auditorem, precumque ac desideriorum iustorum promptum exsecutorem, preter inuiolabilem ecclesie sue conditionem. uehementer autem admirari solent Andegauenses aduene, aliique huius notitie, dum apud ipsius Augustini corporalem requiem aspiciant, quaslibet feminas usque ad ipsius tumbe oscula accedere, et nullam unquam apud ipsos ecclesie  sue limen posse attingere, nec de fonte potare. Quibus respondetur istas ad hunc rite intrare que eum recepere, illas uero iure repelli que eum repudiauere.

Competit huic antiquo nuperimunt eius ibi 59 gestum subnectere miraculum, quanquam morosius prosequamur ipsum luciferum festinantem ad Anglicum Oceanum. uenerat pridem reuerentissimus Andegauensis presul Goiffridus Doroberniam, gaudens ipsum antiquum sue patrie hospitem reuisere Augustinum. Qui, audiens a fratribus monasterii prescripta recitari miracula, optime recognouit, et testimonio fideli astipulando comprobauit, recentisque facti eius apud se, et apud ipsam Ecclesiam relator egregius ita narrauit:

 Hanc sane ecclesiam in nostra presentia, ab amatrice tanti patroni plebe solemnius reedificatam, ego in ipsius honore et nomine, ut primitus nata est, Domino proxime dedicaui. Adolescebant longe lateque in circuitu aruorum segetes, et sata iam in spicas et aristas maturescentia. Inundantibus autem ad dedicationem populis, uelut ipse effunderetur fluuius Ligeris, ita conculcate, attrite et comminute sunt illius arualis equoris annone, ut non modo tam percusse, uel confracte notarentur stipule quam passim exhauste, uel scopate aree. Adeo in hoc desiderabili congressu Augustinensis solemnitatis, nemo attendebat quatenus uel suis, uel alienis parceret damnis. Iam illius anni uale fecere defuncte spei et fructui, usque in alium Augustum  irremeabili. Sperabant in Augustini largitate, sed in alia, quam que tunc excesserat, benedictione. uerum ex hac desperatione, maior admirationis ac fidei nata est letitia, dum hec tellus tam pessumdata et condemnata omnes terras ipsius prouincie in messe supergrederetur, et altitudine frugum et copia. Unde circa tantum aduocatum suum Augustinum, tanta omnium excreuit ueneratio ac fidei deuotio ut credant eum ubiuis gentium inuocatum adesse, et quidquid a Domino postulet obtinere et dare posse. His de ueteri et nouo competenter expositis, iam Oceanum occupantem legatum Domini subsequamur.

Finito iam principali orbe gentium terrestri calle, Augustinus nauigat in equoreum orbem Britannie,  et excipitur, cum suprascripto numero sociorum quaterdeno, in opimam et pregrandem insulam Cantie, Tanetum uocabulo. Hec primam se Christum in suis legatariis suscepisse merito triumphat in benedictione, felix tellus sua fertilitate, sed felicissima tot deiferorum ac ciuium supernorum primitiua hospitalitate. Sic, inquam, dirigente Spiritu Domini eius uiam, applicuit proxime quasi sub ipsam regie metropolis portam; ubi sedem habeat perpetuam, et secus ipsam requiem sempiternam.

Ecce, beate protoparens regenerationis gentis Anglice, relinquens augustam parentem Romam,  Angliam suscepisti filiam, quam sidereo Regi formosam enutrias sponsam. Iam post magnum orbem terre, intrasti hunc uastissimi Oceani orbem alterum, serena facie pulcherrimum ac fecundissimum aruis, pratis, pascuis, fluuiis, fretis uberrimum; montibus, campis, siluis gratissimum; urbibus populosis ac transmarinis institorum negotiis festiuissimum; gente candida, rerumque opibus illustrissimum. Hoc scilicet tam ingens, et preclarum Elysium, iam olim tibi electo officiali suo, omnium Artifex preordinauit. Qui a primordio mundum omni ornatu ac decore perfectum, edito homini possidendum exhibuit. Hec gens facie formosa, sed idololatrie fuligine denigrata, ut Moysi Aethiopissa, parte in Iordane abluta, ascendet tota dealbata. Iam, ad  maiorem Dei et corone tue gloriam, illa noue lucis columna, que priscum populum eduxit in fide, et cruce resurgentis Christi erecta, tu educens gentium populum de Aegyptiacis tenebris infidelitatis, et umbra mortis, introduces post Iesum Naue in terram repromissionis, terram lactis et mellis. Tibi enim euangelico duci gratia contulit Euangelii, quod negatum est legifero Moysi, quodque ille in Lege non potuit consequi, tu in uero illum tuo explere meruisti. Iam de spoliis uincti tyranni et de regno captiui predonis, facies Deo nostro regnum , et populum acquisitionis . Iam post celeste regnum et laborum premia, hec erit perpetua possessio tua, que per te Domino est acquisita. Et cuius fugisti temporalia commoda, iam  possidebis hereditaria lucra. Hic positus in antemurali turritam seruabis speculam, unde uniuersam iugiter tuearis tibi dicatam patriam.

Presidebat  Dorobernie Edelbrithus tertius regum Anglorum, sed qui primus foret ciuis angelorum. Uxor illi Christianissima, nomine Bertha, regia puella, regiis parentibus ex Francis regibus procreata, tali sacramento erat coniuncta, quatenus, in Christianitatis obseruantia, nulla infestaretur uersutia. Hec aduenis Christi ianua ad regem erat peruia. Mandat ergo regi prudens Augustinus, per idoneos nuntios se de Roma sue suorumque salutis gratia missos a Romano antistite, si modo dignentur beatifico nuntio, quem afferant acquiescere. Rex iubet tam prestabiles aduenas, in ipsa qua recepti  sunt insula, suum aduentum maturum opperiri, eisque uite commoda plene ministrari. Hec diu remoratus uenit in Tanetum, residensque sub diuo; uana enim suspicione uetusti erroris augurabatur se intra domum aliqua incantatione posse seduci, forinsecus uero non posse in conspectu celi. Foris prebebat sanctis audientiam sui. Absurde quippe nox timebat obscurari a luciferis Dei et filiis dici.

Augustinus, afflatus Spiritu sancto, ingerens pacem et salutem regi, suisque omnibus et regno, refert se suosque consortes missos ad ipsum, seque  etiam ultronea beneuolentia uenisse, quatenus gaudium, et gloriam et regnum annuntient eternum, ubi obaudientes suis dictis sempiternaliter uiuant et exsultent. Indicat 60 omnium creatorem Deum Dei omnipotentem, tantum homines a se factos dilexisse, ut homo et filius hominis, salua semper deitate, dignaretur fieri, quatenus homines morte sua redemptos faceret filios Dei. Cuius natiuitati noua stella alluxit, cuius pedibus mare calcabile seruiuit, cuius passionis iniuria sol radios suos abscondit, cuius sepulture, et resurrectioni, omnis terra contremuit et acquieuit. Ipse est, inquit, Dominus iehsu Christus, ab exordio mundi, ab omnibus patriarchis et prophetis, Dei Filius pronuntiatus, de Spiritu sancto conceptus, de uirgine natus, et innumeris  signis Deus et homo ubique declaratus; iamque ab omnibus gentibus ut omnium Saluator creditus, cognitus, ac susceptus. Hunc ergo, illa sua caritate nos stimulante, qua pro nobis animam posuit, quaque uos in eterno regno suo habere socios totis uisceribus desideramus; sicut ex uno homine omnes procreati sumus: hunc, inquam, Conditorem et Saluatorem omnium, in quem credentes salui sitis, uobis annuntiamus, quia sine ulla ambiguitate, promissa premia proueniunt credentibus, et infinita supplicia contemnentibus. Ista et alia quam plurima Dominico legato proloquente, et innumeris diuinarum uirtutum testimoniis uera comprobante, simulque imaginem sancti Redemptoris decorose et aurose in tabula depictam prelibante, quo discerent etiam  alienigene ei gratias immolare. Rex admiratus laudat quidem et beatificat tanta promissa, simulque gratias reddit sanctorum beneuolentie qui, de tam longinquo uenerunt sue saluationi consulere. At uero ex natiua cecitate lippientibus oculis, impatiens tante lucis splendorem ferre, respondit se non posse ueteres patrum suorum ritus, quos tota Anglia eotenus coluisset, exuere; ac nouis incertisque ceremoniis iuuenescere. uerumtamen ipsos pro bona sua industria se uelle in suam ciuitatem Doroberniam amica ciuilitate suscipere, uiteque subsidiis sufficienter refouere simul etiam quotquot possent ad suam sectam conuertere, ultro se eis annuere.

 Sic ergo Dei dispensatione cor regis illustrante, Augustinus cum pusillo grege Domini, quibus complacuit Patri gratiarum dare regnum, cum canoris letaniis ueniens Doroberniam, hanc antiphonam gratanter inchoat, et cum omnibus dulci modulatione decantat: Deprecamur te, Domine, in omni misericordia tua, ut auferatur furor tuus et ira tua a ciuitate ista, et a domo sancta tua, quoniam peccauimus.« Bene se tali confessione peccatoribus inferebant, quos Deo reconciliare et relaxare uenerant. Tali deuotione protodoctoribus, et in fide Christi protopatribus, Anglie metropolim suam cum triumphali crucis labaro ingredientibus, erat angelos custodes dicere credituris ciuibus: Aperite  portas, et ingrediatur gens iusta, custodiens ueritatem legationis sue. uetus error abiit idololatrie , ut hic amodo seruetur pax Christi et Ecclesie. Iam hic ruere muri uidebantur Iericho ubi edificentur muri Ierusalem. Ruunt scilicet, non saxea menia, sed demonum munitiones, et saxea numina, a sanctorum terrore dissoluta, que cultores suos captiuitate et obsidione damnauerant eterna. Iam hic Sponsus glorie, urbem sibi nouam Ierusalem per archipolum Augustinum suosque complices artifices molitur, cuius fundamenta et muri ex auro mundo, et omni lapide pretioso; cuius designatores, patriarche; cuius mensores, prophete; cuius edificatores, apostolici Patres; cuius illustratores et politores gemmarii, martyres; cuius instructissimi dictatores,  confessores; cuius pulchritudo in domibus eburneis, uirgines; cuius ornamenta, omne quod uisu pulchrum est, theoricis oculis delectabile. In summitate, et ambitu murorum, iugis et peruigil stat custodia angelorum. Huius tam decorabilis urbis primus institutor asciscitur Augustinus, ut Sponsi pre filiis hominum speciosi, amicus et sponse gloria et honore coronate, paranymphus. Hic modo dum pro castris Dominicis decertandum, et subactis rebellibus gentibus ad urbem erit triumphandum. Iste primicerius consul, et Dominici testamenti angelus, perpetuum hereditabit thronum, omniumque successorum, dum ueniat Princeps pastorum, ut pater filiorum apicem referet primarium. Postquam autem terrenos labores mutauerit celesti  corona, tunc uti nunc lucet, potentius regnabit in arce Sion, arce sua splendida, que supra urbem, turritum attollit uerticem in era, que tam principalis thesauri totque conreconditor principum gratia, tota in excelsis fulgeat aurea, unde usque in diem regenerationis omnium, suam protegat Ierusalem cum tota patria, uirtute, et oratione perpetua.

Igitur noui armigeri Domini sedebant in ciuitate condenda Christo, donec induerentur uirtute ex alto, et auxilio opportuno. Quis autem explicet hos nubigenas, scilicet ut nubes uolantes, angelos uiuentes, flores eremi, Antonios et Macarios, in urbe exhibentes omnia mundi oblectamenta pulchra et suauia, uelut lethiferum uaporem, non solum fugientes,  uerum etiam omnes auditores parturienti caritate, et precordiali parturitione, ad infinita eternorum gaudiorum secula impellentes? Nil de mortalium opibus, preter saluandas animas ambiebant, sola diuina et superna inexplebiliter appetebant.

Lucet ab orientali plaga confessoris Christi Martini basilica, dimidio fere stadio ab ecclesia Domini Saluatoris remota, olim a Romanis Christianis condita, hodieque sacris officiis predita. Nam per quadringentos circiter annos, usque ad Maximum imperatorem, incoluerant Romani hec climata, qui de Gratiano et ualentiniano augustis, ciuili bello 61 triumphauit; quo abstractis militibus Britanniam Romano robore exhausit. In ipsa itaque ecclesia  sacratissimus pontifex Letardus Christianissime regine Berthe sacras missas  , et Dominica officia assiduabat; qui illi a regia Francia datus est comes, et custos probatissimus in omni sancta obseruantia, ne qua Dominici prestigii furia, splendidissima fidei Christi in ea offuscaret monilia. Utque maximis assimilemus minora, preuenerat hic apostolici Augustini predicamenta, ut lucifer auroram, et aurora solem, illum uidelicet Solem, quem clarius extulit Augustinus Oceano, tanquam sponsum procedentem de thalamo suo . Is quoque, ut precursor et ianitor, Christum ferentibus legatis ultro aperuit. Cum hoc sane beato presule Letardo, Dei famulus Augustinus, suique socii, addito magno salutis gaudio, in omnibus Dominicis mysteriis una  erant Ecclesia et collatio, unus spiritus in unico Domino suo. Hi etiam noui, uelut suos, preuios prosecuti, et tanquam aurum superductum argento, decorabant ipsos precessores superueniendo. Sanctus uero Augustinus, suique in omnibus sectatores, magna signorum gratia prediti, omnes curabant, uel sibi presentatos, uel a se uisitatos debiles et egrotos. Stupebant gentes, a tanto uirtutum fulmine exterrite, ambigentes quid uehementius admirarentur, an terrigenas transeuntes in celites, an mortales immortalitatem animarum et corporum, uita et predicatione certissima astipulantes, an dilectionem, que fortis est ut mors , qua secum omnes trahere ad superna consortia estuarent, qua pro hostium etiam, quasi pro fratrum  salute, se traderent: an tandem quod ipsa sanctorum promissa tam perspicuis miraculorum coruscationibus ac testimoniis credibilia facta sunt nimis. Dicebant diuersi, aut homines in Deos mutatos, aut inter homines humana specie conuersari Deos. Hec ex toto fallebat rudis uulgi opinio; de suis adoptiuis dicente Domino: Ego dixi: Dii estis, et filii Excelsi omnes. . Crediderunt itaque Christo plerique uicta duritia, tante nouitatis admiratione.

Tantis etiam rerum fulgoribus, rex ipse pauore et oblectatione diuina attonitus, Augustino iugi instantia persuadente, Ecclesia orante, regina, ut sacris litteris erudita, permulcente, sanctis Patribus gratificantibus opportune uel importune, ultro  abdicatis feralibus inferorum numinibus, efficitur in Christo diuine adoptionis filius. Iamque cunctis celorum uirtutibus sublimiter congratulantibus, et populorum turmis ad tanta solemnia occurrentibus, baptizat nouum Constantinum Siluester nouus. Ungitur euangelicus Dauid oleo letitie, et intronizatur mansuetus solio misericordie. Coronatur ecclesiasticus Salomon corona pacifica, in equitate et sapientia. Prebet se de imperio seruorum Dei famulum, conuertitur princeps ducum in euangelicum paruulum, et dominator populorum sociumque se profitetur pauperum. Gaudet Augustinus et Ecclesia amplius se habere adiutorem quam ante timuissent  persecutorem. Ille etiam subiectos sibi reges et optimates, cum populis suis Christo acquirit, suumque prius imperium mauult esse dilatando et propagando Christi regnum.

Primum itaque Augustinum, promptiorem ad omnium salutem quam ad sui prelationem, ad Aetherium Arelatis archiepiscopum, sibi sueque genti consecrandum apostolum mittit, uidelicet ut Deus uoluit, et beatus papa Gregorius Spiritu Dei prerogauit. Qui, transfretato equore, accepto apostolatu a domino, et benedictione omnium gentium primarium Anglice genti retulit patriarchatum, et patriarchale patrocinium. Quem Deo amabilis rex, ut angelum testamenti Dei, triumphali gaudio excipiens, utque pusillus Zacheus Dominum, statuit eum sue metropolis  ecclesiasticum presidem; in qua primitus susceperat hospitem, nec tantum urbis, sed et totius orbis sui speculatiuum pretendit custodem. Solium regni in pontificalem cathedram, aulam regiam, Augustino reformante ac dedicante, in regificam Christi uertit ecclesiam. Ad orientem uero in suburbano colle regale et apostolicum Petri et Pauli attollit monasterium, tanquam urbis presidium et munimentum, quod in arcem, et speculam regni, exaltat brauium, quod pretiosissima iam celi thesaurizat ornamenta, uidelicet ipsius Augustini, sanctorumque successorum eius pontificum, atque regum splendidissima corpora, que in reuelatione glorie magni Christi resilient in gloria. Tu quoque Rhofensis hierarchia, Andree apostoli tuo titulo  inclyta, et Dorobernensis Ecclesie dextra suffraganea; tuque Lundonie pontificalis prerogatiua, magni Pauli gloria, coronata beate memorie Edelberto regi nostro conditori, atque Augustino institutori, debetis in Domino eterna benedictionum preconia.

At nouus Domini sacerdos ardens tanta gaudia attentissimo Gregorio nuntiare, in ipso reditu suo mittit Romam eximie sanctitatis uiros, Laurentium tunc presbyterum, post sui sacri primatus successorem primum, suique suburbani monasterii primum, abbatem Petrum. Hi, uolucri animo ac studio sancto pape admissi, referunt gentem Anglorum cum rege suo, in Christi populum transisse et regnum, Augustinum illis pontificem consecratum, uerum ad tam multam messem credentium, paucas manus non  sufficere operariorum. Proferunt et diuersas noui preconis Augustini interrogationes, quibus rudis populus certius erudiatur. Tunc precellentissimus apostolicus, ineffabiliter exhilaratus, fusis Deo infinitis 62 gratiarum sacrificiis, et orato Domino messis ut mittat operarios in messem suam, exhaurit monasteria sua et ecclesias, et quidquid potest eruditorum ac religiosorum uirorum in opus Euangelii efflagitare, toto mentis affectu, unico Augustino, et unice amate genti certat delegare. Huic sancto contubernio prepollebant quatuor ecclesiastici proceres, seu quatuor euangeliste, Mellitus, Iustus, Paulinus, Rufianus. Mellitus abbas mellifluus tunc  prelucebat splendido choro Gregoriano. Mittit et apostolicum Augustino pallium, grande scilicet Christi et Ecclesie sacramentum, tanquam omnium uictutum indumentum, quod est uinculum dilectionis Dei, et fratrum, ut Christi uicarius sit medius conciliator Dei et hominum, et zona paterne iustitie circumcinctus, angelos et homines, terram confederet et celum. Addit sacrosancta xenia, apostolorum scilicet et martyrum uiuifica pignera [pignora] ac diuersa que ecclesie, que sacerdotibus, que altaribus, ac Dominicis ministris conueniant, ornamenta. Librorum quoque adiungit opimum conuiuium, et indeficiens ad uite patriam uiaticum. Mittit etiam prefatarum enodatas et explanatas interrogationum questiones, quas in Historia Bede  lector reperiet  . Ex quibus unum hic uidetur commentandum quod diuersi usus Ecclesiarum, nequaquam faciant apud sanas mentes diuortium, salua modo fide, et obseruatione catholica, sed sicut unius corporis diuersa sunt membra et officia, sic regina sponsi Domini uarietate circumamicta, tam multimoda quam multifaria triumphat in gloria. Sic et una corona multicoloribus texitur floribus, et unum monile aureum uariis gemmarum illustratur splendoribus, et diuersis uocum discriminibus unum concentum reddimus.

Scribit etiam Augustino de sua ditione, sic incipiens :

 »Reuerentissimo et sanctissimo fratri AUGUSTINO, GREGORIUS, seruus seruorum Dei. Cum certum sit pro omnipotente Deo laborantibus ineffabilia eterni regni premia reseruari, nobis tamen eis necesse est honorum beneficia tribuere, ut in spiritualibus operis studio ex remuneratione uelut multiplicius insudare. Et quia noua Anglorum Ecclesia, ad omnipotentis Dei gratiam, eodem Domino largiente, et te laborante perducta est, usum tibi pallii in ea ad sola missarum solemnia agenda concedimus, ita ut per loca singula duodecim episcopos ordines qui tue subiaceant ditioni. Tua uero fraternitas non solum eos episcopos quos ordinauerit, neque hos tantummodo qui per Eborace  episcopum fuerint ordinati, sed etiam omnes Britannie sacerdotes  habeat, Deo et Domino nostro Iesu Christo auctore, subiectos, quatenus ex lingua, et uita tue sanctitatis, et recte credendi, et bene uiuendi formam percipiant. Data die decimo Kalendarum Iuliarum, anno nono decimo imperii Tiberii Mauricii augusti.«

Longius digressos predictorum sacrorum gerulos alia Gregorii prosequitur epistola, qua per abbatem Mellitum mandat Augustino, ut »fana que bene constructa sint tantum idolis destructis in ecclesias et cultum ueri Dei commutentur et consecrentur, quatenus gens ipsa in eisdem fanis suis Christum Dominum adorans, ad loca consueta familiarius  conuertatur. Animalia, quoque que solebant demonibus immolare, iam non in cultum diaboli, sed in laudem Dei in usum suum occidant, et Donatori de satietate sua gratias agant. Sic Isrelitico populo in Aegypto Dominus in suo sacrificio, animalia immolare precepit, ut uero hec Deo, non idolis immolarent. Data die quinto decimo Kalendarum Augusti, anno imperii Mauricii decimo nono.

In tertia uero epistola missa Augustino : ex magno gaudio conuerse per eum gentis, in laudem Domini exclamat sic inchoans: »Gloria in excelsis Deo, et in terra pax hominibus bone uoluntatis ; quia granum frumenti cadens in terra mortuum est, cuius morte uiuimus, cuius infirmitate roboramur, cuius amore  in Britannia fratres querimus, quos ignorabamus, cuius munere quos nescientes querebamus, inuenimus. Quis autem narrare sufficiat, quanta hic letitia in omnium corde fidelium fuerit exorta? Quod gens Anglorum operante omnipotentis Dei gratia, et tua fraternitate laborante, expulsis errorum tenebris, sancte fidei luce perfusa est, quod mente integerrima iam calcat idola, quibus prius uesano timore subiacebat, quod omnipotenti Deo puro corde substernitur?« Deinde post pauca prosequitur: »Scio, frater carissime, quod omnipotens Deus, per dilectionem tuam, in gente quam elegi uoluit, magna miracula ostendit.« Hec dicens, incutit Dei signifero gaudium, et timorem, ut gaudeat  Anglos per miracula ad Christum conuerti, timeat uero ne humana imbecillitas in aliorum profectu incipiat labi. Proponit illi summum amicum Dei Moysen in exemplum. Hic per tanta signa Aegypto percussa, aperto mari eduxit populum Isrel, siccis uestigiis, duce lucis columna. »Ieiunans quadraginta diebus et noctibus, tabulas legis accepit, inter coruscos tonitrus pertimescente populo, solus etiam familiari collocutione Dei pasci meruit. De celo manna, item carnes ad satietatem nimiam ministrauit. Ad iussum Domini, licet diffidens, larga fluenta de petra eduxit. Inde per triginta octo annos signis effulsit innumeris. In omni dubitatione Dominum consulens, Deo loquente, docebatur. Illi resistentes terre hiatus absorbuit, uictoriis hostes  oppressit. Hunc ergo tantarum gratiarum exsecutorem, una diffidentie culpa, qua ad aquas contradictionis ante prescriptos triginta octo annos deliquerat, et in tanto tempore inter tanta tamque benefica et amica Domini colloquia, recognitionem neglexerat iusta Dei sententia, tandem a terra illa repromissionis morte preripuit.« Talibus monitis peruigil Gregorius Dei famulum, iam olim in omni sanctitate fundatum, altius in timore, et fide solidare curauit. Quem tandem profitetur 63 electum, qui etiam de multorum conuersione gaudium facere conatur in celo. Et in hoc itaque celi, et angelorum gaudio premissas uoces repetit, epistolam finiendo.  Gloria in excelsis Deo, et in terra pax hominibus bone uoluntatis.

Regem nichilominus Ethelbertum [seu Aldibertum] post laudisona initia, sic hortatur blandiflua epistola . »Eam, inquit, gloriose fili, quam accepisti diuinitus gratiam, sollicita mente custodi, Christianam fidem in populis tibi subditis extendere festina, zelum rectitudinis tue in eorum conuersione multiplica, idolorum cultus insequere, fanorum edificia euerte, subditorum mores in magna uite munditia exhortando, terrendo, corrigendo, et boni operis exempla monstrando, edifica, ut illum retributorem inuenias in celo, cuius nomen atque cognitionem dilataueris in terra. Ipse enim uestre  glorie nomen etiam posteris gloriosius reddit cuius uos honorem queritis, et reseruatis in gentibus. Sic enim Constantinus quondam piissimus imperator, Romanam rempublicam, a peruersis idolorum cultibus reuocans, omnipotenti Deo, Domino nostro Iesu Christo, secum subdidit, seque cum subiectis populis, tota ad eum mente conuertit. Unde factum est ut antiquorum principum nomen suis uir ille laudibus uinceret, et tanto in opinione predecessores suos, quanto et in bono opere superaret. Et nunc itaque uestra gloria cognitionem unius Dei Patris, et Filii, et Spiritus sancti, regibus ac populis sibimet subiectis, festinet infundere, ut et antiquos gentis sue reges laudibus ac meritis transeat, et quanto in subiectis suis aliena peccata deterserit,  tanto etiam de peccatis propriis ante omnipotentis Dei terribile examen securior fiat. Reuerendissimus autem frater noster Augustinus in monasterii regula edoctus, sacre Scripture scientia repletus, bonis auctore Deo operibus preditus, queque uos admonet, libenter audite, deuote peragite, studiose in memoriam reseruate, quia si uos eum quod pro omnipotente Deo loquitur auditis, idem omnipotens Deus hunc pro uobis exorantem celerius exaudit. Parua autem xenia transmisi, que uobis parua non erunt, cum a uobis ex beati Petri apostoli fuerint benedictione suscepta. Omnipotens itaque Deus, in uobis gratiam suam quam cepit, perficiat, atque uitam uestram et hic per multorum annorum curricula extendat, et post longa tempora in celestis  uos patrie congregatione suscipiat.«

Gloriose quoque regine Berthe [al., Aldibrege] scribit  . Unde hec excerpsimus: »Remeantes, dilectissimus filius noster Laurentius presbyter, et Petrus monachus, qualis erga reuerentissimum fratrem et cepiscopum nostrum Augustinum gloria uestra exstiterit quantaque illi solatia, uel qualem caritatem impenderit, retulerunt. Et omnipotentem Deum benediximus, qui conuersionem gentis Anglorum mercedi uestre dignatus est propitius reseruare. Nam sicut per recordande memorie Helenam matrem piissimi Constantini imperatoris  ad Christianam fidem corda Romanorum accendit, ita et per glorie uestre studium, in Anglorum gente eius misericordiam confidimus operari. Et quoniam prudentie bono, sicut reuera Christiane, et recta fide, gloria uestra munita, et litteris docta est, et Deo uolente aptum nunc tempus est, agite ut, diuina gratia cooperante, cum augmento possitis quod neglectum est reparare. Itaque mentem gloriosi coniugis uestri in dilectionem Christiane fidei adhortatione assidua roborate. uestra illi sollicitudo in augmentum in Deo amoris infundat; atque ita animos eius etiam pro subiecte sibi gentis plenissima conuersione succendat, ut et magnum omnipotenti Deo de deuotionis uestre studio sacrificium offeratis, et ea que de uobis narrata sunt, et crescant,  et uera esse modis omnibus approbentur, quia bona uestra, non solum iam apud Romanos, pro uita fortius orauerunt, sed etiam per diuersa loca, et usque Constantinopolim ad serenissimum principem peruenerunt. Unde petimus ut, sicut nobis de Christianitatis uestre solatiis letitia facta est, ita quoque de perfecta operatione uestra angelis fiat gaudium in celis. Sic uos in adiutorium supra scripti reuerentissimi fratris, et cepiscopi nostri, et seruorum Dei quos illuc misimus in conuersione gentis uestre, deuote ac totis uiribus exhibete. Ut et hic feliciter cum glorioso filio nostro coniuge uestro regnetis, et post longa annorum tempora, future quoque gaudia uite, que finem habere nesciunt, cum fructu eterne mercedis capiatis. Data die  decimo Kalendarum Iuliarum, imperante Mauricio Tyberio, anno nono decimo.«

De his etiam que Francorum episcopis scripsit idem papa mellifluus hec pauca excerpsimus. »Sicut ignis, aura flante, fit grandior, ita bone mentis studia commendatione proficiunt. Quia igitur, Redemptoris nostri gratia cooperante, tanta de Anglorum gente ad Christiane fidei gratiam multitudo conuertitur, ut reuerentissimus frater et cepiscopus noster Augustinus, eos qui secum sunt, ad hoc opus exsequendum, asserat non posse sufficere; aliquantos ad eum monachos cum dilectissimis, et communibus filiis, Laurentio presbytero, et Mellito abbate preuidimus transmittendos. Et ideo  fraternitas uestra caritatem, quam decet, exhibeat. Preterea que regi Francorum Lothario de sanctorum susceptione, Brunechildi de ipsorum ubique fusis miraculis, gratificis scriptis suggesserit, in suis epistolis liquide clarescit.«

Hec itaque apostolice commendationis scripta Britannie regem, et reginam cum summo antistite suo, non solum diuino gaudio repleuerunt, uerum etiam ad celestia regna appetenda uehementius ascenderunt [f., accenderunt].

Interea Augustinus ab ecclesiastico ritu discrepantes Britonum pontifices, regis adminiculo ad aliarum  Ecclesiarum omnium communem obseruantiam, humili prece et admonitione inuitat. Cui illi, uelut in acie, non solum repugnant, uerum etiam suos usus omnibus preminentiores sancti pape Eleutherii auctoritate pronuntiant. Tandem signipotens Augustinus parat in aliquo debili curando ueritatis argumentum. Assistitur 64 cecus, Anglicus, Dei nimirum nutu oblatus, ne Britones sibi arrogarent signum, si quis de suis esset saluatus. Offertur ergo aduersariis cecus; illis abnuentibus, Augustinus, flexo genu, fusa prece, signatis orbibus cecis Dominica cruce. »In nomine, inquit, Domini sic iste cecus illuminetur, sicut nostra assertio sanior comprobatur.« Cui protinus respondens claro testimonio clara oculorum illuminatio, dat certam fidem  tanti signi splendore, congaudenti populo, quam uera sit Augustini assertio. Ipsi quoque Britones approbant quod inficiari nequeunt. Attamen dilationem postulant qua maiores suos conueniant, data die qua consilium repetant. uenere ergo septem episcopi a quodam Iusto sue partis uiro ita edocti ut si Augustinus mitis et humilis corde probaretur, quod esse si ipsis episcopis aduenientibus assurgeret, cognosceretur, tunc illi uelut Domini nuntio, et iugum Domini ferenti obedirent. Si uero episcopis, qui plures essent, non assurgeret uelut arrogans, et contemptor ab his contemneretur. Tali mucrone quo perirent precincti, Augustino sibi non assurgente, furiose indignati, ipsum, et omnia eius dicta repudiant, eoque ferocius rebellant, quo ille humilius, et amabilius  deprecatur, ut concordem Ecclesiarum normam sectentur. Hac sane mansuetissima caritate et caritatiua mansuetudine erat, discipulum Christi et famulum lucidius cognoscere, quam si superbis assurgendo ipsorum uideretur obstinatiam honorare, et honorando approbare. Peruerse ergo superbi humilem famulum Domini calumniabantur superbie insessione, cum ipse Dominus, qui dicit: Discite a me quia mitis sum et humilis corde ; sedens docuerit, pauperes spiritu beatos esse; quod illi esse nequibant, typo elationis sue. Sed cum adhuc precordialis pater illorum salutis auidissimus oraret, et saltem in his tribus uniuersali Ecclesie iungerentur, hoc est in baptizando,  et Pascha Domini celebrando, atque una secum Anglis Christum euagelizando, omnia prorsus abdicant, quin etiam omnem eius ditionem a se exterminant. Quos ille prophetali increpans machera: Ab illis, inquit, hostibus peribitis, quos fratres habere in regno Dei abhorretis, et ab his uitam perdetis, quibus effusam omnibus gratiam Christi inuidetis.

Igitur post triumphalem huius uatis assumptionem ad Dominum, rex Anglorum Edelfridus bellicosissimus, Britones immanissima cede pene deleuit; capta ciuitate Legionum, quam Angeli Lagacestram, Britones Karlegion appellant. Irruerat illuc inestimata multitudo sacerdotum et monachorum contra hostem oratura. Confluxerat etiam de monasterio  Bancor plusquam duo millia monachorum, quos omnes labor manuum alebat. Hos pariter oratione, et triduanis ieiuniis in hostem pugnantes, hostilis gladius uel acriores aduersarios exhausit. Et ex his mille ducenti, reliquis profligatis, exstincti sunt. Cesi autem populi non est numerus. Sic Augustini contemptores, uatem experti sunt ueracem, quem supplicem abiecerant et minacem.

Confessor itaque Domini a supra memoratis rebellibus tendens, cum sancto choro sociorum, ad Eboracam ciuitatem, uidet hominem secus uiam accubantem paralysi, cecitate, atque egestate ter miserabilem. Audit hunc turbe pretereuntis causam interrogantem; cognitumque famosi Augustini nomen inclamantem, opemque et eleemosynam tanti Patris  implorantem. Ad quem accedens emulator Dominici Clauigeri, »Argentum inquit, et aurum non est mihi: quod autem habeo, hoc do tibi: In nomine Domini Iesu Christi, surge , et illuminare, preditusque salute et luce, procede; nec iam indigeas gestatore uel duce.« Hoc uerbum Christi nominis, quasi ex ore Christi prolatum, subito erexit paralyticum, illuminauit cecum, simul etiam his apertis oculis cordis, suscepit baptismum, pariterque cum corporis officio, anime profectum.

O uirum spiritu Dei plenum, cui, ubi res diuina poscebat, tam parata erant signa ad saluandum quam uerba ad docendum! Nam quis referat quam crebris miraculorum coruscationibus ubique emicuerit? Quantas fidelium turbas et in illo itinere, et  in finibus Eboraci et in omnibus quo se uertit locis, Deo lucratus sit? quantum etiam aliis diebus, ac temporibus profecerit, cum in una Dominice Natiuitatis die, quam uniuersa angelorum gloria perpetuo concelebrat, plus quam decem millia uirorum, preter innumerabilem multitudinem feminarum ac paruulorum uitali baptismate regenerauerit. Que uero sacerdotum, aliorumue sacrorum ordinum copia, ad tantum populum abluendum sufficeret? Benedicto itaque fluuio, Anglice Sualuus nuncupato, iubet summus pontifex per precones, et magistros, omnes binos, et binos, confidenter ingredi; et in trino Deitatis nomine, alterum ab altero uicissim baptizari. Sicque omnes renati non minori miraculo  quam quondam populus Isrel diuisum mare; itemque Iordanem retro conuersum transierat, in alteram ripam sunt transpositi. In tam profundo gurgite, in tanto tamque diuerso sexus et etatis examine, nemo perit, nemo leditur; magnum hoc erat miraculum. Sed hoc magnum, maiori eminentia superatur, cum omnis debilitas et infirmitas in illo amne deponitur; omnis languidus et deformatus sanus et reformatus egreditur. O festiuum spectaculum angelorum et hominum! cum tot millia candidate gentis ex unius fluminis alueo, uelut ex unius genitricis, prodirent aluo; et de uno stagno tanta progenies in supernam ciuilitatem nasceretur olympo! Hinc serenissimus papa Gregorius, cum omnibus supernorum contuberniis erumpens in gaudia, non  tulit hoc reticere sancto patriarche 65 Alexandrie Eulogio; scripsitque gratissime congratulaturo, de tanto exercitu in illa una Natalis Domini die baptizato. Ecclesia autem in huius Baptiste Augustini perpetua memoria et nomine, iuxta prenominatum fluuium, condita ac dedicata, prebens credentibus postulata, predicti pape comprobat testimonia.

Regresso ergo Euangelio Domini ab Eboraco, homo horrenda lepra totus ulcerosus, orans a benefico Patre opem salutis, infusa benedictione apostolice dextre, cum signaculo salutifere crucis, et nomine Dei maiestatis, continuo sensit sibi omnem dolorem uelut a luce tenebras aufugisse, et quasi exuto uetere homine feditatis luride, nouum hominem incolumitatis sueque formositatis solemniter  se induisse. Nam dicente ipso summe Trinitatis confessore: »In nomine Christi mundare;« hoc trino uidelicet benedictionis crucis, et nominis Domini medicamine, eger restauratur plena sospitate. Residunt turgide manus et digiti, facies, et omnia membra suo decore et officio deducuntur. Iam clamose eloquens lingua, abicit [abiicit] tarataram [al., taratantara]  hactenus suppresse uocis interpretem. In tanta signorum gloria, Christiani in laudem Christi prorumpunt, pagani ad fidem proficiunt.

Hinc diuertens dux uerbi Domini, successit tandem cuidam profane uillule in prouincia que dicitur Doreseta; ubi demoniaca plebicula sanctos Dei omnibus opprobriis ac ludibriis dedecorauere;  adeo ut , productas piscium caudas ingererent. Unde indignatus Spiritus Domini, in huius auctores sceleris, et in omnem illorum progeniem, suum dedecus, per os Augustini uatis perpetualiter sententiauit, et prauis propriam ignominiam, sanctis uero perennem gloriam refudit.

Erat et alia gens in orientali plaga Anglie, ita in sacrificiis demonum a gehenne incendio inflammata, ut nuntios Christi celestia regna promittentes, non modo audire abhorrerent, uerum etiam tota mentis insania, eos punire, uel exterminare estuarent

Nil preces, nil blanditie ualuere; terrores superni iudicii, uel inferni deridebant, prodigia et signa  exsufflabant. Tam desperabiles et perditos, fides et benignitas Augustini perire non pertulit. Resistens superne ire, orat Patrem misericordie, ut ingratos clementie corrigat correctione. Itaque ab ardore profanitatis sue, ardent omnes inuisibili igne, et sulphureo torre; quam penam nunquam antea, nec postea senserat hec patria. Nemo euasit, ubi nemo innocens exstitit. Ubique eiulatus, uagitus senum, iuuenum, lactentium una ardentium inhorrebat; ut et parentes in suis partubus cruciarentur. Conuolant  omnes ad Christi famuli uestigia, qui Christi repulerant mandata, iusto supplicio iam eruditi, quia in Christi baptismate per Augustinum possent a supplicio liberari. Sic ille letifer ignis fetidas carnes exedens, quem omnia fluenta non exstinguerent, omnia medicamenta non expellerent, solo Domini fonte, Augustini ope, ab omnibus baptizatis exstinctus et expulsus est, atque ab omni Augustini climate perpetuo eliminatus.

Ab illis autem, quos supra retulimus, suo opprobrio sententiatos, Augustinum suosque beatos consortes, per quinque milliaria progressos, et per deserta atque inaquosa loca uagabundos, estus, et sitis ac lassitudo premebat, quorum unum incommodum uiatores grauare poterat. uerum ille qui sedebat  meridie super fontem fatigatus ex itinere motus seruorum suorum labore, et oratione, non dedignatus est uisibiliter suo charo ac fideli condescendere dispensatori, suoque dulci affatu hunc consolari. »Constans esto, ait, et fiducialiter age, serue mi complacite, quia tecum sum promptus adiutor in omni necessitate, ac bona tua uoluntate. Pro quibuscunque uolueris pete, sciens me fauere semper benigne caritati tue. Tibi quippe apertum est ostium regni mei, ubi intres in gaudium Domini tui.« Hec dicens Dominus celo receptus est.

Tam dulci fonte saliente in uitam eternam ubertim potatus Augustinus, nescit sitire fontem quo sitiat iterum, nec operari cibum qui perit, sed qui  permanet in uitam eternam. Una erat intentio tam desiderabilem aspectum lacrymis sequi abeuntem, quibus purgatis oculis attingeret angelorum lucem. Continuo flexis genibus, adorans in loco ubi steterunt pedes Domini, et quasi ipsa Domini uestigia exosculans, Magdalene fletibus rigabat, eternamque dilectionem in his aromatizabat.

Perpendens etiam hanc terram celestis beneficii plenam inundatione, ubi emicuit fons uite, baculum ipsi loco impressit, cum quo mox estuantem laticis puri scatebram elicuit. Unde omnes Deo gratias libantes ad satietatem refecit. Qui in amnes et riuulos hactenus diffusus, hec loca prius solitaria, populosissima prebuit. Ubi Theologus confessor Domini a cernendo Deum, quem ibi uidit, Cernhel   loco nomen indidit: quod ex Latino Hebreoque contextum in unum coaluit. Prima enim syllaba cern, uisum, secunda hel, declarat Deum. Ibi quoque oratorium, in perennem memoriam Dominice uisionis, molitus est, in nomine Domini Saluatoris. Inde etiam monasterium in honore principum apostolorum dedicatum, Cernelium est appellatum, quo constat monachorum choro decoratum. Illum autem fontem, Augustini nomine consecratum, credentibus esse saluberrimum, hic unum  docebit miraculum, teste prouincia, nuper declaratum.

66 Notus est sub abbate Cerneliensi presbyter parochianus, sacra mysteria populo celebrare assolitus. Is languore detritus, uigilanter obseruabatur iam moriturus. Nox, et egritudo, somnum suggessit defesso. uidet Augustinum assistere clementissimum pontificalibus redimiculis, et prefulgida uirga festiuum. Ille, trementem blando alloquio permulcens, iubet egrum surgere, Augustini fontem adire, ibique trina iteratione psalmum quinquagesimum ore fideli reuoluere, inter psallendum uero terna intinctione corpus diluere, sic ipsum uita donandum ac sospitate.

Et ne, inquit, dubitaueris, hec ipsum Augustinum  tibi dicere noueris, ad cuius fontem dirigeris. Mirum dictu! Protinus expergiscens semimortuus, tanquam sospes exsurgit, innitensque baculo, ad iussum lauacrum tetendit. Putabant custodes hunc lethi instantia sic oberrare. Sublegunt eius uestigia non resistendo, sed potius quo, uel ad quid processerit, explorando. Aeger in fontis lauacro tertio mergitur, iniunctum psalmum tertio modulatur. Et, o celerem medicum suum! eger quasi de morte resuscitatus, sospes domum regreditur. Quod ergo Eliseus exegit in leproso septeno lauacro, septiformis Domini Spiritus sacramento, hoc Augustinus compendiosius expleuit in languido; terno uidelicet uiuifice Trinitatis probamento. Iam uero quis exponere sufficiat tantam tamque iucundam omnium admirationem,  cum mane abbas et fratres cum frequenti populo audissent ipsum sacerdotem missas, et horas debitas, astanti turbe decantantem, cuius omnes exspectabant internecionem? Ille exponens publice per ordinem Augustinum sue recuperationis in Christo fuisse auctorem, omnes in maiorem Dei excitat laudem, sanctique sui uenerationem.

Post perlustratam cum crebris uirtutibus, ex magna parte Britanniam, regresso Augustino ad perennem habitationem suam Doroberniam, undique occurritur a domestico populo, tanquam sue pacis angelo, et tanquam soli ad ortum suum reducto, ubi recolligitur a cunctis triumphali iubilo. Tunc confluente turba debilium ad tam salutis prodigium, interuenit iuuenis tripliciter miserandus, triplici nexu  calamitatis obstrictus. Incuruis uestigiis genibus gradiebatur pro pedibus, obstructoque ore, et auribus nec loqui, nec audire loquentes poterat, surdus, et mutus. Dat gemitum pro precibus. Signis deprecatur; signis interrogatur, signis poscenti respondetur. Audit Augustinus non loquentem, alloquitur non audientem, dirigit non ambulantem. Sic, inquam, triformiter miserum, in trine Deitatis nomine, triplici donat salute.

Reformatis gressibus, erexit claudum, loquacem fecit mutum, surdo infudit auditum. De trimoda angustia, trimoda curato nascitur letitia. Currit inoffense, loquitur plane, audit clare; sed mens hominis uentosa, immemor pristine miserie et impatiens salutis reddite,  adeo in omnem defluxit uanitatem ut sua garrulitate, et inquietudine, inter sacra etiam officia, ecclesiam turbaret et plebem. Murmurabant omnes quod perniciosior sibi esset sospitas concessa quam prior pena. Hinc indignante per Augustinum correptrice Domini clementia, pedes saltatorii, et lingua procax, et aures scurrilitatis amice prioribus uinculis arctius alligantur, donec placato Domino satisfactione, per Augustinum relaxarentur. Sic ille denuo triformi redditus corporis sanitati, maiori etiam donatur sensate mentis incolumitate.

uitam et passionem pretiosi pontificis et martyris Liuini, legimus a sanctis comitibus suis Foliano, Elia, et Kyliano fidelissime suo scriptori expositam; de qua pauca hic inserimus, ad beati Augustini  pertinentia gloriam. Commemoratur ibi Augustinum omnibus profectuosum [f., profecturum], ad pium regem Scotie Colomannum uenisse; Liuinum puerum ibi cum sancto Menalchio archipontifice baptizasse; regem, et reginam inter baptizandum hunc suscepisse, dextram auream fuso desuper iubare coruscasse, et baptizatum diuina cruce, cum hac uoce ter consignasse: Dilectus Deo et hominibus, cuius memoria in benedictione est . Hunc cum adolesceret, et mundialis glorie nexus abrumpere estuaret, angelus Domini palam salutans ex nomine, dicensque: »Aue, frater Liuine;« hortatur ut ab Anglie antistite Augustino presidente Dorobernie, totius sanctitatis documenta pergeret accipere. Quem festinantem ad mare, angelus excipiens  serenissima pulchritudine ac melliflua exhortatione, cum prenominatis tribus sociis duxit, precedendo per longos tractus pelagi. Ibant tanta oblectatione ut putarent se non freta, sed solidissima ac florentissima prata calcare. Gaudebant se quasi in monte transfigurati Domini splendidissimo deambulare, ubi Petrus cum discipulis optabat manere . Hac nempe florida et amena suauitate, docebantur illum doctorem appetere, de cuius corde et ore haurirent nectar dilectionis paterne, et mel dulcedinis eterne; de cuius nardifluo horto carperent aromata uite; quo duce currerent per omnia floreta celestis philosophie, et uberrimos campos theorice doctrine. Perductis iam sanctis ad Cantia [Cantie] littora, dux angelus cum  luce splendida, quo sequantur comites, redit ad ethera. Sic beatus Liuinus peruenit ad desideratissimum Augustinum; apud quem 67 ita profecit per quinquennium ut tanti patris filiolus ab ipso donatus sacerdotalibus indumentis, susciperet  sacerdotium, sicque de discipulo magister gentis sue consequeretur summum pontificium et martyrii brauium.

Sequitur attestatio cuiusdam ueternosi, qui hactenus durans asserit auum suum beatum Augustinum uidisse, et ipsum auum de lubrico ac nebulosissimo Christianum modestum ab eius baptisterio surrexisse; ipsum uero sanctum, innumerabilia, iugi   turba uallente, signa patrasse. Referebat idem modernus superstes, ab auo et patre relatam sancti formam, personam patriciam, staturam proceram, ipsumque nudis pedibus patriam lustrando, callos in plantis attraxisse. Affirmabat enim eumdem auum ex benedictione baptizatoris Augustini, plurimum ultra centum annos uixisse  1Kb] , ipsamque longeuitatis benedictionem in patrem suum descendisse, in se etiam centenarios progenitorum annos longe excreuisse.

Iam eternis amoribus totus saucius, Augustinus, iam a terrenis tumultibus in requiem Domini absorptus, uim faciebat celo crebris precum, suspiriorum, et lacrymarum pulsibus. Tandem intelligens ex Spiritus sancti responso suum exauditum desiderium,  sacratissimum Laurentium, apostolicis uirtutibus preclarum et inter sanctos comites precipuum, rege cum confluo populo in immensum congratulante, ordinat cum omni solemni gaudio sibi successorem, ut quondam apostolorum princeps Petrus Clementem, uidelicet ob nouelle informationis necessitatem. Antea autem Mellitum consecrauerat Lundonie episcopum, Iustumque Rofi al., Roffe] sibi suffraganeum; quorum Mellitus tertius, Iustus in archipresulatum sibi successit quartus

Iam uero exhortato rege, et Ecclesia, ac populo ut perseuerarent in fide, et amore Christi, relinquens  omnibus perpetue dilectionis pignera, presente ipso rege cum pontifice Laurentio, inter omnium lacrymosa examina, uallante cum letissima celestium chorea, transiit ad eterna Christi solemnia. Quos infimi laudatores prosequamur, non ex equalibus planctibus, sed his triumphantibus cantibus. Regnas, Augustine, Augustis secli nomine, et dignitate sublimior; qui auxisti rem Christi publicam, et Romane Ecclesie adiecisti Britanniam, melius quam Cesar Augustus Romanis opibus Alexandriam. Te reges, et principes, et senatus Anglorum, et turba gentium comitantur in celum. Te angeli et archangeli, throni et dominationes excipiunt, te coronat Rex regum.

In monasterio uero quod condidit, a sancto Laurentio,  ipso rege Edelberto, et patria confluente dedicato, reconditur pretiosissimum corpus eius festiuo cum iubilo, ubi Romani atque alii successores sui, sicut uno animo, ita uno colliguntur thalamo.

Quam pulchre uero Ecclesiarum parens Roma tanta pignora edidit, que totius Britannici Oceani Patres et institutores emineant! Quanto odore suauitatis et splendore glorie unius amor, et unum cubiculum simul confouet, et astringit! Qui si distinguerentur per diuersas mundi nationes, singuli patroni singulis populis solariter prelucerent.


 Explicit uita sancti Augustini Anglorum apostoli.





uARIAE LECTIONES ET ADDITIONES AD CHRONICON BECCENSE


 Col. 653, lin. ult. Cui successit Rogerius filius eius. Ms. cod., cui successit Rogerius frater eius. Roberto de Tougeyo priore claustrali. Ms. cod., Roberto de Torigneyo p. c. Beccensis monasterii. Eodem mense dux Henricus rediens de Aquitania Rothomagi in die festiuitatis S. Ioan. Bapt. gratanter assensum prebuit predicte electioni, quam archiepiscopus Rothomagensis Hugo, uir summe religionis et industrie, cum imperatrice matre ducis, antea ut presentes libentissime confirmauerant. Sequenti uero mense in festiuitate Marie Magdalene predictus electus benedictus est in abbatem apud S. Philibertum de Monteforti, ab Heberto episcopo Abrincatensi et Girardo Sagiensi, presentibus abbatibus Rogerio Beccensi, Michele Pratellensi, Hugone  de S. Saluatore Constantiensi.

Col. 654, lin. 15. Respiciens augustum precisa rupe sepulcrum. Ms. cod., respicis angustum precisa rupe sepultum.

Col. 655, lin. 32. Mathildis, etc. ms. cod., Massuldis, etc. cuius corpus apud Beccum delatum est  et ante altare beate Dei genitricis Marie in eadem ecclesia honorifice sepultum. Anno millesimo centesimo septuagesimo octauo idem pretiosus martyr canonizatus est. ms. cod. an. 1173, etc.

Col. 657, lin. 23. Et Rotrodo Rothomagensi. Ms. cod., a Rotrodo Rothomag. Lin. 24. Et Henrico Briocensi. Ms. cod., Henrico Baiocensi. Ms. cod. add. Anno 1179 Ludouicus rex Francorum uota sancto Thome soluturus orationum causa Angliam intrauit et per triduum Cantuarie moratus est.

Col. 658, lin. ult. Dominus Richardus de sancto Leodegario, tunc infirmarius predicti loci. Ms. cod., Dominus Richardus de S. Leodegario, tunc iustitiarius predicti loci.

Col. 659, lin. 27. Amoto Ingelranno foro sancto,  etc. Ms. cod., amoto Ingelranno foro facto.

Col. 662. lin. ult. Ce fut en temps de l'abbé Pierre, pour ce qu'en pierre, etc. Ms. cod. Ce fut en temps de l'abbé Pierre, à qui écheyt maintes pierres, pour ce qu'en pierre, etc.

Col. 668, lin. 44. Fecit dedicare ecclesiam nouam  de nouo completam, ut postea patebit. Ms. cod., de nouo completam et consummatam, que dedicatio fuit tam celeberrime et tam solemniter completa prout patebit in sequentibus.

Col. 671, lin. 43. Guillelmus de Bensseuilla dictus Popeline, etc. Ms. cod., G. de Beuseuilla dictus Popeline in abbatem et pastorem ipsius monasterii et postmodum benedictus, uir quidem magne prudentie et probitatis, modestus, facetus, mitis et dilectus ad omnes, patiens, misericors, largus et munificus qui strenue et laudabiliter rexit, etc.

Col. 672, lin. 19. Christe propina. Ms. add. Hic uenerabilis uir supradictus temporibus suis uestiuit et recepit in predicto monasterio quamplures monachos religiosos discretos uiros, de quibus postea  floruerunt unus Gaufridus dictus Harenc abbas Gemmeticensis, uincentius de Rothomago dictus le Lieur abbas Pratellensis; necnon Robertus de Rothomago, alias le Tellier, abbas S. Ebrulfi, ac Ioannes de Bouleya abbas Ceraciensis. Anno D. 1388 post obitum, etc.

Col. 678, lin. 18. Reuerendus pater Guillelmus abbas, etc., usque ad hec uerba, ubi solet accipi benedictio, ut in ms. Postea sequitur in ms. cod. Hic uir uenerandus rexit predictum cenobium cunctis suis amabilis per spatium 18 annorum et dimidio uel circa; cuius anime propitietur Deus. Amen.

Col. 683, lin. 30. Christi colla subegit. Ms. Christo colla, etc. Lin. 35. Anno milleno centeno sicque quaterno, Ms. addit: Quinta quintilis decies quarto  quoque sexto, parcat illi Deus. Amen.

Deinde sequitur in ms. codice: uenerabili Thoma XXuIII abbate monasterii B. M. de Becco Herluini de carnis educto ergastulo, successit honestus uir unanimi fratrum consensu electus Ioannes de Rothomago, alias de Motha, sacerdos et monachus in dicto monasterio expresse professus. Hic uir uenerandus, decimus liberorum nobilis uiri Simonis de Motha, ciuis Rothomagensis, postquam pueritie incrementa transegit et rudimenta grammaticalia studiosus percepit, discretis magistris Parisius in preclara artium Facultate a parentibus traditur imbuendus: uerum quia Deus preuiderat eum lucernam in domo sua fore ardentem, noluit tanti splendoris lumen sub nubilo mundane obscuritatis diutius  latere; sed super candelabrum uite contemplatiue, ut omnibus qui in domo Dei sunt postmodum luceret, uoluit collocare. Unde suorum parentum obsecundans uotis, bene meritus filius dictum monasterium ad probandum monastici ordinis uitam oblatus ingreditur, et ad sui probationem ab abbate et conuentu dicti loci benigne suscipitur, fit Christi tiro nouus qui prius erat philosophus. Accipit illico obedientie fortissima arma, et iugi Domini suauitatem, oneris leuitatem diligenter experitur, probat et approbat monasticam uitam. Probatur nec reprobatur eius laudabunda conuersatio; nam ob uite meritum bone indolis adolescens omnibus se imitabilem exhibebat. Probationis igitur anno et die reuolutis,  dicta probatione hinc inde facta, ipse more solito professionem expressam fecit; qua facta, et per dictum abbatem recepta, in conuentu fratrum per osculum admittitur, cepitque postea de uirtute in uirtutem proficere, singulos fratres suos exemplo ad bonum inclinare, et ut uerus claustralis omni humilitati operam dare. Nouerat enim humilis ille monachus quod non nisi per gradus humilitatis ualet quis ad apicem altitudinis ascendere. At ubi etatis fuit competentis, est sacris promotus ordinibus, ad sacerdotii tandem meruit ascendere gradum. Deinde post modicum temporis interuallum commissus fuit administrator prioratus de Bello-Saltu Rothomagensis; deinde prioratus S. Petri de Cochiaco Ambianensis, postea prioratus B. Marie de Layo  Beluacensis, et deinceps prioratus S. Petri de Pontisara Rothomagensis diecesis; studebatque Parisius quousque adeptus esset gradum baccalaureatus in decretis, et procedebat ad gradum Lutetie legendo per plures annos in dicta decretorum facultate, secundum morem in studiis decretorum hactenus obseruatum: sed consequenter reuocatus ad claustrum, qualis quantusue fuit rerum effectu clarescit. Nam electus fuit in priorem claustralem dicti monasterii; postea ad prosequendum quamdam causam intentatam per quemdam cardinalem occasione prioratus de Bello Monte Rogerii Ebroicensis diecesis, missus fuit Parisius, et interim, uidelicet anno Domini 1434, gradum licentie in dicta decretorum facultate fuit assecutus, et postmodum commissus  fuit ad regimen et administrationem prioratus Confluentii Parisiensis diecesis, et effectus est doctor, et actu regens Parisius in dicta decretorum facultate, in qua per multum tempus rexit et ut doctor per uniuersitatem Parisiensem dominis abbati et conuentui monasterii Maioris-Monasterii prope Turonis, ordinis sancti Benedicti, prioratum de Ouis, en Terasse Gallice, Morinensis diecesis, et commendam obtinuit.

Anno Domini 1446 dicto monasterio B. Marie de Becco Helluini uacante per mortem prefati Thome XXuIII abbatis, et treugis inter reges Francie et Anglie factis et proclamatis, pragmatica sanctione in Norhmannia minime locum habente, religiosi dicti monasterii electionem pastoris in capitulo dicti  loci celebrandam decreuerunt. In quo certa die congregati, ceremoniis ad hoc necessariis debite obseruatis, unanimi consensu dictum Ioannem de Rothomago per uiam Spiritus sancti elegerunt, et electionem ipsius cum magnis sumptibus ab apostolica sede confirmari, et per dominum Radulphum archiepiscopum Rothomagensem in capella palatii sui Rothomagensis munus benedictionis sibi impertiri, cum ea solemnitate que decebat obtinuerunt. Quibus canonice peractis, idem dominus abbas, non obstante tempore guerre et desolatione patrie, dictum monasterium laudabiliter rexit, et spiritalibus seueritatem in se retinens. Nam rigidis et peruersis cohabitationem discipline inferens, mitibus et piis  mansuetus erat ut agnus. Gerebat ipse modicam de sua persona sollicitudinem; nam cunctis ut agnus uidelicet pius se affabilem exhibebat, cum fratribus erat sicut unus ex ipsis, in se formam gregis potius quam pastoris ostendens. Grauitatem prelature tamen prout poterat retinebat. In omnibus etiam suis agendis, etsi satis expeditiuus, satis nichilominus erat bene consultus. Semper etiam citra ingressum cure pastoralis tristitiam uultu preferebat. Audiui quippe a fide dignis eum post ingressum prelature nunquam fuisse hilarem sicut antea fuerat. Perpendebat forte cum B. Gregorio quidnam amiserat, perpendebat nichilominus quid tolerabat, cernebatque se debere multorum seruire moribus, singulorumque mores in melius reformare, et de singulis  tandem equissimo iudici rationem reddere. In temporalibus etiam dicti monasterii tam intra quam extra in bono statu manu tenendo et desolata reparando, debitaque sui predecessoris que maxima erant, occasione guerre que tempore suo uiguerat, acquittando satis profecit. In recuperatione tandem ducatus Northmannie per regem Francie facienda, cum nonnullis aliis uiris et dynasticis nobilibus, et ciuitas Rothomagensis apud dictum regem orator destinatur. Deinde per dictum regem una cum aliis prelatis pro expeditione dicte pragmatice sanctionis in conuentione Bituricensi comparuit, ubi principium infirmitatis sumpsit. Finaliter ad scaccarium Northmannie apud uillam Rothomag. sedis uocatus fuit.

 Anno D. 1452, decima septima die Nouembris, post suorum susceptionem sacramentorum ab hac luce migrauit, sepultusque est in medio chori, ad caput Guillelmi XXuI, abbatis dicti monasterii: cuius anime propitietur iehsu Christus, Filius Marie uirginis. Amen.

Sequitur epitaphium eius:

Clarum Rothomagus gaudet genuisse Ioannem,
   Et tanto Beccus Patre carere dolet.
Iuris Parisius cathedram per tempora rexit.
   Fratres direxit moribus in melius.
Quem Rothom genere commendat, quem sacra iura,
   Quem prelatura, subiacet in cinere.
M. C. quater sem. I duplex, et funera signant
   Mensis et undeni septima dena dies.

 uenerabili in Christo Patre ac domino IOANNE XXIX, abbate cenobii Beccensis a Deo accersito, successit in regimine predicti cenobii reuerendus in Christo Pater ac dominus Gaufridus de Hispania, cognomine Benedictus, tum prior de Prato, qui die Mercurii Quatuor Temporum Decembris anni Domini 1452, conuocatis omnibus et singulis quorum intererat, solemnitatibus assuetis rite peractis, per uiam Spiritus sancti in abbatem fuit electus, nomine contradicente aut se opponente; deinde per uicarios archiepiscopi Rothomagensis, sede uacante, secundum pragmaticam sanctionem confirmatus atque benedictus, demum regie maiestati fidelitatis prestitit iuramentum, mox in cura sibi commissa insequi  studuit doctrinam Apostoli dicentis: Pascite qui in uobis est gregem Dei, prouidentes non coacte, sed spontanee secundum Deum, neque turpis lucri gratia, sed uoluntarie, neque ut dominantes in clero, sed forma facti gregis ex animo. Nam quamuis gregi, quem dirigendum susceperat, esset pastor et prelatus, communis tamen erat omnibus. Itaque salua iustitia et grauitate pastorali, singulorum auribus se accommodat; in ceremoniis quoque chori, claustri, capituli et refectorii adeo religiose et reuerenter se gerebat, quod omnes suos ad deuotionem alliciebat. Domum Dei sicut ardenter amabat, sic multum decorabat. Unde merito dicere poterat: Domine, dilexi decorem domus tue, et locum habitationis glorie tue. Nam totam nauim et sinistram partem chori a capella  uirginum usque ad crucem pauimento strauit, et fecit eam dealbari, quia ex uapore fumi procedentis ab igne ibidem a populo facto denigrata fuerat. In ea fecit altaria duo erigi, que non fuerunt suo tempore dedicata, et in superiori apposuit imagines sanctorum Clari et Apollonie. Fecit iterum pingi cruces intus et foris in signum dedicationis, et clausit uestiarium. In choro locauit imagines quatuor doctorum Ecclesie, Gregorii scilicet, Ambrosii, Augustini atque Hieronymi, et iusta altare in parte sinistra posuit analogium, in quo sunt quatuor angelorum et totidem prophetarum imagines, inter quos sunt quatuor figure euangelistarum super quibus leguntur Euangelia, singulorum singula, cum quatuor magnis candelabris. Ante pedaneum statuit  imaginem Moysi, super quam leguntur epistole et lectiones ueteris Testamenti, et in medio chori figuram aquile, super quam chorista ponit gradale. Que omnia Parisius de cupro fuerunt facta. Fecit etiam fieri unam crucem argenteam de scyphis decedentium religiosorum ponderis XXX marcharum uel circa, reliquis et gemmis ornatam, in qua sunt quatuor spine corone Saluatoris Domini nostri Iesu Christi, et de uera cruce cum aliis sanctorum reliquiis. Eo tempore fecit in capsam caput sancti Blasii . . . . . Has omnes reliquias suo tempore ab Anglia a commonachis nostris inde expulsis allatas, fecit approbari. Duos etiam urceolos de argento pro aqua benedicta deferenda, et totidem aspersorios  fieri fecit ponderis . . . . . marcharum uel circa. Fecit etiam fieri duas capellas panni serici, munitas casulis, tunicis, dalmaticis, cappis albis, amictis et mappis paratis, unam scilicet rubei coloris, aliam uero albi, et etiam compleuit capellam de Caroliis, que ante fuerat per suos predecessores incepta. Et ne ipse et eius conuentus notaretur de ingratitudine, et laberetur memoria benefactorum ecclesie, quamdam cuppam munitam circumcirca argento, quam antiquitus dederat dicto cenobio celebris memorie domina Mathildis imperatrix, que tractu temporis fuerat consumpta, et deinde per defunctum dominum Robertum de Hispania, tempore quo uiuebat et decessit, priorem prioratus beate Marie de Prato prope Rothomagum, patruum eiusdem defuncti  abbatis, totaliter de argento reformata, postea propter necessitates ecclesie uenditioni exposita, fecit instaurari de argento deaurato ponderis XII marcharum, imaginibus eleuatis refertam; et ordinatum fuit quod singulis diebus in quibus siue totus [f., chorus] uel quatuor ad uenite, et in diebus obituum domini Helluini, ipsius imperatricis, et ipsiusmet defuncti, singulis per ordinem conuentus monachis propinaretur in ipsa uinum: quo pregustato, quilibet diceret: Requiescant in pace, amen. Et pro dicto uino querendo assignauit quatuor acras terre, quas in parochia de Noua-uilla acquisiuit. Superstruxit stillicidia lapidea in circuitu capelle B. Marie, et totam carpentariam, et cooperuit sicut antea fuerat plumbo; edificauit pulchrum infirmitorium et  spatiosum, ornatum capella et cellulis pluribus saluti corporum decentissimis. Super conductus fontium, quia sepe perdebant cursum, propter grossas radices arborum, que intus ex humore aque fouebantur, obstruentes meatum aquarum, uias subterraneas largas altitudinis hominis, testudinibus coopertas, pro ipsis uisitandis, et impedimentis amouendis, a campo de Boulleyo usque erga molendinum de Feugerio, et a portu uinee usque ad uadum Prioris, et ab illo uado usque ad turriculam que est prope cellam abbatis, exstrui fecit una cum turricula, et in uico per cuius medium manant aque, usque ad tineam lapideam cellarii, et de lignis et tecto super ueteres parietes reedificauit aulam Martelli. Aedificauit portam Pratorum; muros quoque  parci pro maiori parte reficere studuit. Manerium et grangiam de Marbedio et plura alia de nouo construxit. Molendina des Meians funditus destructa de nouo edificauit; et suo tempore in fauorem fratrum conuentus acquisita fuit portio quam habebat dominus de Mesnillo super illa molendina, ad augmentationem reddituum pitanciarum: unde ordinauit quod fratrum conuentus perciperent XX solidos pitanciarum singulis annis in termino Pasche, qui  eis subtracti fuerant occasione guerrarum et forterecie, tempore abbatis Roberti. Turrim quoque pro suspendendis campanis ecclesie incepit et edificauit usque ad altitudinem CLX graduum et principium fenestrarum, quam morte preuentus perficere non potuit. Priuilegia nostra de religiosis committendis in prioratibus dicti monasterii uacantibus, contra impetrantes apostolicos et quoslibet alios uiriliter defendit. Preterea non immemor sue salutis, fundauit unum anniuersarium pro se, suis parentibus et amicis, et pro benefactoribus ipsius monasterii, pro quo celebrando assignauit X libras Turonenses annuatim distribuendas modo et forma contentis in litteris in thesauro de monasterio reconditis. Finaliter infirmitate, quam fere per septennium  Deum laudando sustinuit, habuit plures emulos graues uiros contra suam uocationem, ambientes dignitatem abbatialem, obtinentes litteras commendatitias principum et magnatum regni, mittentes magnos legatos, nobiles prudentes, et maximos rhetores, ad sibi persuadendum ut dignitati cederet, offerentes sibi daturos magnam pensionem; sed semper fuit constans et in responsis cautus, quia minis, blandimentis, nec promissionibus ullis concuti potuit nec conuerti; sed rexit dictum cenobium continue a die sue electionis usque ad diem quartam decimam mensis Maii anni Domini 1476, qua die, sacramentis ecclesiasticis munitus, carnis sarcinam deposuit. Anima eius in pace requiescat. Amen. Sepultusque fuit in choro dicti cenobii sub tumba  quam ipse uita eius comite cum tumba sui predecessoris fieri fecit. Sequitur epitaphium eius.

Gaufridus Hispanus cognomen habens Benedicti,
   Abbas Beccensis fratribus uniuocis
Electus, rectam morum uiteque beate
   Seruari normam temporibus studuit
Cursum compleuit, uite precluditur usus,
   Spiritus alta petit, corpus humusque tenet.





CATALOGUS LIBRORUM ABBATIAE BECCENSIS CIRCA SAECULUM DUODECIMUM.






MONITUM.

Le catalogue des liures de l'abbaye du Bec au XIIe siècle aioutera aux notions que l'on a sur l'étendue des connaissances littéraires à cette époque. L'abbaye du Bec, où enseignèrent Lanfranc et saint Anselme, était une des écoles les plus célèbres et les plus sauantes d'alors. On uerra qu'on y possédait, auec une partie des ouurages de Cicéron, l'Hortensius, que nous n'auons plus; Trogue Pompée, si toutefois il ne faut pas entendre par cette désignation l'abrégé de Iustin; un Traité De causis, sous le nom de Quintilien, probablement le De causis corrupte eloquentie; tous les ouurages d'Aristote dont nous auons la traduction par Boëce, et pas un seul des autres; la uersion de l'Anthropologie de Némésius, laquelle se retrouue dans un des manuscrits de la bibliothèque d'Auranches; le Timée de Platon, Hermès Trismégiste, Cesar, Ouide, uelleius, Suétone, Claudien, etc. Dans les listes des ouurages des Pères, spécialement de saint Augustin, on en notera plusieurs dont les titres mêmes n'étaient pas uenus iusqu'à nous. En outre, le traité de Raban Maur, De naturis rerum, encore inédit, quoiqu'il existe en manuscrit dans quelques bibliothèques, etc.



TITULI LIBRORUM BECCENSIS ALMARII.



Libri beati Augustini episcopi.


In uno uolumine super Iohannem sermones CXXIIII.---In alio. De ciuitate Dei, lib. XXII.---In alio. Enchiridion, liber unus.---De doctrina christiana, libri III.---Simbolum ab eodem dictatum.---Disputatio contra Felicianum hereticum de trinitate.---De perfectione iusticie, liber unus.---De natura et gracia, liber unus.---Epistola eiusdem ad ualentinum.---De gracia et libero arbitrio, liber unus.---De conceptione et gratia, liber unus.---Epistola Prosperi ad eum.---Epistola Hilarii Ardurensis ad eum.---De predestinatione sanctorum, liber I.---De bono perseuerantie, liber I.---In alio. Contra Faustum Manicheum, lib. II.---De mendatio, lib. I.---Contra mendatium, lib. I.---De cura pro mortuis gerenda,  lib. I.---De uera religione, lib. I.---De natura et origine anime ad Renatum, liber I.---Ad Petrum presbiterum de eadem re, liber I.---Ad uincentium uictorem de eadem re, libri II.---Sermo Arianorum.---Contra eumdem sermonem, liber unus.---De utilitate credendi, liber I.---Contra aduersarium legis et prophetarum, lib. II.---Liber qui appellatur Yponnosticon.---In alio. De Trinitate, lib. Xu.---In alio. Sermo de pastoribus, sermo de ouibus.---De baptismo aduersus Donatistas, libri uII.---De baptismo paruulorum, libri II.---Epistola Augustini ad Marcellinum.---De unico baptismo, liber unus.---De spiritu et littera, liber I.---In alio. Super Genesim ad litteram, lib. XII.---In alio. De consensu euangelistarum, lib. IIII.---De sermone Domini  in monte, lib. II.---Sermo de uerbis Domini qui dixerit: »blasphemia contra Spiritum sanctum non remittitur ei.«---Sermo de X plagis Egypti et de X preceptis Dei.---In alio. Sermo de X cordis.---Sermo de disciplina christiana.---De penitentia, lib. I.---De cathecizandis rudibus, lib. I.---Soliloquium, lib. II.---De libero arbitrio uoluntatis, lib. III.---Seq. Genisii  contra Manicheos, lib. II.---Aduersus Manicheos Contra epistolam Fundamenti, lib. I.---In alio. Super primam partem psalmorum.---In alio. Super secundam.---In alio. Super tertiam.---In alio. Contra Iulianum hereticum, lib. uI.---Contra quinque hostium, lib. I.---De agone christiano, lib. I.---Epistola Ysidori episcopi de X Hebreis  nominibus saluatoris.---Sermo Cipriani episcopi de opere et eleemosina.---Sermo eiusdem de oratione dominica.---Liber Baruc.---Exemplum epistole Ieremie.

In alio. Confessionum libri XIII.---In alio. De quantitate anime, lib. I.---Super epistolam Iohannis tractatus decem.---In alio. Retractationum lib. II.---De moribus ecclesie et de moribus Manicheorum, lib. II.---Expositio eiusdem super canticum Salomonis, de muliere forti, et uII alii eiusdem sermones, et aliorum decem et uII.---In alio. Contra Pelagianos, ad papam Bonifacium, lib. IIII.---In alio. Eiusdem sermones de simbolo IIII, et de resurrectione  XI et multi alii.---In alio. Epistole eiusdem, et in eodem de uI questionibus, lib. I.---Item ad Bonifacium, lib. I.---Item ad Paulinum de uidendo Deo, lib. I.---Item de presentia Dei ad Dardanum, lib. I.---In alio. De uerbis Domini, et de uerbis Apostoli, et de psalmis sermones LXXXIX.---In alio. Super epistolam ad Romanos et super primam ad Corinthios.---In alio. Super epistolas ceteras Apostoli.---In alio. De bono coniugali, lib. I.---De nupciis et concupiscentia, lib. II.---Contra Parmenianum, lib. III.---Contra Petilianum, lib. III.---In alio. Contra Achademicos, lib. III.---De uita beata, lib. I.---De ordine, lib. I.---De duabus animabus, lib. I.---De regula fidei uere, lib. I.---Sermones IIII.---Liber de conflictu uitiorum et uirtutum.---Omelie  Cesarii X.---Regula clericorum.---In alio. De nuptiis et concupiscentia, lib. I.---Sermones III.---De predestinatione diuina, lib. I.---De uiduitate, lib. I.---De continentia, lib. I.---Epistole ad Sixtum due.---Questionum Orosii lib. I.---Contra partem Donati post gesta, lib. I.---Annotationes in Iob, lib. I.---De fide et operibus, lib. I.---De regula uere fidei, lib. I.---De fide ac simbolo, lib. I.---Ad Ianuarium, lib. II.---In eodem. Sermones plures Augustini, Iohannis et aliorum quorumdam.---In alio. Contra Cresconium, lib. IIII.---Item in eodem gesta altercationis beati Augustini contra Maximinum Arianorum episcopum.---Item contra eumdem Maximinum, lib. II.---In alio. De LXXXIII questionibus, lib. I.---Sententie ab eodem dictate XXI.---Sermo  eiusdem de Epicureis et Stoicis.---Item alius sermo de eo quod dictum est a Domino ad Moysem ego sum qui sum.---De natura boni, lib. I.---Contra Manicheos, lib. I.---Expositionis quarumdam propositionum ex epistola Pauli ad Romanos lib. I.---In alio. De magistro, lib. I.---De diuinatione demonum, lib. I.---De penitentia, lib. I.---De agone christiano, lib. I.---De immortalitate anime, lib. I.---De patientia, lib. I.---De heresibus, lib. I.---Electio et ordinatio Eraclii presbiteri successoris sancti Augustini ab eodem Augustino facta et gestis ecclesiasticis confirmata.---Omelie eiusdem XuIII in Apocalipsim Iohannis.---Liber de testimoniis diuinarum Scripturarum qui appellatur speculum, qui non est beati  Augustini.---In alio. De Nouo Testamento ad Honoratum, lib. I.---De uita christiana, lib. I.---Ad Simplicianum, lib. II.---Ad Casusanum presbiterum de ieiunio sabbati, lib. I.---De questionibus Euangeliorum, lib. II.---De uIII Aulercii questionibus, lib. I.---In alio. Speculum.---In alio. Locutiones super eptaticem, lib. uII.---In alio. Questionum lib. uII.---In alio. De musica, lib. uI.---In eodem Cassiodorus de ortographia.---In alio. Enchirid., lib. I.---De disciplina christiana, lib. I.---In eodem. Tractatus beati Cipriani de oratione dominica.---In alio. De opere monachorum, lib. I.---Item de expositione epistole ad Galatas, lib. I.---Item de origine  anime, lib. I.---Item de sententia Iacobi apostoli, lib. I.



Libri sancti Gregorii.

In uno uolumine. Reg. libri XIIII.---In alio. Super Ezechielem, lib. II.---XL omeliarum lib. II.---Pastoralis cure lib. II.---Regula sancti Benedicti.---In alio. Super Ezechielem, lib. II.---In alio. Dialogorum lib. IIII.---Pastoralis cure lib. II.---In alio. Liber Iob. Moralium tres prime partes, lib. XuI.---In alio. Ultima pars Iob, et Moralium tres postreme partes, lib. XuIII.

In alio. Paterius ex dictis beati Gregorii, super uetus testamentum.---In alio. Paterius super nouum.



Libri Origenis.

 In uno uolumine. Super epistolam ad Romanos, lib. X.---In alio. Super Leuiticum omilie XuI.---In alio. Super uetus Testamentum.



Libri sancti Ambrosii.

In uno uolumine. De fide ad Gratianum imperatorem, lib. IX.---De misteriis, lib. I.---De sacramentis sermones uI.---In alio. De Isaac et anima, lib. I.---De bono mortis, lib. I.---De uirginitate, lib. III.---De uiduis, lib. I.---De uirginibus, lib. I.---Exhortatio uirginitatis.---Sermo eiusdem de perpetua uirginitate sancte Marie.---De fuga seculi, lib. I.---De media nocte surgendo, lib. I.---Contra Nouatianos de penitentia, lib. II.---De Iacob, lib. II.---De Ioseph, lib. I.---De benedictionibus patriarcharum, lib. I.---De ieiunio, lib. I.---De  obseruantia episcoporum, lib. I. De Paradiso, lib. I.---Epistola ad uercellenses.---In alio. De obseruantia episcoporum.---In eodem. Epistole eiusdem. In alio. Super Luce euangelium, lib. X.---In alio. De officiis ministrorum, lib. III.---Exameron eiusdem in eodem.---In alio. De consolatione ualentiniani imperatoris, lib. I.---Item de excessu fratris sui, lib. II.---Item, lib. I.---De XII abusiuis seculi.---Item, lib. I de Abraham.---Item, lib. I de eo quod Salomon ait: Tria sunt impossibilia mihi et quartum quod non ualeo agnoscere.---Item, lib. I de penitentia Dauid regis.



Libri sancti Hieronimi.

In uno uolumine. Contra Iouinianum, lib. II.---Apologeticus, lib. I.---Contra Heluidium, lib. I.---Ad  Eustochiam uirginem, lib. I.---De uirginitate.---Super Ecclesiastem expositionis lib. I.---In alio. Epistole eiusdem. In eodem continentur libri ipsius de prodigo et frugi, lib. I.---Ad Amandum presbiterum de diuersis questionibus, lib. I.---Ad Pammachium de optimo genere interpretandi, lib. I.---Apologeticus ad eumdem.---Contra Heluidium de perpetua uirginitate sancte Marie, lib. I.---Contra uigilantium, lib. I.---De XII questionibus ad Hedibiam, lib. I.---De XI questionibus ad Algasiam, lib. I.---Disputatio de ratione anime per dialogum, sumpta ex dictis beati Augustini et Ieronimi.---Item lib. I beati Augustini de origine anime ad Ieronimum.---Item alius liber beati Augustini ad  eumdem de eo quod scriptum est: Qui totam legem seruauerit, et quedam epistole eiusdem Augustini ad eumdem Ieronimum.---In alio. Super Ezechielem, lib. XIIII.---In alio. Super Ieremiam, lib. uI.---In alio. Super Isaiam, lib. XuIII.---In alio. Dialogus contra Pelagianos, lib. III.---Super epistolam ad Titum, lib. I.---Super epistolam ad Philemonem, lib. I.---Dialogus contra Luciferianos, lib. I.---De spiritu sancto, quem transtulit in latinum de greco.---Lib. Didimi I.---De uita Pauli heremite, lib. I.---De uita sancte Paule, lib. I.---De uita sancti Hilarionis, lib. I.---De Malco monacho, lib. I.---In alio. Super uII Prophetas primos.---In alio. Super quinque prophetas nouissimos, et super Danielem.---In alio. Super Matheum. In hoc etiam  Hilarius super eumdem euangelistam.---In alio. De hebraicis questionibus super Genesim, lib. I.---De distantiis locorum, lib. I.---De interpretationibus hebraicorum nominum, lib. I.---De hebraicis questionibus in libro Regum, lib. I.---De eadem re super Paralipomenon, lib. I.---Quidam tractatus de X temptationibus que in principio Deuteronimi notantur.---Expositio cantici Debbore.---Expositio lamentationum Ieremie.---Expositio de uII ebdomadis Danielis.---Successiones Romanorum pontificum transmisse beato Ieronimo a Damaso papa. Sunt etiam plures alie sententie.---In alio. De illustribus uiris cum adiectione Gennadii, lib. I.---Item, in epistolam ad Galatas, lib. III.---Item, super epistolam ad Ephesios, lib. III.---In alio.  De mansionibus filiorum Isrel, lib. I.---Item, contra Rufinum.---Contra eumdem, lib. II.---Item, eiusdem contra Rufinum, lib. II.---Item, epistole ipsius ad Principiam una, ad Demetriadem uirginem una, et ad Ctesiphontem una, et alie plures.



Libri beati Isidori.

In uno uolumine. Ethimologiarum lib. XX.---In alio. De summo bono, lib. III.---In alio. Contra Iudeos, lib. III.---In eodem super eptaticem, lib. uII.---In alio. De summo bono, lib. III.---Sinonima eius, lib. II.---Liber Alcuini de uitiis et uirtutibus.---Liber scintillarum.---In alio. Lib. uII super eptaticem. In eodem. Alcuinus super Canticum canticorum.



Libri Bede presbiteri.

 In uno uolumine. Super Marcum, lib. I.---In alio. Super Lucam, lib. uI.---In alio. Super actus apostolorum, lib. II.---In alio. Expositio super epistolas canonicas.---Item, expositio Apocalypsis Iohannis apostoli edita a Berengaudo uiro eruditissimo.---Item, liber Lanfranci archiepiscopi Cantuariensis de corpore et sanguine Domini contra Berengerium Turonensem.---In alio. Super Apocalypsim, lib. III.---Item de tabernaculo, lib. III.---Item super Tobiam, lib. I.---In alio. Capitula lectionum super eptaticem.---In alio. Super Cantica canticorum, lib. uI.---In alio. De temporibus, lib. I maior. Item, epistola ipsius de equinoctio. In eodem. Liber Albrici  de compoto lune.---In  alio. Martirologium. In eodem regula santi Benedicti.---In alio. Historia Anglorum, lib. u.---De temporibus liber minor.---De naturis rerum, lib. I.---Lib. Gilde sapientis de excidio Britannie.---uita sancti Neoti que in capite ponitur.---In alio. Lib. Albrici de compoto.---In alio. Epistole Lanfranci. In eodem. Epistole Fulberti Carnotensis, et Hildeberti Cenomanensis episcopi.---In eodem. Liber Ernulfi de incestis coniugiis.---Item, IIII Questiones diuine solute ab eo.



Libri Anselmi archiepiscopi Cantuarie.

In uno uolumine. Monologium, lib. I. Proslogion, lib. I. Orationes eiusdem. Lib. de Grammatico. Epistola ad Urbanum papam de incarnatione uerbi.---In alio. Tres tractatus de ueritate, de libertate  arbitrii, de casu diaboli.---Deus homo, lib. II.---De conceptu uirginali, lib. II.---De processione spiritus sancti.---In alio. Epistole eiusdem ad diuersos.

Iohannes heremita Cassianus.---In uno uolumine. Collationes patrum, XXIIII.

In uno uolumine. Admonitio Basilii ad monachum. Instituta Basilii. Pomerii de uita contemplatiua lib. III.

In uno. uite patrum ueteres, et Ysidori sinonima, et pars libri qui uocatur Diadema monachorum.

In uno uolumine. Concordia regularum.

In uno uolumine. Haimo super Ysaiam.

In uno. Libri beati Dionisii.

 In uno uol. Pronosticon Iuliani.

In uno. Libellus Wimondi de corpore et sanguine Domini.

In uno. Iosephus, antiquitatum lib. XIIII. In alio. Antiquitatum lib. uI, et de Iudaico bello eiusdem lib. uII.

In uno. Ecclesiastica historia Eusebii Cesariensis episcopi, quam transtulit Rufinus de greco in latinum, lib. XI. In uno. Alia historia ecclesiastica que dicitur tripartita, lib. X.

In uno. Historia Egisipi, lib. uI.

In uno. Historia Orosii, lib. uII. In eodem Trogus Pompeius, epitome, XLuI. Item in eodem historia Langobardorum. lib. u.

 In uno uol. uita sancti Nicolai et miracula eius et translatio eiusdem.

In uno. Dicta beati Gregorii pape super cantica, et uita domni Herluini abbatis, et uita beati Anselmi archiepiscopi Cantuariensis.

In uno. Elucidarius, et Apocalipsis, et Cantica canticorum.

In uno. De uitiis, lib. III; et Ysidori sinonima, lib. II; et lamentum penitentie eiusdem, et regula fidei uersifice composita.

In uno uol. Continentur II libri de expositione ecclesiastici officii tam diurnalis quam nocturnalis, editi ab Amalario uiro apperitissime erudito. Item, epistola eiusdem ad Ieremiam de nomine Iesu. Item, epistola eiusdem ad Guntardum. Item, epistola  eiusdem ad Nectonem abbatem de seraphim et cherubim.



Libri beati Iohannis cognomine Chrisostomi.

In uno uol. De reparatione lapsi, lib. I. Item eiusdem ad Demetrium de compunctione cordis, lib. I. Item de eadem re, ad Stelechium, lib. I. Item, omelia eiusdem de subscriptione Io Psalmi. Item, omelio eiusdem de ipso Io psalmo. Item contra Iudeum lib. Gisleberti Crispini abbatis Westimonasterii. Item eiusdem de Simoniacis, et de ueritate corporis et sanguinis Domini. Item eiusdem sermo in dedicatione ecclesie. Item omelia eiusdem super cum ingressus iehsu. Item eiusdem epistole III.



Libri beati Cipriani episcopi et martyris.

In uno uol. Epistole eius numero XuI. In eodem  lib. eiusdem de uitiis seculi ad Donatum. Item eiusdem lib. I ad Demetrianum. Item eiusdem, lib. I de exhortatione martirii ad Fortunatum. Sermo eiusdem de zelo et liuore. Item sermo eiusdem de penitentia. Item eiusdem libri de mortalitate. Item eiusdem lib. de habitu uirginum. Item lib. eiusdem de ecclesie catholice unitate. Item lib. eiusdem de lapsis. Item in eodem lib. de simbolo fidei ad Laurentium. Item beati Cipriani ad Quirinum lib. II.



Libri Fulgentii.

In uno uolum. Libri. XXIII. Item chronica ab origine mundi usque ad imperium Heraclii. Item expositio super lib. Geneseos usque ad illum locum ubi dicitur: Clamor Sodomorum. Item expositio prologorum beati Ieronimi quos in translatione et in expositione  librorum ueteris Testamenti fecit. Item expositio benedictionum XII Patriarcharum. Item quedam prophetie Sibille que de imperio romano et fine seculi predixit.



Libri beati Athanasii episcopi.

In uno uol. De trinitate, lib. I. De unitate trinitatis, lib. II. De unico nomine diuinitatis, lib. III. De assumptione hominis, lib. IIII. De singulis nominibus aduersus nouellam heresim, lib. I. De unica substantia trinitatis, lib. uI. De beatitudine fidei, et proscriptione secte pessime, lib. uII. De professione regule catholice, lib. uIII. De fidei unitate, lib. IX. De trinitate et spiritu sancto, lib. X. Altercatio sancti Athanasii, quam habuit pro fide contra Arrium,  Sabellium, Focinum hereticos, lib. XI. Sententia probi iudicis qui ad dirimendam altercationem ab imperatore Constantio missus fuerat. Item epistola Potumii ad Athanasium episcopum. Item epistola sancti Athanasii ad Luciferum episcopum. Lib. XII de Sotonibus.



Libri Cassiodori.

In uno uol. Super Iam partem psalterii. In alio. Super Iam. In alio. Super IIIam. In alio. Cassiodorus de anima, lib. I.

In alio uol. Smaragdus super regulam S. Benedicti.

In alio continentur chronica Eusebii, et chronica Ieronimi et Prosperi, et chronica Sigisberti

In uno uol. Historie Normanorum, lib. uII, uidelicet  ab aduentu Hastingi in regnum Francorum usque ad mortem primi Henrici, regis Anglorum et ducis Normanorum. Item uita Caroli magni imperatoris Romanorum et regis Francorum. Item uita Alexandri magni regis Macedonum. Item epistola eiusdem de situ Indie ad Aristotilem magistrum suum. Item abreuiatio regum Francie gestorum ab egressione eorum a Sicambria usque ad principium regni Ludouici iunioris regis Francorum. Item historiarum de regibus maioris Britannie usque ad aduentum Anglorum in insulam libri XII, in quorum septimo continentur prophetie Merlini, non Siluestris, sed alterius, id est Merlini Ambrosii. Item exceptiones ex libro Gilde sapientis historiographi Britonum, quem composuit de uastatione gentis sue et de mirabilibus  Britannie.

In uno uolumine. Historia Gregorii Turonensis de gestis Francorum, libri X. In eodem historia Baldrici Dolensis archiepiscopi, quomodo Ierusalem capta sit a christianis, libri IIII.

In uno uol. Itinerarium Ierusalem editum a Fulchero Carnotensi clerico, continens res gestas illius expeditionis ab initio usque ad annum incarnationis dominice M.C.XXuI.

In alio. Decreta pontificum.

In alio. Canones.

In alio. Excerpta decretorum.

In alio. Corpus canonum.

In alio. Benedictiones episcopales, per totius anni curriculum, et quomodo celebratur concilium, et de  consecratione episcopi secundum morem romanum, et plures epistole romanorum pontificum decretales, et benedictio abbatis, uirginis, et uidue, et monachi, et multa alia.

In uno uolumine. Collectiones Bucardi Wormatiensis episcopi, lib. XX, tam ad ecclesiastica quam secularia negocia pertractanda necessarie.

Libri Dionisi Areopagite. In uno uol. De celesti ierarchia, lib. I. De ecclesiastica ierarchia, lib. II. De diuinis nominibus, lib. III. De imistica theologica, lib. IIII. Item ipsius ad diuersos epistola X. In eodem Beotii de trinitate. lib. IIII.

In alio. Epistole Yuonis, et de sacramentis, et sermones ipsius.

 In alio. Abbreuiatio totius corporis canonum.

In alio. Historia Henrici, de gente Anglorum, lib. X.

In uno uol. Epistole Sidonii.

In alio. Isidori de officiis, lib. II.

In alio. Dialogus Basilii et Iohannis, lib. I.

In alio. Sermonum Effremi, lib. I.

In alio. Gregorii Nyseni sermones, lib. I.

In alio. Rabanus super Matheum, lib. uIII.

In alio. Rabanus super Ieremiam, XX.

In alio. Rabanus super Genesim, lib. III.

In alio. Rabanus in Exodum, lib. III.

In alio. Claudianus de anima contra ep. ignoti auctoris. In eodem Candidi Arriani ad uictorinum de generatione diuina, lib. I.

 In alio. Origenes super Cantica canticorum. lib. III; in eodem omelia eiusdem super psalmos: Noli emittere; Domine, ne in furore: Dixi Custodiam.

In alio. Alcuini de trinitate, lib. III.

In alio. Tertulianus contra paganos, lib. unus.---In eodem Gregorius Tusen.  de creatione hominis, lib. I.

In alio. Historia Clementis, lib. X.

In alio. Palladius de agricultura, lib. XII. In eodem uegetius de re militari, lib. III.

In alio. Macrobius, de saturnalibus, lib. III.

In alio. Quintilianus de causis.

In alio. Suetonius de uita Cesarum, lib. XII.

In eodem Eutropius ab urbe condita, lib. X.

 In alio. Tullius de officiis.

In alio. Philippica Ciceronis, lib. III.

In alio. Angelomus super reges, Xu.

In alio. Haimo super epistolas Pauli. Hermas pastor, lib. I. Abbas Clareuallensis supra cantica canticorum. Hugo Parisiensis de arca, de sacramentis, et de aliis multis.

In alio. XII Prophete glosati. Psalterium glosatum. Glose Gisleberti Porretani super psalterium. Epistole Pauli. Sententie Petri Lombardi, in uno uolumine.

In alio. Epistole Senece. In alio. Seneca de clementia, et de beneficiis.

In alio. Seneca de causis. Hermes Trimegistus.

In alio. Seneca de naturalibus questionibus. Seneca  de remediis fortuitorum.

In alio. Martianus Capella, de nuptiis Mercurii et philologie, lib. II; et de uII artibus editis ab eo, lib. uII; et commentum Remigii super eumdem, IX lib. Priscianus de uIII partibus, et de constructionibus, II; Utraque rethorica, II; Dialectice, III. Utrumque commentum super Porphirium; primum super Catheg. ; primum, secundum super Periermenias. Commentum super topica Ciceronis.

In alio. Arithmetica, musica, et Macrobius super somnium Scipionis. Arithmetica. Item arithmetica. Geometria Gilberti. Propositiones Betii, III. Macrobii II. Platonis III. Commentum Calcidii diaconi super Platonem.

 In uno uol. Omnes libri Ouidi excepto magno et de Fastis. Item auctores multi.

Libri Origenis presbiteri.

In uno uolumine. In Genesim, omelie XuI. In eodem. In Exodum, omelie XII. In eodem. In Leuitic., omelie XuI. In eodem. In Numeros, omelio XXX. In eodem. In Iesu nauem omelie XXuI. In eodem. In Iudic., omelie IX. In eodem. In lib. Regum, omelie IIII. In eodem. In Ysaiam, omelie II. In eodem. In Ieremiam, omelie XIIII, desunt XII. In alio. Super Cantic. canticorum, lib. III. In alio. Origenis super Leuiticum omelie XuII. In alio. Super IIam partem Mathei. In alio. Super epistolam ad Romanos, lib. X.



TITULI LIBRORUM QUOS DEDIT PHILIPPUS EPISCOPUS BAIOCENSIS ECCLESIAE BECCI.


In uno uolumine. Augustinus super Iohannem. In alio. De ciuitate Dei. In alio. Super primam partem psalterii. In alio. Super secundam partem. In alio. Super tertiam. In alio. Epistole Augustini de uerbis Domini. In alio. Augustinus contra Faustum. In alio. Augustinus, de confessione. In alio. Hugo super lamentationes Ieremie.---In alio. Retractationes Augustini et de diuersis heresibus.---In alio. De pastore et ouibus, et de baptismo contra Donatistas, et de baptismo paruulorum, et de unico baptismo, et de spiritu et littera.---In alio. Augustinus super Genesim ad litteram, et de LXXXIII questionibus.  In alio. Augustinus contra Adimantum, lib. I;---contra Parmenianum, liber III;---contra omnia scripta eius, liber I.---Sermones Effremi.---Sermones Augustini et super psalmum LXXuIII, et omelie eiusdem et Ieronymi et Ambrosii. In alio. Ambrosius de fide, et Augustinus contra Iulianum.---In alio. Ieronymus contra Iouinianum, et Augustinus de consensu euangelistarum et de uerbis euangelii: Qui blasphematur in Spiritum Sanctum; et libri II de sermone Domini in monte.---In alio. Augustinus, de simbolo. Tractatus IIII de IIII uirtutibus cardinalibus, liber unus.---De cantico nouo, liber unus.---De cataclysmo, liber unus.---De tempore barbarico, liber unus.---Sermo de simbolo et de oratione dominica, et liber de fide et operibus, et  quedam dicta de trinitate, et sermo de comtempnenda morte, et Athanasius de trinitate, et Alcuinus de trinitate, et expositio super Canticum canticorum.

In alio. Ieronymus super Ysaiam. In alio. Ieronymus super Ezechiel. In alio. Ieronymus super Oseam, et alios quinque prophetas. In alio. Ieronymus super Danielem, et Beda super canonicas epistolas et super acta apostolorum. In alio. Epistole Ieronymi. In alio. Ieronymus super Matheum et Marcum; et Beda super Samuelem; et quidam sermones Augustini et Eusebii.---In alio. Ieronymus super Marcum, et de hebraicis questionibus.

In alio. Ambrosius super beati immaculati.

 In alio. Isidorus de officiis uel de diuersis uirtutibus, et liber unus de differentiis; et liber Ambrosii de abusiuis seculi; et liber questionum Orosii, et responsum Augustini. Item de singularitate clericorum; item de Adamo; item de regula uere fidei; et sermones Augustini super epistolam Iohannis; et liber Gennadii.

In alio. Gregorius super Iezechielem. In alio. Speculum Gregorii.

In alio. Hilarius de trinitate.

In alio. Ambrosius super Lucam.

In alio. Ambrosius de officiis.

In alio. Prima pars de sacramentis secundum Hugonem.---In alio. Secunda.---In alio. Hugo de arca et de aliis pluribus.

 In alio. Prennon fisicon. Hugo super Ecclesiastem.

In alio. Origenes super epistolam ad Romanos, et super Iesu nauem.

In alio. Tertulianus contra Paganos, et Origenes super Canticum canticorum, et super tertium psalmum.

In alio. Commentum Philippi presbiteri super Iob.

In alio. Historia Clementis cum pluribus aliis.

In alio. Beda de temporibus; et Egisippus.

In alio. Iosephus totus.

In alio. Historia Normanorum.

In alio. uita Alexandri; et historia Britonum.

In alio. Historia Friculfi Lexouiensis episcopi.

In alio. Tripartita historia.

 In alio. Orosius et Trogus Pompeius.

In alio. Ierarchia Dionisii.

In alio. Burchardus.

In alio. Remigius de expositione misse; et gesta Saluatoris; et II epistole Ieronymi; et Tomellus  de incestis coniugiis; et Gislebertus contra Iudeum; et liber Paschasii de corpore Domini; et liber Ambrosii de Sal. I, et liber eiusdem de Ioseph, et de benedictione patriarcharum.

In alio. Rabanus super Matheum.

In alio. Liber ignoti auctoris, et Claudianus contra eum, et examen Basilii.

In alio. Rabanus super Ieremiam.

In alio. Iohannes Crissotomus  de reparatione lapsi.

 In alio. Ioannes Crissotomus de laude Pauli; et didascalicon Hugonis; et soliloquium Isidori; et littera apologetica Bernardi abbatis; et liber eiusdem de consideratione; et liber Ernaudi abbatis Boneuallis de uerbis Domini in cruce; et liber Ambrosii de ieiunio; et expositio Bernardi super: Missus est Gabriel. Item Hugonis de arra anime.

In alio. Beda super Lucam et Marcum.

In alio. Ennodius.

In alio. Isidorus, ethimologie.

In alio. Epistole Cipriani.

In alio. Epistole Cassodori.

In alio. Expositio Bernardi super Canticum canticorum.

 In alio. Prima pars partiarii . In alio. Secunda.

In alio. Maximus ualerius.

In alio. Rabanus de naturis rerum.

In alio. Pomponius Mela, de cosmographia; et Tullius, de fine boni et mali; et de Academicis; et Timeus Platonis ab ipso Tullio translatus; et Tullius de particione oratoria; et liber Candidi Ariani ad uictorinum de generatione diuina; et Hilarius, de sinodis, et eiusdem liber contra ualentem et Auxencium.

In alio. Petrus Auffonsus .

In alio. Anneus florus.

In alio. Dicta Gregorii.

In alio. Decreta Gratiani.

In alio. Codex.

 In alio. Tres partes et Digesta noua.

In alio. Digesta uetera.

In alio. Inforciata et liber Autenticorum.

In alio. Liber Institucionum, et tres libri Codicis.

In alio. Instituta Iustiniani minora.

In alio. Suetonius et Eutropius.

In alio. Suetonius; et Iulius Frontinus; et Eutropius; et Tullii Tusculane, et Philippica eiusdem.

In alio. Tullius de natura deorum, libri III; de diuinatione, libri II; Timeus Platonis ab eo translatus; et de Fato, liber I; ad Ortensium , liber I; et de Legibus libri III.

In alio. Epistole Plinii iunioris; et Apuleius de deo Socratis; et Hilarius super Matheum; et Gesta Francorum.

 In alio. Collationes Patrum.

In alio. Epistole Iuonis.

In alio. Decreta Iuonis.

In alio. Liber Hugonis archiepiscopi.

In alio. Betius de trinitate, et commentum Gisliberti Porretani super eumdem.

In alio. Psalterium glossatum.

In alio. Glosse psalterii.

In alio. Epistole Pauli glossate.

In alio. Palladius de agricultura.

In alio. uigetius  de re militari.

In alio. Remigius super Marcianum.

In alio. Glosse super Marcianum.

In alio. Super Marcianum; et liber Tullii de paradoxis; et Tullius pro Marco Marcello, et pro Quinto  Ligario, et pro Deiotaro, et pro seipso; et epistole Dindimi ad Alexandrum et Alexandri ad Dindimum; et Apuleus  de fato; et Claudius Claudianus; et epistole Giraldi Eboracensis; et uita Neronis; et super uariarum Cassiodori, et liber eiusdem de anima.

 In alio. Historia Henrici de Anglia; et liber Bede minor de tempore et de natura rerum.

In alio. Quintilianus de institutione.

In alio. Quintilianus de causis.

In alio. Retorica.

In alio. Retorica.

In alio. Retorica.

In alio. Geometrica et aritmetica.

In alio. Astronomia.

In alio. Gesta Cesaris.

In alio. Gesta Cesaris; et Orosius.

In alio. Tullius, de officiis.

In alio. Tullius, Tusculane.

In alio. Tullius, de particionibus oratoriis, et de amicitia, et de senectute, et inuectiue in Catilinam,  et inuectiue in Salustum ; et Salustus in Tullium; et Seneca de causis et remediis fortuitorum, et de naturalibus questionibus.

In alio. Macrobius, de saturnalibus.

In alio. Macrobius, Betius, Plato.

In alio. Seneca, de beneficiis.

In alio. Seneca, de beneficiis.

In alio. Seneca, de beneficiis, libri uII.

In alio. Seneca, de naturalibus questionibus; et Adelermus Batensis  proba uates; aurea capra ; et liber Hildeberti Turonensis archiepiscopi de dissensione interioris et exterioris hominis, et sermones eius, et uita ipsius.

In alio. Zacarias super unum ex quatuor.

In alio. Omelie Leonis pape, et epistole ipsius.

 In alio. Plinius, de naturali historia, libri XXXuI.

Sunt uolumina CXIII, exceptis XXuII uoluminibus, que dedit episcopus, sed nondum habuerunt. Summa uoluminum CXIII.




ANNO DOMINI MLXXXIX
BONIZO SUTRIENSIS PRIMUM, POSTEA PLACENTINUS EPISCOPUS





PROLEGOMENA BONIZONIS uITA, RES GESTAE, SCRIPTA


 De uita, rebus gestis et scriptis Bonizonis  episcopi primum Sutriensis, postea Placentini multi multa collegerunt, facem omnibus preferente Bertholdo  Constantiensi, qui fere unus historicorum isque Germanus, uiri, euo suo et rebus motis, et scriptis editis et aduersitatibus, atque ipsa cruenta morte  celebratissimi in Chronico suo mentionem fecit. Postquam uero que deperdita uidebantur ingenii eius monumenta paulatim e forulis bibliothecarum, eruditorum indagatione preminere ceperunt, industria in ipsum auctorem curatius indagandi, simul excitata est.

Inter primos Ferdinandi Ughelli, Antiquitatum ecclesiasticarum Italie statoris eximii, diligentia emicuit. Secutus est Ughellum indefesse et copiose eruditionis bibliographus Petrus Lambeccius, qui de Bonizone, occasione reperti in arce Ambrasiana codicis agens, ut ille apud Ciceronem »in eam prouinciam sic copiose profectus est, ut domi prorsus nichil relinqueret.«

 Bonizo igitur tempore magni illius dissidii, quod papam iuter Gregorium uII et Henricum Iu imperatorem, iura clauium et gladii horrendum in modum conturbauit, erumnosam uitam egit, et Lambeccii quidem elogio, pietate, eruditione et constantia clarissimus emicuit. Clericalem uitam amplexus dum celibis uite officia non solum scriptis sed et sanguine tueri contendit, primus mansuetudine euangelica excidit, et gladio, quem in aduersarios stringendum scriptorum suorum et declamationum uelut tuba, miseris illis et utrinque pudendis temporibus, persuadere nitebatur, misere tandem et barbarum in modum periit.

Priuatus etiamnum et priusquam maioribus Ecclesie dignitatibus admoueretur, epitomen Augustinianam   ad Ioannem Gualberti  uallis Umbrose in Etruria abbatem, caritatis et mansuetudinis Christiane insignem magistrum, utinam et suum! uolumine adhuc superstite perscripsit. »Composuit autem  hanc epitomen Augustinianam ante initium pontificatus Gregorii uII, hoc est ante annum Christi 1073, uti patet ex epistola dedicatoria, que Ioanni abbati inscripta est  .« Cuius obitum ad eiusdem anni diem XII Iulii eius acta referunt, primum interpolata a Surio , postea uero a morte Lambecii genuine et incorrupte edita.

Huius igitur Ioannis abbatis uallumbrosiani maxime hortatu Augustinianam istam epitomen scriptam fuisse Lambeccio uisum est, eo quod in epistola  nuncupatoria expresse legatur »ipsi insudatum esse istud opus,« hoc est, ut ipse interpretatur, »secundum ipsius uoluntatem et in ipsius usum non absque sudore illud ex omnibus S. Augustini scriptis collectum et elaboratum esse.«

Erat autem, ut semel hoc moneam, Bonizo uir pro seculo suo non perfunctorie eruditus, uite etiam, que quidem morum et discipline puritatem spectat,  inculpate et probe, sed animi preferuidi, iracundi, aduersitatibus exasperati, et sub obtentu ueritatis asserende, usque ad Christiani sanguinis effusionem ferocientis. Que quidem animi impotentia non solum aduersitates, inimicitias calamitatesque quamplurimas, sed ipsam denique mortem eamque crudelissimam eidem accersiuit. Eius rei argumentum maxime premens, opus ipsum est, quod primi hic ex antiquissimis membranis edimus De persecutione Ecclesie ad Amicum. In quo unice in id eruditionis et eloquentie neruos intendit auctor, ut sacrarum litterarum, Patrum, canonum et historicorum sententiis in rem suam accommodatis, persuaderet sue factionis hominibus, licere homini Christiano religionis ueritatem, armis et ferro, ultro asserere.  Quod ille quam ueraciter quamque pertinenter prestiterit, ipse uiderit, et alii arbitrentur. Nobis hoc loco aliud nichil propositum quam calamitosi illius schismatis tenebras noua hac, etsi picea et fumosa face eque conflagrantis pene Christiane pietatis busto rapta, porro illustrare.

Eo igitur ingenio, turbido et acerbo cum esset Bonizo, priuatus etiamnum multorum in se odium concitauerat, aduersus quos Ioannis abbatis preces implorat, ut scilicet orationis sue scuto ab emulorum eum latratibus protegeret, quorum dentes potius, quibus dilacerandus erat, mansueto et prudenti consilio caueret oportebat. Aemulorum uero nomine Lambeccio interprete, sacerdotes sine dubio Simoniaci  et schismatici intelliguntur, cum quibus uti ipsi sancto abbati Ioanni, sic etiam amicis eius et discipulis et precipue quidem Bonizoni perpetua fuerat grauissimaque contentio.

Ceterum recte colligit uir ille clarissimus, cum in ea prefatione nichil memoretur, quod Bonizonem uel episcopum uel exsulem indicet, eum opus illud prius quam in episcopum Sutrinum electus fuisset, composuisse.

An uero Bonizo abbatie S. Petri de Campo, Perusii, tum temporis prefuerit, et ad ipsum pertineant, que ex placito anno 1072, inter abbatem huius nominis et Maurum de predio quodam in presentia Beatricis ducis et Mathildis paciscentes refert illustris Muratorius  , iis, qui locis controuersis et  monumentis eorum uiciniores agunt discutiendum relinquimus.

Ad Sutrinum uero episcopatum quando peruenerit Bonizo monumenta Ecclesie illius, parum adhuc feliciter refossa, non satis definiunt. Ughellus  ea in sede anno 1078 floruisse tradit: Colettus uero in additionibus ad idem opus, tempus preuertit, et annum 1075 mauult. Ughelli uerba hec sunt : »Bonizus uir longe doctissimus floruit anno 1078.«

Eiusdem certe anni die XIII Maii, S. Thome edem Cremone a Bonizone episcopo Sutrino legatoque apostolico consecratam fuisse idem Ughellus in episcopis Cremonensibus memorat .

Sed quo minus quiete eam sedem obtineret Bonizo, atrocia inter Gregorium uII, cuius partibus mordicus adherebat, et Henricum Iu imp. non iam gliscentia, sed in apertum Italie Germanieque incendium erumpentia odia efficiebant. Postquam enim imperator anno 1082, primo uere denuo Romam exercitu petiisset, cum eam obtinere non posset, Gregorio urbem et se omni ui et consilio tuente, finitima depopulatus  est, omnibus, qui Gregorii partibus addictiores essent, aut fugatis aut captis  . Bonizo certe, quod acerbiori odio flagrans timidioribus consiliis minus pateret, Sutrii subsistens, ab Henrico, qui e Faruensi monasterio exercitum mouerat, in captiuitatem redactus est, uti eam expeditionem plenius persequitur ad illum annum rerum Italicarum illustre sidus, et ab occasu magis adhuc lucens, Ludouicus Antonius Muratorius  .

Quandiu in Henrici uinculis heserit captiuus episcopus, non memini hactenus a quoquam memoratum. Neque credibile Bozoni liberum fuisse concilio quod anno 1083, XX Nou. componendis sacerdotii et imperii dissidiis congregatum fuerat, interesse; quod ab eo omnes fere episcopos, qui Gregorii partes  acrius fouebant, et in his Hugonem Lugduuensem, Anselmum Lucensem et Rainaldum Comensem, arcuisset Henricus: neque Faruensis monasterii uicinia, quo plerumque se recipere consueuerat imperator, credere sinit Bonizoni, uel dimisso uel elapso ad gregem suum redire integrum fuisse. Cui accedit quod eiectus a Roberto ex urbe Henricus anno 1084, Sutrii substiterit, uti ex charta conficitur Ecclesie Pisane X Kal. Iunii tradita, quam refert Ughellus  ubi annum 1095 pro 84 irrepsisse, non aduertentibus Ughello et Coleto, recte ex notis reliquis temporis eiusdem diplomatis, obseruat accuratus notarum auctor in idem Muratorii opus germanico idiomate donatum  .

 Rediisse forte ad sedem pristinam Bonizonem nostrum Henrico trans alpes represso, etsi de anno ipso reditus non exacte constet, rebus Sutriensibus densa caligine adhuc obnubilatis, uero tamen non est absimile. Sedem denuo suam occupasse uidetur tempore obitus Anselmi Lucensis, qui contigit anno 1086, die XuIII Maii, uti patet ex loco Hubaldi, qui beati Anselmi Lucensis uitam in scripta misisse passim perhibetur. Eum locum, quem et Ughellus et Oudinus ex Sebastiani Tengnagelii collectione siue syntagmate ueterum monumentorum pro Gregorio  uII aliisque nonnullis Romanis pontificibus contra schismaticos olim conscriptorum  excerptum retulerunt, nos quoque ex eodem syntagmate repetemus, quod Bonizonem Ecclesie Sutriensi anno 1086, denuo prefuisse ex exsequiis beati Anselmi Lucensis, eodem anno, prout diximus, rebus humanis exempto, interfuisse exinde pateat. »Rogauit S. Anselmus, quoad uixit, quatenus in capitulo monasterii S. Benedicti, quod est in ripa fluminis Eridani sub obedientia sacri Cluniacensis cenobii, unde frater ipse ac monachus fuit, sepulture commendaretur. Et cum concedentibus episcopo atque comitissa Mathilda ceterisque omnibus iam deferretur ad monasterium corpus, adfuit subito Sutriensis  episcopus nomine Bonizo, quem et Spiritus sanctus suscitauit, ut clamaret dignum esse, ut in episcopio episcopus sepeliretur. Tanta, inquit, lucerna, non decet ut abscondatur; ipse adhuc uiuens tanquam indignum se humiliauit, nos autem ut uere dignum exaltare oportet hominem, quem fuisse scimus sanctissimum. Acclamatum est idem statim ab uniuersis, rapiturque a monachorum obsequiis, in episcopium defertur ibique uenerabiliter sepelitur.«

Hec D. Anselmi Lucensis biographus, quem Hubaldum episcopum Mantuanum asserit Ughellus. Eumdem locum Baronius quoque, annalium ecclesiasticorum pater, retulit quidem  , sed duobus  in locis mendose; in quod ante Oudinum alii dudum obseruauerant: nam Domnizonem pro Bonizone et pro Sutriensi episcopo, episcopum Sabinensem appellauit, deceptus haud dubie notiori sibi Domnizonis nomine, qui de rebus gestis Mathilde ad ipsam Mathildam opus metricum scripsit a Leibnitio editum, cum uero uterque in aula celebratissime illius matrone gratiosus fuerit, facile que ad alterutrumque pertinebant in unum fuere collata.

De fictitio hoc episcopo Sabinensi quem Baronii auctoritate inducti Ughellus et Ciaconius cardinalium episcoporum Sabinensium catalogo ad annum 1076 inseruerunt, uidendus Oudinus, qui errorem istum ex loco Hubaldi memorato dispungit, et Bollandiani ad d. XuI Sept. in uita B. uictoris,  cap. 10, quorum uerba integra hic legi merentur: »Secundum Ciaconium in Gregorio uII, fuisset Domnizo, qui et Regizo, inquit, hic Sabinensis episcopus, cum dicat illum interfuisse exsequiis S. Anselmi Lucensis, anno sequenti 1086 defuncti. At nec Domnizo cum Regizone confundendus est, neque alteruter fuit episcopus Sabinensis, quantum existimo; licet in nouissima Ughelli editione uterque in catalogo episcoporum Sabinensium reperiatur. Errori occasionem dedit Baronius in Annalibus ad annum 1086, num. 10. Nam cum in uita S. Anselmi  legatur, Sutriensis episcopus nomine Bonizo, ex ea apud Baronium legitur, Sabinensis episcopus dominus Domnizo. Inde error Ciaconii eque ac Ughelli.«

Ad eumdem annum 1086 pertinere ait Ughellus honorificam illam mentionem quam de Sutriensi hoc episcopo exstare ait in quodam Mathildis comitisse priuilegio, »a qua   ob egregias animi dotes magno in honore habitus est.«

Siue igitur ad funebria tanti uiri ultro aduolauerit Bonizo, siue apud beneficam illam episcoporum exsulantium fautricem altricemque, e uinculis Henrici uel delapsus uel dimissus iam tum heserit, dum certiora prodeant controuersie huius monumenta,  in medio relinquimus.

Medio certe illo tempore, donec ad Placentinam transferretur Ecclesiam, uagam et extorrem uitam egisse, et subinde apud Mathildam liberalem Guelfice factionis  hospitam diuersatum, pronum est credere  . Bertholdus enim Constantiensis, qui homo, licet Germanus, Itali huius episcopi memoriam pene unus conseruauit, ubi de eius ad Ecclesiam Placentinam translatione agit, expresse memorat e sede Sutrina pro fidelitate sancti Petri iam dudum ante expulsum, memorat autem ad annum 1089, qui Bonizoni uite supremus, isque omnium maxime exitiosus exstitit.

Bertholdi uerba quibus omnem de Bonizonis cruenta morte notitiam substruunt magni nominis  auctores, hec leguntur: »Bonizo Sutriensis episcopus pro fidelitate sancti Petri iam dudum expulsus, tandem post multas captiones , tribulationes et exsilia a Placentinis catholicis pro episcopo recipitur: sed a schismaticis eiusdem loci effossis oculis et truncatus omnibus pene membris, martyrio coronatur.«

Ughellus in episcopis Placentinis, Bertholdi locum paulo copiosius, forte ex aliis monumentis, sequentem in modum deduxit: »S. Bonitius  , quem Bertholdus in Chronico Bonizonem appellat. Hic cum libertatem ecclesiasticam contra Henricum Cadaloumque pseudopontificem strenue propugnaret,  de Sutrina sede, unde primum ius diuinum dicebat, impio imperatore iubente deturbatus est; deinde cum plura erumnosaque mutasset exsilia peruenissetque Placentiam, ibi a catholicis eiusdem ciuitatis est dictus episcopus, dimicansque cum impietate ac factiosis schismaticis primum est carcere maceratus, postea truncatis membris atque exoculatus, prope sanctum Domninum  , nobili est coronatus martyrio sexto mense quam Placentinam Ecclesiam  ceperat administrare, anno 1089, die XIu mensis Iulii; eius sacrum corpus Cremonam delatum, ibidem exceptum tumulo est, apud S. Laurentium, ubi hec subiecta carmina incisa leguntur:

NOBILE DEPOSITUM TIBI CLARA PLACENTIA GESSIT
ANTISTES BONIZZO CHRISTI PRO NOMINE MARTYR
SEPTIMA BIS IULII HUNC LUX COLLEGIT IN URNA.

Causam cedis plerique in Henrici quarti factionem referunt Gregorio uII aduersantem: sed propinquiores odii cause ex motibus illis internecinis presbyterorum hinc pro coniugio et sub huius obtentu sepe pro concubinatu, illinc pro celibatu, non iam scriptis et uoce, sed ferro et igne pugnantium, deducende ueniunt.

Ipse Bonizo totum hoc bellum inter clericos, PATAREAM  uocat, et diserte asserit  eos qui pro celibatu Gregorio uII aduersus clericos uxoratos concubinarios et Simoniacos adherebant, Paterinos dictos, quos inter ipse Bonizo, non tam militis quam ducis officia dum in se suscepisset, exitium sibi denique et mortem crudelissimam in illo furentis populi estu accersiuit, Paterinis a factione sibi opposita urbe eiectis. Non potuit autem non ciuitatis ordinem turbare tot mulieribus prolibusque, his quidem natalium, illis iustarum nuptiarum publicam honestatem, extremo familiarum dedecore seditiose eripi: quo incendio semel excitato, sub specie honestatis publice et ruptorum societatis ciuilis uinculorum uindicandorum, illi qui  uere concubinarii Simoniacique a iustis nuptiis eque ac a uita celibe abhorrebant, quorum pro illius eui nota corruptela numerus longe maximus exstitit, ut dissolutioni sue patrocinarentur, seditionis facem acrius etiam et implacabilius uentilarunt. Usque adeo ut, cum optimo cuique ac Christiane pietatis ac pacis amantissimo sacerdoti in tam turbata republica locus nullus relinqueretur; ii, qui alterius quidem partus impuros et infrunitos, alterius uero feroces et extra omnem Christianam mansuetudinem proiectos mores, equaliter abhorrebant, ultro se ex his fluctibus in tutiora pacatioraque reciperent, et sub D. Augustini regula communem uite et discipline societatem pudendis hisce et cruentis dissidiis  preferrent.

Successu temporis Paterinorum factiosum nomen, presbyteris uxoratis tandem suppressis, uicte parti adhesit, tanquam obscenum et multa cede ac sanguine fedatum, uictoribus ut fit, quidquid in uictoria propudiosum fuerat, in uictos transferentibus. Uti eam rem cum ex ipso Bonizonis loco a Lambeccio excerpto, tum ex Hugonis Flauiacensis Chronico ad annum 1084 luculenter docet, et ad amussim expendit  Baroniane messis uannus critica. Pagius  . Sed et locus galuanei flamme, qui historiam Mediolanensium ab u. C. ad annum circiter 1336 conscripsit, hac de re consulendus apud Muratorium  qui eius Manipulum florum  ex codice membraneo Mediolanensi et altero Ambrosiane dedit.

Ceterum de cede Bonizonis, etsi seditionis illius Placentine mentionem faciant, uno fere ore obmutescunt rerum Placentinarum scriptores antiquiores. Ioannes de Mussis ciuis Placentinus, qui res patrie sue ab anno 222 ad annum 1402 luculento calamo descripsit, et quem a se editum plurimis uerbis commendat Muratorius, de Bonizone tamen pisce magis mutus existit. Idem etiam obseruamus in aliis  Ecclesie illius scriptoribus, etiam antiquioribus, qui sua quoque e uetustioribus hauserunt, et quos a fide et rerum copia laudat toties laudatus Muratorius : et illi tamen tam uberes, tam locupletes, tam luculenti, Bonizonis ne nomen quidem, nedum res gestas et crudelem cedem memorant. Unius horum, quem Muratorius e codice Estensi edidit, et de quo reperto fortune gratias agendas putat, ieiunum Annalem in medium proferemus, iis firmandis que asseruimus: »A. C. 1089 fuit discordia inter milites et populares Placentie; et milites exierunt de ciuitate, habitantes castra et uillas et prohibentes gentes episcopatus uenire ad mercatum Placentie, et tunc populares  exeuntes de ciuitate contra milites, expugnauerunt castra usque ad Trabantianum. Et tunc milites per aliam uiam congregati intrauerunt ciuitatem excludentes de ciuitate populares, qui populares non ualentes ciuitatem intrare steterunt iuxta S. Lazarum, et tandem in festo S. Michelis inuicem concordiam fecerunt .«

Ubi nichil reperias, quod faciem illorum temporum referat, quibus Arialdi et Herlibaldi mali sopiti ignes et incendia atrocius quam unquam antehac seuiebant.

Ceterum que Petrus Maria Campius nouissimus Historie ecclesiastice Placentine, isque non indiligens sed summorum uirorum laudibus notissimus scriptor de Bonizone congessit ex iisdem fontibus,  unde nostra hausimus, desumpta percepimus; neque enim eius uiuendi atque euoluendi occasio obtigit; idem sed asseueranter pronuntiare de iis possumus, que de Ponizone, Ioannes Lironus Carnutensis, congregationis S. Mauri monachus, uaria eruditione conspicuus tomo I Singularium suorum  , ex Lambecio aliisque desultoria tamen breuitate collegit.

Hec sunt, que de uita et rebus Bonizonis deque ipsius cruento obitu hactenus ad posteros peruenere, queque ex parte pro uberrima non modo ecclesiastico  sed omnis politioris eque ac grauioris litterature copia collato mecum studio communicare dignati sunt, per epistolas consulti, uiri supra laudes meas positi Franciscus Tepselius prepositus Pollinganus et  eiusdem antiquissime sub regula D. Augustini canonie decanus, Eusebius Amortus.

De sancti et beati titulo in hunc uirum estu seculi et factionis sue imprudentius accensum a nonnullis collato Agiographorum Antwerpiensium sententiam, eo referimus lubentius quo equior nobis, nonnullorum recentiorum, nec auctoritate nec iudicio nixa largitate, semper uisa est. Ita autem ciuitatis Christiane tabularii et archiui collectores et custodes perpetui  : »Bonizonem Sutriensem primum,  deinde Placentinum, ut uolunt  episcopum, sanctis Italie in priori suo catalogo adnumerare ausus non fuerat Ferrarius, ast in altero generali paulo liberius pronuntiauit: »Placentie, »B. Bonizonis episcopi et martyris,« de quo ut sancto et beato, nullus meminit hactenus. In adnotationibus confuse allegat nescio quos Annales urbis Placentine et Baronium ad annum 1089. Hunc igitur primum consului, in quo de Bonizone nil prorsus reperi preter ipsissima uerba Bertholdi Constantiensis, in appendice Hermanni ad dictum annum 1089.« Refert postea locum Bertholdi, accuratissimus Cuperus  et porro pergit: »His ponderis aut auctoritatis nichilum Baronius de suo addidit, ne quidem  beati titulum Annales Placentinos alios non uidi preter eos, quos Italice uulgauit Petrus Maria Campius, alibi a nobis excussus, in Indice operis Bonizonem canonizatum non recte asserens, nec magis uere narrans pag. 358, eum a Baronio uocatum S. Bonizonem, nisi inepte indicem, nescio a quo concinnatum, pro annalium textu substituerit: nec Bucelinus plus roboris adiungit: a quo male refertur tertia Iunii. Admitto et suspicio preclaros Bonizonis labores omnes et grauissima uulnera ei a schismaticis inflicta, at martyrem unquam legitima auctoritate declaratum fuisse, uel ut talem, Sutrii, Placentie aut uerone cultum, non probant earum. Ecclesiarum tabule; nec Ughelli Elogium tomo I, col.  190, ubi Bonizzus uocatur, de ullo cultu meminit; nec mihi licet sedis apostolice iudicium preuertere.« His subiungit epitaphium Cremone, in quo quidem martyr audit Bonizo, sed id recentius cum sit, nichil firmat reclamante antiquitate. Obseruat Sandius in notis et animaduersionibus ad uossii de Historicis Latinis opus doctissimorum uirorum accessionibus et lima hodie perpolitissimum , Bonizonem siue Bonithum a nonnullis »ONYTHONEM dictum quod prima littera B credita fuerit beatitudinis indicium.« Quod obtusi  nasi recentius commentum, nemo non qui emunctiori utitur, deprehendit.

Nullam ceterum Bonizonis apud bibliographos insigniores Sigebertum Gemblacensem, Henricum Gandauensem, Ioannem Trithemium, cardinalem Bellarminum, Guillelmum Eisengreinium, Aubertum Mireum, Antonium Posseuinum, Conradum Gesnerum et eius epitomatores, neque apud Gerardum Ioannem uossium, quem de historicis scribentem cura illa propius spectabat, mentionem occurrere, nemo cum Casimiro Oudino ualde mirabitur, qui, quam supine argumentum illud uastissimum atque inexhaustum plerique eorum  tractauerint, secum prope perpenderint. Tanta enim tamque immensa cum esset  eorum, quorum scripta tum passim exstabant, copia, facile eorum, quorum tum et fama et lucubrationes alta caligine et situ premebantur, obliuio obrepsit.

Non tamen Bonizonis eiusque operum memoria ita omnino exoleuerat, ut nullum penitus uestigium exstaret: nam et anonymus Mellicensis, Bonizoni nostro synchronus, a Bernardo Pezio in lucem protractus, eius mentionem facit  his uerbis: »Ponizo Sutriensis presbyter Septimi temporibus scribit excerpta de canonibus.« Et apud Muratorium Rerum Italicarum tomo III, qui Acta Pontificum Romanorum et uitas complectitur a Nicolao Arragonie S. R. E. cardinale conscriptas, in Leonis IX uita manifeste apparet Nicolaum Bonizonis historias  pre oculis habuisse: adeo non res tantum sed et uerba illius, sua facit . Nec in Leonis tantum sed et in Stephani IX, Nicolai II et Alexandri II gestis uitulo Bonizonis strenue arauit Nicolaus, etsi eius interim uerbo non meminerit. Quod pluribus conficere, cum conferri iam inter se, opera nostra utriusque scripta possint, huius loci porro non esse uidetur. Sufficiat saltem notasse in specimen Nicolaum in uita Alexandri II mentionem facere statuti a Lombardis episcopis Guiberto Parmensi auctore facti, ut aliunde non deberent papam recipere, nisi ex paradiso Italie, que totidem uerbis apud nostrum leguntur.

Ricobaldus quoque Ferrariensis, canonicus Rauennas,  in Historia imperatorum Romano-Germanicorum a Carolo M. usque ad annum 1298 producta apud laudatum Muratorium  qui eam pridem a u. cl. Ioanne Georgio Eccardo editam, ope codicis Estensis purgatius et locupletius recudi fecit, in Henrico II imp. quedam e Bonizone affert , nec nisi in solo nomine titubat Deonitum appellando. »In libro tamen Deoniti, inquit, quem misit ad comitissam Mathildam, dicitur quod cum dictus presbyter  simplicitate ductus pontificatum sibi per pecuniam acquisiuisset, ut schismati obuiaret, ipse mox  errorem suum cognoscens, suadente imperatore se abdicauit officio.«

Hec autem non apud Domnizonem  cuius libri ad Mathildam exstant ab illustri Leibnitio recogniti, sed apud Bonizonem nostrum, et prolixius leguntur. Sed et ipse Muratorius, pro summa sua in edendis monumentis integritate monet loco Deoniti inter lineam ascriptum in codice Bonici. Adeo prope a uero abfuit uir tam perspicax, sed eum notioris Domnizonis nomen a uero abstraxit, quem nouerat Mathildi librum nuncupasse, ut reponeret: »an forte Donizi, seu Domnizonis?«

Sub Henrico Iu historiam Hildebrandi  prioris Cluniacensis postea pontificis Gregorii  uII, archiepiscopum Ebroniensem Simonie miro argumento conuincentis et ad abdicationem cogentis, iisdem fere uerbis narrat, que hodie Bonizone exstante legimus. Quo loco Riccobaldus auctoris sui nomen non iam truncatum aut deforme, sed uere et genuine refert Bonizonem uocando. Muratorius tamen adeo nichil suspicatur genuini, ut et hic Donizonem reponendum putet.

Bonizonis denique meminit etiam Martinus Polonus in Chronico, etsi nec in omnibus codicibus, nec eodem modo. Iuuat ea de re ipsum audire Lambeccium, qui octo ea in re inter se contulit, quos omnes locupletissima illa et uere Augusta  bibliotheca possidet. Ita autem ille: »Hec igitur sunt illa chronica Bonizonis, siue, ut idem  alias corrupte appellatur, Bonisii de gestis Pontificum Romanorum, quorum Martinus Polonus in chronici sui prefatione meminit his uerbis: »Compilaui autem presens opusculum ex scriptis T. Liuii, ex chronicis Orosii, ex chronicis Damasi pape De gestis pontificum, ex chronicis Bonisii episcopi Sutrini De gestis pontificum, ex chronicis Pauli Diaconi,« etc. Ita enim hic locus reuera legendus est, non autem, ut in Ioannis Oporini editione Basileensi anno 1559, in-fol. et in Suffridi Petri editione Antwerpiensi Plantiniana anno 1574 in-8, perperam et mendose legitur: De gestis Bonizii episcopi Sutrini, De gestis pontificum. Quam ob rem merito reprehendendus est Ioannes Fabricius, cognomine Cesar, qui in editione sua eiusdem chronici  colonie Agrippine typis Gerardi Greuenbruch anno 1616 in fol. excusa, uerba prefationis Martini Poloni, quibus chronicorum Bonisii, siue Bonizonis De gestis pontificum Romanorum facit mentionem, omnino omisit; nempe haud alia de causa, quam quoniam ipsi Bonizius iste siue Bonizo, prorsus fuit incognitus  .« Hec Lambeccius, qui eodem lib. II, cap. 8  , uariam memoratorum cod. ms. lectionem hisce indicat uerbis: »Necessarium arbitror, ut hic corollarii instar addam quomodo idem locus se habeat in octo supra memoratis cod. ms. Aug. Bibl.  Ces. In primo igitur et secundo illorum cod. legitur hoc modo: »Item ex chronicis Boniti Sutrini episcopi De gestis pontificum et imperatorum. In tertio legitur: »Item ex chronicis Bobini,« etc. In quarto legitur: »Item De gestis Bonisii episcopi Sutrini De gestis pontificum.« In u, uI, uII et uIII legitur: »Item ex chronicis Bobini Sutrini episcopi De gestis utrorumque.«

Atque hec sunt que de Bonizone pro argumenti et eruditionis copia, siue inopia potius, colligere potui. De quo uere asserere possumus quod de Seruii Sulpitii nobilitate Cicero , »eam hominibus litteratis et historicis notiorem esse, populo uero et suffragatoribus obscuriorem.« Quod superest, ad ingenii eius monumenta pertinet, que singula  ordine recensenda.




CATALOGUS OPERUM.



Epitome omnium operum et sententiarum S. Augustini Paradisus Augustinianus inscripta et in libros octo diuisa.

Primus omnium huius operis notitiam eruit helluo ille librorum  Petrus Lambeccius, bibliothece Auguste Cesaree uindobonensis prefactus longe dignissimus; is eum una cum aliis codicibus uetustis Cesareo iussu anno seculi superioris sexagesimo quinto ex arce Ambrasiana in Cesaream bibliothecam a se translatum, libro secundo Commentariorum suorum, quos  de eadem locupletissimos etsi ad finem non perductos posteris reliquerat, diligenter et exacte recensuit.

Exstat opus in cod. LXXXu, chartaceo, in-folio, conscripto anno 1439. Nuncupauerat illud Bonizo Ioanni abbati, quem illum scientia pietate, et Christiana mansuetudine celebratissimum Ioannem Gualberti uallis Umbrose fundatorem fuisse inter doctos dudum constat. Epistolam illam notis suis recondite eruditionis illustratam integram fere inserit Commentariis suis Lambeccius, quod in ea institutum argumentumque operis plane et dilucide explicaretur. Eam hoc tanquam uere suo loco legi, ubi de Bonizonis rebus ex instituto agitur, nec intempestiuum nec molestum erudito lectori uidebitur   .



Bonizo in familia Dei minimus Ioanni reuerendissimo abbati salutem.

»Dominica uoce reus agitur, qui talentum sibi creditum maluit humo tegere quam nummulariis ad mensam commodare, cuius admissi culpam sollicite uitare desiderans, deliberaui, Dei iuuante gratia, quandiu spiritus uitalis meos uegetauerit artus, quidquid auditu cordis et corporis percipere, intellectu discernere, quidquid palato cordis  potero ruminare, fratribus indigentibus libenter communicare. Suscipe igitur, Pater uenerande, Excerptum sententiarum mirifici doctoris Augustini, tibi sudatum et per annum uix ad calcem perductum, quod octo uoluminibus diuisum a me Paradisi nomine est decoratum, et non immerito,« etc.

Refert postea Lambeccius que de singulorum librorum argumento circa finem eiusdem epistole sue memorat Bonizo, »Accingere itaque pergens, »Pater carissime et admirabilis doctoris scrutare sententias, et quid sit Deus, et quid non sit Deus, et quid sit Trinitas, quidue unitas subtili indagatione considera, et de diuersitate personarum et de uniuscuiusque persone proprietate et de missione  Filii et de processione S. Spiritus, et qualiter unum tria sit, et qualiter tria unum sint, et de diuina prouidentia in primo lege et inuestiga uiriliter. In secundo uero uolumine de rationali quere creatura et qualiter angelica creata sit creatura qualiterue humana, et cur Deus diabolum creauerit, quem prescierat peccaturum, cur uero hominem, et de libero arbitrio et de gratia quere diligenter et inuenies. In tertio uero de origine Ade et de Pascha et de baptismi Sacramento et de corporis et sanguinis Domini eucaristia et de caritate scrutare uiriliter. In quarto uero cur adorandus sit Deus, cum sciat quid nobis sit necessarium, et de septem petitionibus, et de diligendo  Deo, et de lege naturali, et quod melius sit ab homine quam a uitio uinci, et de adipiscendis uirtutibus et de cauendis uitiis, et de fugiendo mendacio, et de octo generibus eiusdem, et de percipiendis alimentis, et aduersus mathematicos et contra Origenistas, si quesieris nauiter, inuenies dilucidatum. In quinto uero inuenies de doctrina Christiana, et quod inter omnia signa uerba obtineant principatum, et de signis ambiguis et de figuratis locutionibus, et qualiter intelligenda sit Sacra Scriptura, et de cauendis barbarismi uitiis et de artium peritia et de eloquentia et de septem Tychonii  regulis, et de quinquagesima et quadragesima. In sexto uero de auctoritate LXX interpretum quiue fuerint, et ab ipso initio Geneseos  usque ad Salomonis tempora multiplices et difficiles, solutas a B. Augustino inuenies questiones. In octauo uero scriptum reperies, quid sit infernus, et utrum in inferno mali tantum an etiam boni mansuri sint, et an corpora possint esse in ustione ignis perpetua, et quibus sacrificium prosit post mortem, et qualiter mortui in somnis uiuentibus appareant, et de oblatione et eleemosyna pro defunctis, et quod Adam morte Dominica ab inferno sit liberatus, et de duabus resurrectionibus,  et quod peracto iudicio ignis fiet conflagratio, et an ad Dominici corporis modum, omnium mortuorum resurrectura sint corpora, et de nouitate corporis spiritualis et de possessione eterne beatitudinis, et de qualitate uisionis, qua Deus in futuro uidebitur, et de eterne ciuitatis Dei felicitate. Talibus deliciarum pomis uescere, his te pasce deliciis, sicque ligni uite saginatus dulcedine sermones Christi seruabis, mortemque non gustabis in eternum. Mee quoque compatiens infirmitati, mei laboris non immemor ab emulorum latratibus scuto tue orationis me protege.«

Refert postea initium libri primi his uerbis: »Omne quod est aliud est, quod constat; aliud  est quo constat; aliud quo discernitur, aliud quo congruit. Uniuersa igitur creatura,« etc.

In ipsius uero operis commendationem hec porro adiicit indefessus ille bibliothecarius: »Dignissimum profecto est hoc opus adminiculo typographie publici fiat iuris, cum propter enucleationem doctrine S. Augustini, tum uero etiam respectu ipsius Bonizonis, cuius res ex Bertholdo Constantiensi, Ughello, Baronio, Ferrarioque hoc loco prolixe et laboriose prosequitur.«



II. De ecclesiasticis sacramentis.

Primus illud opusculum reipublice litterarie indicauit Ioannes Mabillonius, eiusdem ornamentum  longe maximum. Repertum et euolutum a se  in Ambrosiana Mediolanensi cum anno 1685 Italiam, litterarie mercis emporium ditissimum, pede impigro percurreret. Ita autem ille in Itinere Italico tomo I Musei Italici premisso  : »In alio codice exstat Bonizonis Sutrini episcopi liber de sacramentis ad Galterium Leonensis monasterii abbatem: quo in libro auctor meminit alterius opusculi sui contra Ugonem schismaticum.« Hec ibidem Mabillonius quasi cursim. Pressius pedem fixit illustris Muratorius, qui opusculum ipsum ex eodem, quem Mabillonius uiderat Ambrosiano codice descriptum publici iuris fecit in preclaro opere Antiquitatum Italicarum medii eui, dissertatione XXXuII  . Agens enim ex occasione tabularum  antiquarum in loco Leni diecesis Brixiensis exaratarum, monasterii Leonensis siue ad Leones ut posterioribus temporibus appellatum fuit uaria monumenta in lucem producit. Sed ipsum potius audire prestat edendi opusculi occasionem explicantem. »Sed quando, inquit, memorato loco in Leonense monasterium incidimus, ueniam mihi a lectoribus polliceor  si illud non ante dimisero quam opusculum hactenus luce carens hisce ueterum seculorum monumentis adiicere.  Eius auctor est Bonizo,« de quo, postquam eum ex Bertholdo, Ughello, Lambeccio, Caueo et Oudino notiorem fecit, porro monet, opusculi huius ante se non solum Mabillonium, sed et ante istum Petrum Mariam Campium historie Placentine auctorem tum adhuc ineditum, meminisse tanquam a se Rome uisi sub rubro De ecclesiasticis sacramentis. »Hoc igitur opusculum  quod e manuscripto codice Ambrosiane bibliothece olim ego hausi ad Gualterium Leonensis monasterii non abbatem  sed priorem, scriptum dissertationi huic additum uolo.«

Id nos, etsi multis rationibus doctorum uirorum meditatione et exercitatione dignissimum cum altioris  sit indaginis et iam publici iuris factum sit, aliis examinandum et recensendum consulto relinquimus.

Meminit in eo Bonizo alterius cuiusdam libri a se scripti in Ugonem schismaticum de quo postea suo loco.



III. Decretale, siue syntagma decretorum ecclesiasticorum ex sacra Scriptura probatisque conciliis, ut et ex pontificum Romanorum et sanctorum Patrum aliorumque orthodoxorum auctorum monumentis collectum et secundum locos communes in septem libros diuisum.

Ita insigne hoc opus recenset Lambeccius ex codice membraneo Auguste uindobonensis, quem merito propriis uerbis rem enarrantem audimus. De  Bonizonis enim lucubrationibus agens partim theologicis, partim historicis, »unum, inquit , pre ceteris memorabile reperi inter Auguste bibliothece Cesaree uindobonensis cod. ms. historicos Latinos, qui nondum certis numeris notati sunt. uolumen, quo illud continetur, membranaceum est in folio minori seu quarto maiori, et quantum ex scriptura aliisque circumstantiis iudicare licet, non multo post Bonizonis mortem exaratum est. Possessor huius rarissimi et forsan unici  codicis ms. fuit olim, ut ipse primo eius folio propria manu testatur, Ioannes Albertus Widmestadius imperatoris Ferdinand I consiliarius et prouinciarum Austrie orientalis cancellarius.« Post  cuius litteratissimi uiri et seculi sui Polihystoris ac Poliphemi laudes, ne quidem post recondite eruditionis plenos de eius meritis litterariis summorum uirorum Schellornii et Maschii commentarios satis depredicatos Lambeccius porro ita prosequitur: »Continetur autem iam memorato codice hactenus ineditum Bonizonis decretale, siue syntagma decretorum ecclesiasticorum, ex sacra Scriptura probatisque conciliis, ut et ex pontificum Romanorum et sanctorum Patrum aliorumque orthodoxorum auctorum  monumentis collectum et secundum locos communes in septem libros diuisum: cui proemii loco prefixa est epitome historie pontificum Romanorum a S. Petro apostolorum principe usque ad papam Urbanum II, qui die XII Martii anni 1088 electus est. Titulus iam memorate epitomes hic est: Chronica Romanorum pontificum edita a Bonithone Sutrino episcopo uiro per omnia doctissimo.«

Refert postea principium operis, quod cum in codice Brixiano acephalo desideretur, prout ille e uindobonensi descripsit, exhibemus: »Scripturus de excellentia Romane Ecclesie et de priuilegiis ad eiusdem Ecclesie episcopum pertinentibus, et de constitutionibus eiusdem, solertem rogo lectorem, ne citissime in meam prorumpat sugillationem, dum  uiderit me in tam profuso opere succinctum, pauca dixisse de magnis. Quod si Moyses omnem scientiam doctus Aegyptiacam, qui erat uir mitissimus super omnes homines qui habitabant in terra, quem Dominus nouerat ex homine, incircumsisum se labiis dicit, ne mitteretur ad Aegyptum, et Ieremias se puerum nominat, ne ad regna euellenda et plantanda, edificanda et destruenda mitteretur excusans: quid ego miserrimus nullius bonitatis uel scientie mihi conscius, aliud quam me indignum tanto opere iudicabo? Sed quia Deus in sentibus locutus est, et cum uoluit, linguam rudentis resoluit in uerba loquentis accepta fiducia ab illo, a quo omne datum optimum et omne donum perfectum est,  supplicabo ei, orans ut meas utinam! non dedignetur inuisere sentes. Mihi uero multa uouenti ac cogitanti nil melius occurrit, quam quod hec sacrosancta Ecclesia nullis synodicis constituta, sed ipsius Domini est uoce fundata, dicentis ad beatum Petrum: Tu es Petrus, et super hanc Petram edificabo Ecclesiam meam. Cui addita est societas beati Pauli magistri gentium, ut que erat electa caput gentium, sedes esset apostolorum principis et magistri gentium. Ipsa est enim uertex et firmamentum omnium Ecclesiarum dicente Domino ad beatum Petrum: Ego pro te rogaui, Petre, ut non deficiat fides tua, et tu aliquando conuersus confirma fratres tuos. Quid dicam quod omnis Christiana religio,« etc. Hactenus quidem Lambeccius ex codice uindobonensi. Pleniorem  operis huius notitiam nobis suppeditat codex Brixianus, quem ex archiuo ecclesie illius cathedrali recenset uir non solum ab ea que a sanguine uenit, sed et uera illa quam littere pariunt nobilitate conspicuus Ioannes Hieronymus Gradonicus can. reg. Brixie sacre auctor laudatissimus. Constituerat ille absolute a se pontificum Brixianorum seriei  cod. ms. qui in archiuo ecclesie illius custodiuntur Elenchum adiicere; sed mutato postea consilio eruditis spe sua exclusis certe dolendo, intra unius codicis recensionem substitit, qui Bonizonis nostri decretale continet. Sed ipsum potius, cui ante oculos et in genibus codex ille fuit narrantem audiamus   . »Placet doctis Brixianis spartam hanc exornandam relinquere, et in unius tantum codicis descriptione aliquantisper immorari. Conscriptus is est seculo XI. Titulum prefert ora secunde pagine, qui sic se habet: Bonizonis episcopi de sanctorum Patrum authenticis canonibus ad Gregorium presbyterum.«

Post breuem postea de Bonizone et eius lucubrationibus ac libris notitiam, porro ita prosequitur uir doctissimus: »At ex his nullus illo prestantior cuius ex Brixiano archiuo nunc damus descriptionem, siue res attendas quas complectitur, siue raritatem codicis et prestantiam consideres. Alterius enim solum occurrit mentio in uindobonensis bibliothece commentariis, quem rarissimum fortasse etiam unicum  appellat loco citato Oudinus . Accedit illum mancum esse, cum septem duntaxat contineat libros, decem uero Brixianus. Prima charta cum desideretur, libri etiam primi initium deest, reliquorum uero initia sunt hec:

»Incipit liber secundus. Quod ante sit docendus omnis quam baptizandus: et quid sit baptismus: et quibus modis fiat: et a quo sumpsit exordium.

Incipit liber tertius. Clemens episcopo Iacobo in his ciuitatibus apostolorum princeps primates instituisse ubi primitus archiflamines, etc.

Incipit liber quartus: Scripturus de excellentia Romane Ecclesie et de priuilegiis ad eiusdem  Ecclesie episcopos pertinentibus, etc.

Incipit liber quintus: Superioribus tribus libellis, qualis debeat eligi episcopus . . . superest nunc de secundi ordinis sacerdotibus et diaconibus ceterisque ordinibus, prout Deus concesserit, enarrare, et primum ab ordinatione ordiamur, etc.

Incipit liber sextus: Monachorum quatuor esse genera, beato Benedicto referente, cognouimus, etc.

Incipit liber septimus: Scripturas de regibus et iudicibus, et de his qui in laicali ordine sunt constituti, opere pretium uisum est, etc.

Incipit liber octauus: Quia uero superiori libro de prelatis in laicalique ordine positis . . . Superest  nunc in ulteriori libro qualiter subditi uitam debeant instituere, breuiter indagare.

Incipit liber nonus: Liber iste medicinalis inscribitur, eo quod egrotantium uaria continet medicamenta animarum.

Incipit liber decimus: Superiori libro dixisse me memini . . . opere pretium uisum est mihi auctoritates et exempla SS. Patrum compendiose colligere et iudicia de criminibus qualiter iudicauere, huic libello inserere.«

Ex quibus omnibus non male concludit uir clarissimus plurimum prestare uindobonensi codici hunc Brixianum.

 Primus eius operis mentionem fecisse uidetur Anonymus Mellicensis superius a nobis adductus, qui ab uno opere Bonizonem uidetur nouisse. Post Lambeccii uero recensionem »Brixiani codicis notitiam  primus uulgauit in supplementis ad Labbeanam conciliorum editionem Dominicus Mansius , quem de pretiosi codicis inuentione reddideramus certiorem. Cl. abbas Trombellius a nobis laudatus eum codicem cum nobiscum ante aliquot annos in citato archiuo uidisset, prouinciam suscepit in lucem emittendi, obtenta in eum finem illius exscribendi ab illustriss. ac reu. canonicis facultate.«

Optandum sane reuerendissimum hodie congregationis  S. Saluatoris abbatem generalem, et tot ingenii atque doctrine eximie monumentis insignem Ioannem Chrysostomum Trombellium, ab ea spe nos non deturbare ob mendosissimum et acephalum codicem Brixiensem, quem obiter inspectum officiose nimis commendauerant alii. Maxime cum spes nondum decollarit ea que uel hiant uel deficiunt e uindobonensi, resarciendi, emendandi et redintegrandi. In catalogo ipso cod. Brixiensium Gradonico referente ita recensetur: »Bonizonis episcopi, etc., etc. Collectio canonum est anno 1100 uix elapso, confecta  opus ineditum est. Prima pagina desideratur alieque nonnulle nonnullis in locis.«



Iu. Epitome historie pontificum Romanorum.


Exhibet illam idem ille codex uindobonensis modo memoratus, qui Bonizonis decretale continet, »cui Proemii loco prefixa est (sunt uerba Lambeccii [loc. cit., p. 797] a S. Petro apostolorum principe usque ad papam Urbanum II, qui die XII Martii anni 1138 electus est. Titulus iam memorate epitomes hic est: Chronica Romanorum pontificum edita a Bonithone Sutrino episcopo, uiro per omnia doctissimo.«

Illustris Muratorius, quem nichil fugit quod rebus Italie illustrandis quoque modo faceret, cum Lambecciana hec legeret, nullum non lapidem mouit, ut  monumentum hoc publici iuris faceret, uti ipse testatur his uerbis:  »cuius postremi libri , cum ego summopere auidus forem, intellexi tandem nichil aliud illic exhiberi, nisi merum breuem catalogum Romanorum pontificum, quales multos habemus, proptereaque ab eo ultra mihi procurando abstinui.«

Postrema uerba huius epitomes hec sunt: »Hucusque incipiens a beato Petro apostolorum principe usque ad nostra tempora Romanorum pontificum acta compendiose digessimus, superest nunc ut de  priuilegiis ad Romanum pontificem pertinentibus, et de prerogatiua ipsius sedis, non profuse sed succincte, Dei iuuante gratia, disseramus.« Post quam uelut prosphonesin ad decretale suum, de quo superius egimus, progreditur.

Casimirus Oudinus, qui primus a Lambeccio, et ex illo potissimum Bonizonem scriptoribus Historie ecclesiastice inseruit, alium eiusdem epitomes codicem ms. ex Thoma Smito catalogi cod. mss. Cottoniane memorat  his uerbis: »Exstat aliud ms. exemplar huius operis in Cottoniana Anglie bibliotheca sub effigie Iulii littera A, cod. uII, num. II, his uerbis: Chronica Romanorum pontificum edita a Bonithone Sutrino episcopo, uiro doctissimo, usque ad Urbanum II, ut habet titulus: Huius Romani  pontificis acta, auctor intime se scripsisse dicit:« Hec ibi, ubi tamen fallitur uir doctissimus, dum existimat Martinum Polonum, dum Bonizonem De gestis pontificum allegat, hanc epitomen pre oculis habuisse, cum constet librum ad Amicum, qui uere hunc titulum gestorum implet, designare uoluisse.



u. Contra Hugonem schismaticum libellus.

Eum librum, qui Urbani II initia comprehendebat, hodie aut exspectare iubemur latentem aut deplorare deperditum. Meminit eius ipse Bonizo duobus in locis, semel in opusculo De sacramentis Ecclesie, quod Muratorius in lucem protraxit, his uerbis: »Qualiter uero primus sit  per electionem Petri, et tertius in gradu, si quis gnarus  esse uoluerit, legat Librum, quem scripsi in Hugonem schismaticum, et ibi inueniet ad plenum dilucidatum  .« Et denuo atque copiosius in peroratione epitomes pontificie Historie de qua modo, sequentem in modum : Urbani uero pontificis acta, et de eius uictoria, si quis scire uoluerit, legat librum quem scripsi in Hugonem schismaticum, et ibi inueniet ad plenum dilucidata.

De Hugone Candido cardinali, qui et Alexandro II apud Agnetem nostram augustam Henrici Iu matrem fluctus excitauit, et postea Gregorio uII in gratiam Henrici filii maxime aduersatus est, temporum illorum scriptores, pro partium quisque studio plurima memorant. Ipse Bonizo in rebus Alexandri  II prolixam mentionem facit, sed uberiorem multo haud dubie in eo scripto, quo hodie caremus, fecerat, quod ipsum forte cum deplorata iamiam auctoris nostri scripta caput proferant, bono euentu emerget.

Ant. Pagius Critice Historico-Chronologice in Annal. Baronii t. Iu, ad ann. 1044, p. 166 b, cui uiro a se sagaci, nasum criticum preterea finxit, prodigium eruditionis Longueryus, ita de Hugone, occasione huius ipsius opusculi: »Inscriptus fuit in Hugonem schismaticum, hoc est contra Hugonem  cognomento Candidum, cardinalem presbyterum T. S. Clementis, qui anno 1061 post obitum Nicolai pape caput et antesignanus fuit eorum qui nouum pontificem Romanum non nisi consulto et consentiente imp. Henrico Iu creandum esse contenderunt.«



uI. Liber ad Amicum.

Ita eum indigitat ipse Bonizo in fine epitomes Historie pontificie, canonum collectioni a se suscepte, in codice uindobonensi prefixe. Est autem opus istud insigne, ipsum illud quod ex membranis Boicis, nouem libros complexis, modo in lucem protrahimus. Argumentum breuiter ita adumbrauit Bonizo:  »Ceterum si quis de Theophilacto Tusculano, qualiter Ioanni sacerdoti uendidit papatum, et quomodo uno eodemque tempore Theophylactus et Gregorius et Syluester Romanum non regebant, sed uastabant pontificatum, et qualiter Henricus rex, Conradi filius, Romanam Ecclesiam a talibus pastibus liberauit, gnarus esse uoluerit, legat librum quem dictaui, qui inscribitur Ad Amicum; et ibi inueniet hec ordinabiliter esse digesta. Inueniet autem, et ibi papa Clemens electus qualiter sit, qualiterue Henricus rex imperator ab eodem ordinatus sit, et de Damaso eius successore quot in papatu duxerit dies, et de preclaro Leone, quid in papatu egerit, qualiterue uitam finierit, et de uictore eius successore quid egerit, aut quid eius temporibus nouum euenerit; et de Stephano Godefridi ducis germano, et  qualiter eius temporibus Patarea apud Mediolanum exorta est; et de Nicolao papa et de lite quam habuit cum Benedicto inuasore, et quid egerit in papatu, et de Alexandro papa, et de lite quam habuit cum Cadolo Parmense et de eius uictoria, et quid egerit in papatu et de eius fine, et de septimo Gregorio et de eius electione, et de uita eius et moribus, et qualiter ad altare Domini in natiuitate a Centio uiro crudeli captus sit, et eo die Dei gratia liberatus, et de Werra quam sustinuit ab Henrico imperatore, et de controuersia, quam habuit cum Wiberto, et de erumnis, quas sustinuit, et de obsidione ciuitatis et sua, et qualiter a Rotberto Romanorum duce sit liberatus, et qualiter beato fine quieuerit,  aptissime declarata.« Hec Bonizo, que uerba exinde deprompta exacte repetit Baroniani operis insignis commentator Pagius, et more suo insertis notis illustrat , ad quas lectorem remittere placet; quantum autem pretium statuerit ille ipse monumentorum historie ecclesiastice probus estimator, ex uerbis quibus iacturam eius deplorat facile colligimus. »Profecto, exclamat ille, periisse opus, quod annalibus ecclesiasticis maximam lucem effudisset summopere dolendum. Hec tamen sufficiunt ad declarandum quantum is de rebus hoc tempore Rome gestis edoctus fuerit.«

 Plenius id prestabit opus ipsum, quod eruditorum oculis subductum et longa obliuione memoria ipsorum exemptum, parum abfuit quin ipso fere in portu naufragium faceret. E bibliotheca enim Boica, ubi latebat et fallebat ignotus codex, in hominis priuati bibliothecam  traductus, a morte eius, in angulo quodam familie herciscunde commodum tempus, donec ad bractearios iret, prestolabatur, dum manum ducente Minerua in eum incidit uir reuerendus et grauioribus eque ac amenioribus litteris, pro natalium et instituti dignitate instructissimus Ioannes Edelweckius clericor. reg. D. Caietani apud nos degentium tum prepositus, qui profugum aut raptum familie restituit.

 Codex ipse membranaceus est in quarta quam uocant forma eaque minore et uere quadrata. In Bauaricam ex Schedeliana transiit, toties a nobis memorata. Antiquioris domini nullum ibi uestigium, in postico assere in schedula agglutinata, charactere quem uocant monastico legitur: Libellus Boni Thonis, et est Chronica a Constantino usque, etc.

In antico uero forinsecus: Historia Bonithonis Sutriens. episc. de persecutione Ecclesie. Adiecta nota ueteri bibliothece Stat. uII, num. LIu A, qui ordo, bibliotheca ex arce Taufkirchensi monachium ab Alberto translata, postea immutatus, codicibus adhuc heret illitus. Hodie inter cod. ms. Lat. num. DCXuIII signatus est. Ipse codex characterem seculi duodecimi ita graphice refert, ut paradigmatis  loco rei diplomatice tyronibus esse possit: littere capitales hodie rubent, sed in quibus uestigia argenti, quo inducte fuerant, adhuc manifesta. De opere ipso nichil est quod ante dictis adiiciam. Testem temporum illorum nouum produco, an et ueritatis? ii arbitrantur qui ueterum elogia, cum recenter repertis testimoniis conferent. Notas non adieci idque consulto ne mihi coquos iniquiores redderem quam conuiuas, et que summa consilii fuit, propter iusculum, piscem perdere nolui: recentem prebui, alii condiant. Rerum Boicarum scriptoribus inseri a me Bonizonem, si qui erunt qui uitilitigent, eos quidem dignos non habeo aduersus quos maximorum uirorum  exemplo  me tuear; mihi certe auctor, hactenus deploratus, qui non Germanicas solum res, uerum Boicas quoque plurimis in locis illustraret, si alia omnia desint  dignissimus uisus est, qui prima quaque non data tantum uerum etiam arrepta occasione ederetur; quod ea contineat, »que qui legat, non multum desideret contextam historiam illorum temporum; sic enim omnia de studiis principum, uitiis ducum, mutationibus reipublice perscripta sunt, ut nichil in iis non appareat .





BONIZONIS SUTRIENSIS PRIMUM, POSTEA PLACENTINI EPISCOPI LIBER AD AMICUM SIuE DE PERSECUTIONE ECCLESIAE LIBRI NOuEM Nunc primum e codice membraneo unico bibliothece quondam Schedeliane, hodie Bauarice, descripsit atque edidit Andreas Felix eFELIUS INCIPIT LIBER BONIZONIS SUTRIENSIS EPISCOPI QUI INSCRIBITUR AD AMICUM 



INCIPIT LIBER PRIMUS.


Queris a me, unicum a tribulatione que circumdedit me presidium, quid est quod hac tempestate mater Ecclesia, in terris posita, gemens clamat ad Dominum, nec exauditur ad uotum, premitur nec liberatur, filiique obedientie et pacis iacent prostrati, filii autem Belial exsultant cum rege suo, presertim cum qui dispensat omnia, ipse sit qui iudicat equitate. Est et aliud unde de ueteribus sanctorum Patrum exemplis a me petis auctoritatem, si licuit, ut licet, Christiano pro dogmate armis decertare. Quibus tue mentis fluctuationibus si aurem sani cordis adhibueris, facile respondebitur, tum quia in promptu nobis est, tum quia hoc tempore mihi scribere  hoc ualde uisum est necessarium. Igitur de Dei misericordia confisi, qui linguas infantium disertas facit, adoriamur sermonem.

Mater Ecclesia, que sursum est nec seruit cum filiis suis, tum maxime liberatur, cum premitur; tunc maxime crescit, cum minuitur. Nemo enim celestis regni Abel conciuis esse merebitur, nisi qui in presenti Cain malitia ad puerum limauerit. Sic Enoch probatus repertus »raptus est, ne malitia mutaret cor suum .« Sic Ne, humani generis reparator, per sexcentos ferme annos, quibus ab his qui se iniusta maculauerant commutatione multa perpessus, cum domo sua mundo uindice aqua pereunte, liber euasit. Quod si filii Ierusalem aliquando captiui detinentur, tamen non seruiunt, quod  et si super flumina quidem sedentes flentes irriguas non delectantur, in salicibus suspendunt organa, et non cantant canticum in terra aliena, sed ad Ierusalem suspirant; et ideo beati qui allidunt paruulos ad petram, filia autem Babylonis misera . Sic Hebreus ille quidem Hur non tenuit Chaldeorum, Babilonio non seruiuit fastui, ad Ierusalem uero tetendit Melchisedech uidelicet, et ab eo benedictus ab Omnipotente »pater multarum gentium« appellatus est . Quod uero scriptum est »duos filios habuisse, unum de ancilla et unum de libera, scilicet qui de ancilla secundum carnem, qui autem de libera per repromissionem ; qui sunt duo populi, unus Catholicorum, alter uero hereticorum, sicut tunc qui secundum  carnem persequebatur eum qui secundum spiritum ; ita et nunc. Unde dicit Scriptura: »Eiice ancillam et filium eius. Nec enim heres erit filius ancille cum filio libere .« Itaque Sara clamante ad Abraham Angelo intercedente, Ismel ex persecutione exheredatur, Isaac uero hereditate donatur . Ecce alia persecutio, quam Isaac sustinet patienter. Fodit puteos, quos ante foderat pater eius, inuenit aquam, pro qua rixati sunt Allophili . Non repugnauit, patienter sustinuit, quandiu inuenit abundantiam et per abundantiam ueniret ad Bersabe , que puteus septimus et requies interpretatur, luce clarius demonstrans, cum persecutio ab his qui foris sunt nobis infertur, tolerando  deuincendam. Cum uero ab his qui intus sunt euangelica falce prius succidendam, et postea omnibus uiribus et armis debellandam. Quod melius ostendemus exemplis; sed quid nobis cum allegoria? ueniamus iam ad Euangelicam ueritatem. ueniamus ad lucem »que illuminat omnem hominem uenientem in hunc mundum .« ueniamus ad uerba celo terraque durabiliora, et inueniemus nichil nobis cum mundo amicum, nilue commune. Ideo non dolendum est nobis, cum perimus, sed potius gaudendum. Sic enim Saluator ait: »Nolite mirari, si odit uos mundus, scitote quia me priorem uobis odio habuit .« Et iterum: »Pacem meam do uobis, pacem relinquo uobis; non quomodo hic mundus dat, ego do uobis .« O quanta  dignitas mundum cum Filio Dei sentire inimicum, ut Patrem, qui in celis est, una habere possimus amicum. Qui postea nos inuitans ad passionem, sic ait: »Nolite timere eos qui occidunt corpus, animam autem non possunt occidere .« Et post pauca: »Si quis uenit post me, abneget semetipsum, et tollat crucem suam, et sequatur me .« Quod si membra summi Capitis sumus, debemus eum imitando eique inherendo illuc tendere quo eum peruenisse pro certo cognouimus [inserendum forte per uel post], probra et flagella et irrisiones et turpissimam mortem crucis, ad gloriam peruenit resurrectionis et consummatus factus, gloria et honore coronatus, sedet ad dexteram Dei Patris omnipotentis. Sic et nos, si filii summi  Patris sumus, per mundanas possessiones debemus commori secum, ut conresurgentes simul conregnare possimus, quod illi matris nostre non habentis maculam neque rugam  primi fundatores et documentis docuere et exemplis monstrauere. Respondet enim aliud princeps ouilis et uas electionis et filii Boarnages  et fratres Domini ceterique Dominici gregis arietes, aliud nos docuerunt, quia mundum cum pompis suis relinquentes, que sursum sunt sapiamus, non que super terram . Quod exemplis monstrauerunt, cum irent gaudentes a conspectu concilii, quoniam digni habiti erant pro nomine Iesu contumelias pati . Igitur postquam in omnem terram exiuit  sonus eorum , consummati facti constituti sunt principes super omnem terram . Hos secutus est martyrum candidatus exercitus; qui per uaria penarum genera mortem inuenientes, eternam uitam lucrati sunt. Quorum alii stipitibus suspensi, alii uariis cruciatibus perempti, alii capite truncati, alii uiui excoriati, alii flammis concremati, alii fluminibus necati, alii uectibus perforati, alii uiui defossi, alii luminibus priuati, alii membris ceteris debilitati, alii secti, alii lapidati, alii uincula et uerbera experti, insuper et carceres circumierunt in melotis et in pellibus caprinis . Hos ad tam preclaram gloriam perduxit pontificalis apex, qui, quamuis pene toto orbe iam diffusus, quod uerbis predicabat, ostendebat  exemplis. Precipue Romanus Christianusque senatus, qui a beato apostolorum principe sumens exordium per ducentos ferme annos ad pii Constantini tempora, continuis bellorum successibus diebus noctibusque cum antiquo hoste decertans XXXIII uicibus de eodem uenenoso serpente triumphans, non ante desiit tolerando certare, subiiciens sibi principatus et potestates , quia ipsum Romani imperii ducem Christiane subiecit religioni.


Explicit liber primus.



INCIPIT LIBER SECUNDUS.

Igitur Constantino a Syluestro sancte Romane Ecclesie episcopo baptizato et ab eodem imperiali diademate sublimato clausa sunt templa, reserate  sunt Ecclesie, ceperunt parietibus depingi imago Saluatoris et e publice deiici imago Iouis; ceperunt altaria erigi et simulacra deiici; reddita est pax in toto orbe Ecclesiis quamuis non longo tempore duratura. Nam eiusdem pii principis tempore, surrexit Arius, maximus Ecclesie deuastator, a quo Ariana heresis exorta est, et ab eo mille hereseos nouitates, contra quas omni Christiano pugnandum pro officio sui consideratione nulli dubium est. Nam ueternosus senex dolens imperialia uasa, per que Christianam persequebatur religionem sibi esse sublata, omnem se collegit in iram, et per quosdam sue artis uiros falsa iustitia inebriatos, non cessauit, nec cessat, nec ad usque illius »qui extollitur super omne qui dicitur aut colitur Deus « tempora  cessabit Ecclesie maculare puritatem.

Sed cum a Constantino ceperimus, Constantini laudes persequamur. Hic est Constantinus qui legem posuit euangelice doctrine consonantem, ut omnes episcopi Romanum episcopum haberent caput, sicut omnes iudices regem. Hic est Dominice crucis inuentor Christiani nominis maximus propagator, alme noue Rome fundator, basilicarum precipuus fabricator; hic est qui nobis sanctam Nicenam synodum congregauit, in qua omnium episcoporum subsellia ipse composuit, et ipse sub pedaneo sedens scabello indignum iudicans imperialem sedem thronis illorum admisceri, quorum sedes iudicature sunt duodecim tribus Isrel . Cui cum quadam  die libelli accusationum ab episcopis porrigerentur, fertur dixisse: Absit, ut ego iudicem deos! De uobis enim dictum est: »Ego dixi: Dii estis ;« neque enim rectum est ut maior a minore iudicetur. Hic est, de quo legitur dixisse quia si inuenirem aliquem, religioso habitu circumamictum, turpitudinem operantem, pallio meo cooperuissem eum, ne dignitas tanti nominis infamaretur. Hic reliquit filios, heredes quidem regni, sed non religionis. Nam filius eius Constantius, qui defunctis fratribus imperii post eum suscepit monarchiam, Ariane hereseos zelo mirabiliter uastauit Ecclesiam; nam episcopos exsilio relegauit, quosdam uero gladio truncauit. Hic cum per Ermogenem prefectum, Paulum episcopum Cpoli expellere niteretur,  populus Catholicorum diuine legis zelo armatus in tantum pro ueritate decertauit, ut ipsum prefectum cum omni domo sua et familia igne cremarent. Quod factum non est a sapientibus improbatum, sed potius laudatum. Quid referam de Alexandrinis, quanta pro S. Athanasio episcopo perpessi sunt, quantasue laudabiles pugnas contra Arianos zelo orthodoxe fidei exercuerint. Quid de Mediolanensibus, qualiter ipsi Constantio uolenti episcopos in Ecclesia latitantes capere, armis restitere, eosque ab illius cruentis manibus ui rapuere. Sed quoniam prefatus Constantius non patri equiparando, sed quasi paganorum more episcopos, quamuis zelo Dei sed non secundum scientiam persecutus est, eius temporibus respublica multum uexata est; nam et Perse Romanos terminos  transiere, et Francorum ualida gens ripas Rheni inuasit, que usque hodie Christiane quidem, sed non Romane subiecta est ditioni. Quo mortuo, Iulianus ei successit in regnum, uir apostata et Deo odibilis, qui per triennium, quibus non Romanum gubernauit, sed uastauit imperium, quantas sacerdotum strages dederit, quantosue Christianos diuersis penis affecerit, non est facile dictu. Sed eodem tempore fuerunt non solum sacerdotalis, sed etiam militaris ordinis, qui eius uesanie aperte resisterent, ut Iouianus, qui eius successit imperio; qui cum esset millenarius cingulo ante renuntiauit quam dogmati; sed et ualentiniani diuini amoris feruorem non pretermittam. Hic cum quadam die ex officio, erat  enim princeps cohortis legionum, regem intraturum templum Fortune anteiret, eumque sacerdos, ut moris erat, aqua aspersionis intrantem aspergeret, accidit ut uir Christianissimus guttam aque in chlamyde sua aspiceret, moxque Christiani nominis zelo succensus ante seuissimi imperatoris presentiam in ipso introitu templi sacerdotem pugno percussum prostrauit, clamans se Christianissimum pro hac aspersione potius maculatum quam purgatum. Quod factum in tantum Deo placuit, quod ante anni curriculum totius Romani imperii monarchiam ei tradidit gubernandam. Nam Iuliano turpiter apud Persas uitam finiente, cum Iouianus ei successisset in imperium, ante anni curriculum in pace sepultus est; quo mortuo, ualentinianus ei successit in regnum,  uir urbanus et Christianissimus, qui in primordio ordinationis sue fratrem suum, nomine ualentem, consortem effecit imperii, proh dolor! tradens ei totius iura Orientis, ipse occidentales gubernauit regiones. Hic Mediolanum sedem legit imperii. Mortuo uero Auxentio heretico et in pace sepulto sancto Dionysio accidit, ut illuc conuenirent episcopi Italie, ut sibi in commune eligerent episcopum, ad quod faciendum summopere exspectabatur regis presentia; quod ut audiuit, ipse modis omnibus interdixit, dans legem euangelica ueritate concordantem, ut nemo laicorum principum uel potentum audeat se inserere electioni patriarche uel metropolite, uel episcopi; quod si factum fuerit, inordinata erit talis electio; adiiciens: Talem secundum decreta  canonum eligite, qui nostris possit mederi uulneribus. Quam piissimis principis humilitatem Deus ex alto respiciens exaudiuit, et sibi et Ecclesie donauit Ambrosium episcopum; qui quandiu uixit erga sacerdotem Dei deuotissimus pacifice imperium Romanum gubernauit. Sed a pii Constantini usque ad Longobardorum crudelia regna quinque Romani imperii principes secundum Dei timorem et episcoporum consilia et precipue sub Romano episcopo obedientes exstitere, Ecclesias colendo, clericos diligendo, sacerdotes honorando, dum uixere alta pace rempublicam gubernauerunt, et mortem uita eterna commutauerunt; qui uero inobedientes fuere malo fine perierunt; ut ualens, ualentiniani frater, qui ualentiniano mortuo, cum ei successisset, ualentinianus  eius filius cum Iustina matre sua heretica assumens tyrannidem, totus Arianus, ecclesias orientales uastauit, episcoposque exilio relegauit. Huius quoque tempore Gothi et Massagetes Hystrum transeunt, et Illyricum occupant, Epirumque inuadunt; demum uenientes Calcedonam ipsum scelestum interficiunt, Constantinopolim obsident. Sed mirabile dictu!

Dominica eius relicta, quod uir non potuit, ciuitatem a barbaris liberauit. Fuere etiam alii pestilentes, ut quidam Zeno et Constantinus et Anastasius, qui proterue loquens de papa diuino fulmine interemptus est; et ualentinianus, qui cum matre sua Iustina regno suo expulsus est, sed per Theodosium pium principem recuperatus est. Et Basilius, et quidem  Leo et Mauritius, qui cum uxore et filiis suis a Foca morte damnatus est; et alii quam plures, qui sacerdotem Dei inhonorantes priuilegia Romane Ecclesie auferre molientes et in presenti uita non quieuere, et in eternum periere. Quorum temporibus et Persarum exercitus Mesopotamiam inuasit, et Sarracenorum pessima gens omnem Africam et Marmaricam et Lybiam et Egyptum et Arabiam et Iudeam et Fenicem a Romana subtraxit ditione Ab aquilone uero Hunorum feritas et Gothica tempestas et Guandalorum procella omnem uastauit Occidentem, quandiu decimum cornu bestie, Longobardica scilicet rabies de uagina furoris Domini extracta, Italicas inuasit regiones. De qua persecutione melius est silere quam pauca dicere.

 Fuere etiam preterea religiosissimi imperatores, ut Theodosius et Honorius et idem Theodosius et Marciniani et ualentiniani pia dualitas, et Constantinus et Hyrene et Leo et Iustinianus et quidam alii, qui, ut superius prelibauimus et alta pace rempublicam gubernauerunt, et mortem uita eterna commutauerunt.

Imperante autem Theodosio primo, temporalem carpebant uitam Ambrosius et Augustinus et Ieronimus, qui salutifera uiuendi multa nobis reliquere precepta; quorum Ambrosius ne ab Ecclesia iussu ualentiniani et Iustine pelleretur, armis populorum defensatus est, nec uituperauit Dei sacerdos diuinum populi feruorem, sed potius laudauit. Eodem quoque tempore uenerabilis Augustinus Bonifacium principem,  ut Donatistas et Circumcelliones depredetur et uastet hortatur.

Sed quoniam religiosorum principum superius mentio facta est, aliquid de uita eorum et legibus ab eis promulgatis huic opusculo necessarium duxi inserere. Nunc autem ab ipso Theodosio ordiamur: hic, suscepto regni gubernaculo, barbaros mirabiliter uicit et sedauit, et Arrianos ab ecclesiis expulit, et cas orthodoxis reddidit, Persas intra fines suos stare cegit, Maximum tyrannum regno expulit. Interea pacificato regno Thessalonicam ueniens regia licentia populum inconsulte iussit interfici. Qui dum Mediolanum uenisset, a liminibus ecclesie a B. Ambrosio prohibitus est, sicque cognoscens peccatum suum tamdiu fleuit extra ecclesiam publice quamdiu (ita  cod. loco donec] ueniam meruit, data lege ut sententie principum sub animaduersione prolate usque ad XL dies non obtineant firmitatem.

Quantam uero reuerentiam erga sacerdotem Dei Archadius et Honorius filii eius habuerint, leges ab eis promulgate testantur in hunc modum: Imperatores ARCHADIUS et HONORIUS Augusti, THEODORO PP. presidi prefecto. Si quis in hoc genus sacrilegii incurrerit, ut in Ecclesia catholica irruens sacerdotibus et ministris, uel ipsi cultui locoque aliquid importet iniurie; quod geritur a prouincie rectoribus animaduertatur, atque ita prouincie moderator sacerdotum et catholice Ecclesie ministrorum loci quoque ipsius et diuini cultus iniuriam capitali in conuictos siue confessos sententia nouerit esse uindicandum.  Et post pauca: Sitque cunctis laudabile factas atroces sacerdotibus iniurias uelut publicum crimen insequi et de talibus ultionem mereri, etc.

Quid uero Martiani et ualentiniani pia dualitas ad beatum papam Leonem scripserit, audiamus: Et tuam, inquiens, sanctitatem principatum in episcopatu fidei possidentem sacris litteris in principio iustum credimus alloquendam, inuitantes atque rogantes ut pro firmitate nostri imperii et statu eternam diuinitatem tua sanctitas deprecetur.

Qualiter autem Constantinus, non ille primus, sed alter, cognomine Pius, imperator scripserit domino pape aduertite. Per Deum, inquiens, omnipotentem  non est apud nos partis cuiuslibet fauor, sed equalitatem utrisque partibus obseruabimus, nullatenus necessitatem facientes in quocunque capitulo eis, qui a uobis diliguntur, quoquo medo sunt, omni honore competenti et munificentia et susceptione dignos eos habebimus. Et siquidem utrique conuenerint, ecce bene, sin autem minime conuenerint, tantum cum omni humanitate eos ad uos dirigemus. Et post pauca: Inuitare enim et rogare possumus ad omnem emendationem et unitatem omnium Christianorum, necessitatem uero inferre nullatenus uolumus.

Quid uero alter Constantinus et Hyrene Augusti ad Adrianum papam scribant, attendite: Rogamus uestram paternam beatitudinem, magis quidem Dominus  Deus rogat, »qui uult omnes saluos fieri et ad agnitionem ueritatis uenire ,« ut det seipsum et nullam tarditatem faciat, et accedat huc.

Quid Iustinianus sancto pape Iohanni promulgatis legibus scribat, audite: Petimus uestrum paternum affectum ut uestris ad nos destinatis litteris manifestum nobis faciatis, quod eos, qui predicta recte confitentur, suscipiat uestra sanctitas, et eos, qui iudaice ausi sunt rectam denegare fidem condemnat. Sed postquam, ut supra retulimus, Longobardica rabies Italie inuasit regiones, per triennium quo paganitate detenti sunt, quanta penarum genera quantasue amaras et crudelissimas neces Christianis intulerint, non est facile dictu. At postquam in Arriana heresi baptisma perceperunt, paulo minus;  sed ita crudelissime per CXL annos, quibus non gubernauerunt, sed uastauere Italiam, tyrannide usi sunt ut si quis harum calamitatum gnarus esse uoluerit, legat Dialogorum librum et pontificalia Gesta sanctorum et inueniet calamitates calamitatum et miserias miseriarum.


Explicit liber secundus.



INCIPIT LIBER TERTIUS.

Temporibus autem Adriani summi pontificis, cum se prefatus papa uideret oppressum multis miseriis direxit marino itinere suas apostolicas litteras Karolo excellentissimo regi Francorum, deprecans ut, sicut suus pater sancte memorie Pippinus, et ipse succurreret sancte Dei Ecclesie aduersus insolentiam  et tirannidem Desiderii regis Longobardorum. Tunc ipse a Domino protectus Karolus rex aggregans uniuersam regni sui exercitus multitudinem per sex menses obsedit eundem Desiderium in ciuitate Papia. Adueniente, uero paschali festiuitate, magno desiderio ad apostolorum limina properauit. Cui pontifex uenerandas cruces, id est signa, obuiam misit, et uniuersas scolas milicie et pueros portantes ramos oliuarum siue palmarum. Ipse uero excellentissimus rex, qua ora easdem sanctissimas cruces et signa conspexit, statim de equo descendens cum suis ad beatum Petrum pedestris perrexit. Quem uenerandus pontifex in Sabatho sancto Pasche in gradibus ipsius apostolice aule cum clero et populo Romano  prestolatus est. Qui dum aduenisset, omnibus gradibus B. Petri deosculatis, ad prenominatum peruenit pontificem.

Cum se mutuo amplexati fuissent, tenuit idem Christianissimus rex manum ipsius pontificis, et ita ad beati Petri confessionem cum omnibus suis properans terre prostratus, Deo et sancto eius apostolo uota persoluit. Tunc rex obnixe precatus est pontificem, ut illi licentiam tribueret Romam ingrediendi, orandi gratia per diuersas ecclesias; et descendentes pariter ad corpus beati Petri cum iudicibus Romanorum et Francorum, seseque mutuo per sacramenta munientes ingressi sunt continuo Romam, celebrata uero pascali festiuitate, quarta feria oblatis magnis donis beato P., ad obsidionem Papie reuersus  est, et auxiliante Deo et eodem apostolo Desiderium Longobardorum regem cum coniuge sua secum deportauit, et sibi omne regnum eius subiugauit. Quo mortuo, Ludouicus ei successit eius filius uir mitissimus, qui primus omnium Francorum regum imperiali sublimatus est dignitate. Hic offerens beato P. multa donaria, restaurans antiquitus facta priuilegia, legem sanciuit imposterum in hunc modum continentem.

In electione Romanorum pontificum neque seruus neque liber ad hoc uenire presumat ut illis Romanis, quos ad hanc electionem per constitutionem sanctorum Patrum antiqua admisit consuetudo, aliquod faciat impedimentum. Et si quis contra hanc nostram constitutionem presumpserit, exilio tradatur, insuper  etiam ut nullus missorum nostrorum cuiusque impeditionis argumentum componere in prefata electione audeat prohibemus.

Post cuius obitum per multa succedentium temporum curricula usque ad pestifera Lotharii tempora, qui ab eo suscepere originem decentissime gubernare imperium; quos si quis studiosus uoluerit cognoscere, legat leges ab eis promulgatas, uideat sepulturas martyrum auro gemmisque decoratas, basilicasque eorum mira pulchritudine exornatas, monasteria quoque religiosa utriusque sexus ab eis constituta cohabitacula clericorum regulariter uiuentium ab eisdem primitus ordinata et per reliquias que nostris supersunt temporibus satis poterit aduertere, quam Christianissimi quamque Deo amabiles extitere.  Leges uero ab eis promulgate he sunt: ex uictis  Karoli et Lodoici imperatorum: sacrorum canonum non ignari, ut in Dei nomine sancta Ecclesia suo liberius potiatur honore assensum ecclesiastico ordini prebemus, ut scilicet per electionem cleri et populi secundum statuta canonum de propria diecesi remota personarum et munerum acceptione ob uite meritum et sapientie donum eligantur, ut exemplo et uerbo sibi subiectis usquequaque prodesse ualeant.

Item constitutio K. imperatoris: uolumus atque precipimus ut omnes nostre ditioni, auxiliante Domino, subiecti tam Romani quam Franci, Alamanni, Baugueri, Saxones, Lothoringi, Rixones, Galli,  Burgundiones, Brittones, Longobardi, Guascones, Beneuentani, Gothi, Hyspani ceterique omnes subiecti, nobis quocunque legis uinculo constricti, uel consuetudinario more connexi. Hanc sententiam, qua ex sexto decimo Theodosii imperatoris libro, capitulo uidelicet XI, ad interrogata Ablauii ducis, qua illis et omnibus prescripta misimus, et inter nostra capitula pro lege tenenda consultu omnium nostrorum fidelium posuimus, lege cuncti perpetua teneant, ut quicunque litem habens siue petitor fuerit, uel in initio litis uel decursis temporum curriculis, siue cum negotium perhortatur, siue cum iam ceperit promi sententia, si iudicium elegerit sacrosancte legis antistitis, illico sine aliqua dubitatione etiam si aliqua pars refragatur, ad episcoporum  iudicium cum sermone litigantium dirigatur. Multa enim, que in iudicio copiose prescriptionis uincla promi non patiuntur, inuestigat et promit sacrosancte religionis auctoritas. Omnes itaque cause, que uel pretorio iure uel ciuili tractantur, episcoporum sententiis terminate perpetuo stabilitatis iure firmentur, nec liceat ulterius tractari negotium, quod episcoporum sententiis deciditur. Testimonium etiam licet ab uno episcopo perhibitum omnes iudices indubitanter accipiant, nec alius audiatur, cum testimonium episcopi a qualibet parte fuerit repromissum. Illud enim ueritatis auctoritate firmatum, illud incorrupte, quod a sacrosancto uiro conscientia mentis illibate pertulerit, hoc edicto salubri firmamus, et perpetua lege tenendum censemus.

 He sunt leges Christianis imperatoribus digne, qui non, ut mos est, Crecorum imperatorum per spadonum astutiam, sed per sacerdotum prudentiam regnum gubernauerunt, et ideo beati quia quousque in presenti uixere alta pace quieuere, et in futuro cum Christo regnabunt sine fine.

Sed cum prenominatus Lotharius sepe a papa Nicolao esset ammonitus, ut Gualdradam pellicem suam dimitteret, et nollet acquiescere, sententiam meruit excommunicationis. Infelix autem non resipiscens, sed adiiciens peccatum peccato, ausus est infamare donum pape senioris Rome; et ideo non solum excommunicatus, sed etiam imperiali dignitate et omni Francorum potestate depositus est.

 Quantas uero calamitates Romanis hic intulerit, et qualiter donum pape iniuriauerit, eumque sibi rationes pretendentem spreuerit, et quomodo ecclesiam S. Petri militari manu possedit, et quam turpissima morte perierit, testantur et Francorum Historie et ipsorum regnum usque hodie diuisum.

Interea Francorum regno per superbiam exterminato, Italicum regnum patiebatur uarias calamitates. Nam nunc quidem per Longobardorum tyrannidem, aliquando uero per Burgundionum uiolentiam, plerumque uero per Salicorum superbiam non regebatur, sed potius uastabatur. Eodem quoque tempore Romana Ecclesia periculosis subiacebat cladibus, nam Romanis auxilium imperatoribus ferre non  ualentibus propter senatorum frequentissimos incursus, Francis, ut superius diximus, diuisis et ab ecclesia sequestratis, urbis Rome capitanei nomen sibi inane imponentes patritiatus, Romanam Ecclesiam ualidissime deuastauerunt. Quod nomen ideo inane, quia in Romanis fastis nec paganorum tempore nec Christianorum usquam inuenitur. Si enim dignitas esset aliqua, aut per hanc tempora inuenirentur signata, aut leges promulgate aut tabule insignite. Sed in Romanis legibus nusquam tale aliquid inuenitur. uerum esto aliqua dignitas ad constituendum forsan imperatorem habilis, ordinationi uero summi pontificis nullatenus oportuna. Unde uero hec substitio [ita cod. forte superstitio] sumpserit exordium, paucis, si potero, explanabo Gothica  tempestate et Guandalorum gladio et Longobardica rabie dum Roma premeretur, non ferentes impetum barbarorum Romani ab imperatoribus patrocinium militum implorabant, quod illi, prout tempus concesserat, libentissime faciebant. Nam ex latere suo mittentes spadones uiros probatissimos, ueluti Narsum et Belisarium et alios complures magistros militum creabant. Qui uenientes Italiam plerumque barbaros fugabant, aliquando uero solos muros urbis tuebantur. Hos Romana popularis simplicitas uelut patres urbis, patricios appellabat, eo more quo usque hodie Romane ciuitatis magnates protectores appellat. Sed rei ordinem prosequamur. Hi uero, quos supra memorauimus, urbis capitanei accepta tyrannide licenter cuncta faciebant. Nam  non solum cardinalatus et abbatias et episcopatus turpissima uenalitate fedabant, sed ipsum etiam Romane Ecclesie pontificatum non spectata aliqua morum dignitate nec aliqua tante Ecclesie prerogatiua, solummodo ad libitum, cui placebat, uel qui plus manus eorum implebat, donabant; et non solum clericis sed et laicis; ita ut uno eodemque die plerumque et laicus esset et pontifex; sicque languescente capite infirmabantur et cetera membra, in tantum, ut non solum altaris ministri secundi ordinis, sacerdotes et leuite, sed ipsi pontifices passim concubinati haberentur, ut ipse usus iam adoleret [l. aboleret] infamiam, et consuetudo turpissime uenalitatis quodammodo uidetur leuiare delictum, et non tantum in partibus Romane, sed per  totius Occidentis climata hec agebantur; quippe tacente pastore, magis autem fugiente, imo uero ipso lupo facto custode, quis staret pro ouibus?

Dum hec agerentur, Saracenorum uilissima gens oras maritimas Italie depopulata est; dehinc partem Calabrie et omnem Siciliam inuadit: ab aquilone uero Ungarorum ualida gens transiens Ystrum omnes coherentes sibi regiones deuastans, insuper omnem Germaniam et Gallias usque ad mare Britanicum depopulans, ad ultimum per Burgundionum regna Italiam ueniens, ita eam depopulata est, ut pene, captiuis ductis ruriculis, redigeretur in solitudinem.


Explicit liber tertius.



INCIPIT LIBER QUARTUS.


Ungarorum igitur bachante seuitia, surrexit quidam Saxonum et Francorum rex, nomine Otto, qui bis eos bello uictos, tertio bello pene consumptos intra fines suos eos habitare cegit. Sed quando tanti regis mentio facta est, quibus maioribus ortus, uel qualiter ad Romani regni uenisset fastigia mihi scribere uisum est opere pretium. Is enim Saxo genere, Henrici magni Saxonum et Francorum regis fuit filius, qui primitus dux Saxonum, postea uero defuncto Chuonrado rege Francorum, per Hemurardum eius germanum regni suscepit insignia. Hic, susceptis regalibus signis, Francia citissime sedata, Saxoniam ab Ungarica seruitute commisso bello liberauit. Deinde Bauariam, expulso rege Arnulfo,  subiecit sue ditioni, eamque post Henrico suo filio tradidit in ducatum. Brocardum uero Sueuorum ducem in deditionem suscepit. Dehinc occidentalem Franciam per Cunibertum suum generum Saxonum coniunxit imperio; Utam quoque suam filiam Ludoico Latinorum et Francorum regi tradidit in coniugium; sicque sedatis omnibus rebus, filio suo Ottone rege pro se iam designato Ecclesiarum Dei maximus fabricator et Christiane religionis propagator beato fine quieuit.

Cui successit filius eius Otto uir magnificus et totus Christianissimus. Hic primum, ut superius diximus, Ungaros debellauit, et non solum omne suum regnum, sed etiam omnem Occidentem ab eorum seruitute liberauit. Hic Ludouicum cognatum suum per  Hugonis tyrannidem paterno solio pulsnm regno restituit. Nam militari manu intrauit, Franciam Remorum ciuitatem obsedit et cepit, Parisium intrauit. Hugonem auctorem tyrannidis usque ad Britannicum mare persecutus est. Inde Aquisgrani ueniens, aquilam Romanorum signum, quod contra Germanos multis temporibus alis extensis stabat, Francigenis usque hodie prominere precepit.

Hinc Maguntiam ueniens Ruodolfum Burgundionum regem bella sibi inferentem uita priuauit et regno, cuius lancea, insigne scilicet imperii ante nostras usque hodie portatur imperiales potestates.

His ita transactis, cum talis ac tantus rex priore sua coniuge orbatus esset, audissetque famam nobilissime atque prudentissime Adelete [erat inter  lin. scriptum Adelhaide] quondam Lotharii Longobardorum regis coniugis, quam simul cum Ottone comite Belingarius tyrannus intra Canusiam per multos annos obsederat, tante regine compatiens miseriis simul et tanti comitis admirans fidem, deliberauit ferre auxilium. Qui citissime congregans exercitus sui multitudinem Belingario extincto filiisque eius a regno expulsis regnum sibi Ottonis consilio comitis pacatissime suscepit et coniugem.

Dehinc eiusdem Ottonis consilio cupiens Romam uidere ad Ioannem papam urbis Rome sacramentum dedit corporale in hunc modum: Tibi domino Iohanni pape ego rex Otto promitto et iuro per Patrem et Filium et Spiritum sanctum et per lignum mirifice  crucis et per has reliquias sanctorum, quod si permittente Deo Romam uenero, sanctam Romanam Ecclesiam et te rectorem ipsius exaltabo secundum meum posse, et nunquam uitam aut membra neque ipsum honorem, quem habes mea uoluntate, aut consensu aut meo consilio aut mea exhortatione perdes, et in Roma nullum placitum aut ordinationem faciam de omnibus que ad te aut ad Romanos pertinent sine tuo consilio, et quidquid de terra Sancti Petri ad nostram potestatem uenerit, tibi reddam. Cuicunque autem regnum Italicum commissero, iurare faciam illum, ut adiutor tuus sit ad defendendam terram S. Petri secundum suum posse. Dehinc Romam tendens honorifice a Romanis susceptus et a domino papa benedictione imperiali est sublimatus,  primusque omnium Germanorum regum appellatus est imperator.

Hic, pacata Italia, Saxoniam cum uxore repedauit, ex qua suscepit filium et nominis successione et regni cui Romani sanguinis dedit uxorem Cpolitani scilicet imperatoris filiam. Idem cum Mainburc  ecclesiam mire pulchritudinis fabricasset, multosque gentilium populorum ad uiam ueritatis reuocasset, languore correptus uite terminum sortitus est; cuius corpus in prefata ecclesia condecenti honore humatum est.

Cuius filius cum suscepisset imperium, patri per omnia equiparans circa cultum ecclesiarum cepit esse studiosissimus et erga Christianam religionem deuotissimus. Hic regni rebus bene compositis Romam  properauit, benedictionem suscepit imperialem. Dehinc Apuliam tendens cum Cpolitano bellum commisit, et uno eodemque die bis uictus uictor apparuit tertio; qui Romam rediens ui febrium correptus ad limina apostolorum occubuit, ibique in pace sepultus quiescit, uere beatus, terque quaterque beatus, qui ex tanto numero imperatorum et regum solus meruit inter pontifices cum apostolorum principe consortium habere sepulture.

Hic filium quidem reliquit, ut heredem quidem regni et nominis utinam et pietatis, qui cum puer regnare cepisset, et ad adultam iam peruenisset etatem, suasu matris Iohannem quemdam Placentinum episcopum, Grecum genere, ad transmarinas  partes legauit, ut sibi Romani sanguinis adscisceret uxorem.

Ea tempestate Crescentius quidam urbis Rome capitaneus, qui sibi inane nomen patritiatus uindicauerat, assumens tyrannidem, dominum papam, qui secundum Ottonem, patrem scilicet huius adolescentis coronauerat, pontificatu expulit. Qui ueritus regis uicinitatem, nam Alpes iam transierat, illudque ualde formidans, quod papa Rauenne eius iam expectabat aduentum, secum mente pertractans se hoc modo furorem regis et regine posse placare, si Iohannem episcopum, de quo superius retulimus, amicissimum regis conlactaneum regine, pontificem ordinaret. Sed »non est scientia neque consilium contra Dominum ;« nam ueniens  prefatus rex Romam Crescentium diu obsessum cepit, et capite truncauit, inuasorem uero summi pontificis [potius pontificatus] zelo quidem iustitie, sed plus iusto succensus, lumine priuauit, ceterisque membris dehonestauit. Quod factum in tantum Deo et beato Petro principi displicuit, ut antequam imperiali potiretur benedictione, priusquam cynthia ter exactum conderet orbem, Domino odibilis sine uiatico uitam finiuit; et quamuis in suburbio, non XXX milliariis ab urbe distante mortuus esset, communi consilio omnes Romani eius aspernati sunt sepulturam. Cuius corpus incisum cultris et medicorum  arte conditum Saxoniam dum fertur, translatum est . Quo mortuo et in infernum sepulto omnis Saxonum et Francorum et Bauariorium et Sueuorum potentatus in simul conueniens, elegit sibi in regem Heinricum, eiusdem sanguinis uirum Christianissimum moribus decenter ornatum. Interea Langobardi nacti [potius rati] se tempus inuenisse opportunum Papiam conuenientes Arduinum eligunt in regem, uirum armis quidem strenuum, sed consilio improuidum. Tedaldus uero dux et marchio ab ea se subtraxit conspiratione seque et sua Teutonico contulit regi, cuius consilio et auxilio post multa bellorum uaria discrimina Heinricus rex Italia potitus Romam ueniens, a domino Benedicto papa imperiali auctus est dignitate. Quid plura? Principatus  Apulie in pace possedit, Romane Ecclesie priuilegia multa concessit, et dona amplissima dedit, deinde Papiam ueniens, cum eam sibi tunc non repugnantem magis dolo quam armis cepisset, ignique dedisset, trans montes abiit, Papebargensem episcopatum, cum non haberet filios, ex suo proprio constituit, eumque per cartulam offertionis beato Petro tradidit, ibique ecclesiam beatorum apostolorum principum mirifice ornatam fabricauit. Huius temporibus Stephanus Ungarorum rex sacramenta suscepit baptismatis et per eum omnis populus sibi subiectus.

Prefatus uero Heinricus, cum filium non haberet, apostolos elegit heredes, et terminum uite suscipiens beato fine quieuit, cuius corpus in ecclesia beatorum  Apostolorum, quam ipse dedicauit, decentissime humatum est.


Explicit liber quartus.



INCIPIT LIBER QUINTUS  .

Cui successit in regnum Cuonradus cognomine, uir bellicosissimus, qui et post mortem imperatoris Heinrici Bemios signa regalia ferentes prostrauit et signa reduxit. Franciam uero tumultuantem citissime sedauit; Canonem  quemdam Bauariorum ducem aliquid de regni fastigio sibi uindicantem et ducatu expulit, et patrimonio nudauit, et in Ungariam fugere cegit. Dehinc Saxoniam intrauit, et omnibus regni negotiis sic rite pacatis, Luticios adgressus bello patrauit, et usque ad Bellagrast fugere cegit.

 His ita gestis, misit legatos suos honestos, ut decuit, ad dominum papam, et supplicans, ut ei uexillum ex beati Petri parte mitteretur, quo munitus posset Ungaricum regnum suo subiicere dominatui. Quod, ut audiuit papa, libenter concessit et mittens nobiles uiros ex latere suo, episcopum scilicet Portuensem et Belinzonem nobilissimum Romanum de Marmorato, eis hec tradidit precepta, ut si regi non displiceret, ipsi in prima acie uexilla portarent: quod si regi displiceret, hec ei intimarent: uictoriam, quam tibi spopondimus, uide hoc, ne tibi ascribas, sed apostolis. Quod et factum est; nam  bello commisso fugerunt Ungari, capta etiam ungarici regis lancea; que per eosdem nuntios Rome delata est, et usque hodie ob signum uictorie ante confessionem beati Petri apostoli apparet.

Interea ungarica potitus uictoria Italiam intrauit, Aribertum uero archiepiscopum Mediolanensem cepit, sed fuga lapsus est; dehinc Romam ueniens, imperialem meruit benedictionem. Dehinc Mediolanum rediens cum quedam suburbana depopulasset ab urbe repulsus est, sicque infecto negotio Alpes transiens ui febrium correptus occubuit, cuius corpus Spire decenti cum honore sepultum est.

Huic successit filius eius Heinricus, uir sapientissimus et totus Christianissimus; hic in primordio sui regni Ungaros tumultuantes uicit, et citissime sedauit.  Qui rite omnibus regni pacatis negotiis, dum ad Italiam tendere destinaret, nuntii a Romana urbe uenientes eumque retardantes mirabiliter reddiderunt sollicitum. Nam, ut superius memorauimus, urbis Rome capitanei et maxime Tusculani per patritiatus inania nomina Romanam uastabant Ecclesiam, ita ut quodam hereditario iure uiderentur sibi possidere pontificatum. Enim uero, mortuo Ioanne Benedicti pape fratris, qui uno eodemque die prefectus fuit et papa  , cum successisset ei Theophylactus, qui Alberici fuit filius, Gregorius frater eius nomen sibi uindicabat patritiatus. Hac occasione Theophylactus neque Dominum timens, neque hominem reueritus, qui, cata antiphrasin uocabatur Benedictus  , cum  post multa turpia adulteria et homicidia manibus suis perpetrata, postremo cum uellet consobrinam accipere coniugem, filiam scilicet Girardi de Saxo, et ille diceret nullo modo se daturum, ni renuntiaret pontificatui, ad quemdam sacerdotem Iohannem, qui tunc magni meriti putabatur, se contulit, eiusque consilio semetipsum damnauit, pontificatuique renuntiauit. Quod consilium ualde esset laudabile, nisi turpissimum post esset secutum peccatum. Nam idem sacerdos, de quo supra retulimus, accepta hac occasione nefando ambitu seductus per turpissimam uenalitatem omnemque Romanum populum pecuniis ingentibus datis sibi iurare cegit, sicque ad pontificalem ascendit dignitatem, quem uerso nomine Gregorium  uocauerunt. His ita gestis, Gerardus de  Saxo cum aliis capitaneis quemdam Sabinorum episcopum sibi eligunt pontificem quem uerso nomine uocauerunt Syluestrum  . Quod audientes Gregorius patritius et Petrus Germani Theophylatum spe coniugis deceptum ad pontificalia iterum subleuant fastigia. Sed quis pro tantis calamitatibus nobis locus remedii, nisi uox illa euangelica, que confortat apostolum dicens: »Ego pro te rogaui, Petre, ut non deficiat fides tua .« Sed certe et uere non defecit fides Petri, nec deficiet fides Romane Ecclesie in eternum. Nam in tanta et tam ualida tempestate suscitauit Dominus spiritum cuiusdam Petri Romani archidiaconi,  qui conuocans episcopos, cardinales  , clericos, ac monachos, uiros ac mulieres, quos timor Domini aliquantum tetigerat, subtrahens se a prefatorum inuasorum communione, et zelo Dei ductus, ut quondam ille Omas, Hebraicus sacerdos, Alpes transiuit, regem adiit non causa accusationis, sed pro communi utilitate Ecclesie, eiusque pedibus aduolutus flens obsecrabat, ut matri sue desolate quantocius subueniret, conuocatisque episcopis, qui tunc aderant, precepit eis ut Romam cum rege tenderent, et synodum congregarent. Quod et sine mora factum est. Abusiuus uero ille Gregorius, qui Romane Ecclesie cathedram regere uidebatur, rogatus a rege, ut ei obuiam ueniret, nichil mali conscius apud se, ut res postea declarauit, usque Placentiam  uenit, regemque ibi inuenit, qui ab eodem ut decuit Papia honorifice susceptus est. Non enim putabant, qui tunc aderant episcopi fore religiosum sine iudicio aliquem damnare episcopum, ne dum tante sedis, qui uidebatur, pontificem, sicque pergentes simul uenerunt ad Sutrium; quo ubi peruentum esset, rogauit prefatus rex, qui tunc uidebatur pontificem, synodum congregari. Quod concessit et decreto firmauit. Erat enim idiota et mire simplicitatis uir. Igitur collecta synodo sedit, qui uicem Romani pontificis habebat, et ex precepto eius sederunt patriarche et metropolitani et episcopi per sedes suas; inter quos tunc forte aderat Poppo Aquileiensis patriarcha uir eloquentissimus, et Bruno Augustensis episcopus, et Rembaldus Arelatensis  archiepiscopus et alii quam plures, et questione orta de Syluestro inuasore ab omnibus iudicatum est episcopatu et presbyterato nudatum in monasterio diebus uite sue tradi; de Theophylaco uero supersedendum fore iudicauerunt maxime cum ipse Romanus pontifex se iudicauerit deponendum. De tertio uero quid facerent, quo se uerterent, quibus accusandi et testificandi aduersus iudicem non dabatur licentia; cui cum ab episcopis supplicatum fuisset, ut causam electionis sue promeret, ut erat idiota, omnem sue electionis puritatem aperuit. Dixit se Dei misericordia sacerdotem fuisse boni testimonii et fame et casto corpore a pueritia semper uixisse. Quod non tantum laudabile, sed etiam  quasi angelicum tunc temporis uidebatur apud Romanos. Huius rei causa multas acquisiuisse pecunias dicebat, quas seruabat, ut sarta tecta ecclesie restauraret uel aliquid noui magnum quid faceret in urbe Roma; cumque sepissime tyrannidem patritiorum secum tractari et qualiter sine ulla cleri et populi electione pontifices constituerent, nichil melius putabat quam electionem clero et populo per tyrannidem iniuste sublatam his pecuniis restaurare. Quod uero, ut audierunt uiri religiosi, ceperunt summa cum reuerentia calliditates antiqui hostis ei insinuare, et nichil quod uenale, sanctum esse dicebant.  His et aliis ammonitionibus illectus Spiritum sanctum cepit iam mente concipere, et zelum Dei, quem non secundum scientiam habuerat, ipse cognoscens, his uerbis episcopos allocutus est: Testem Deum inuoco in animam meam, uiri fratres, me ex hoc remissionem peccatorum et Dei credidi promereri gratiam; sed quia antiqui hostis nunc cognosco uere sutiam, quid mihi sit faciendum in medium consulite. Cui illi respondentes dixerunt: Tu in sinu tuo collige causam tuam; tu proprio ore te iudica, melius est enim tibi cum beato Petro cuius amore hec fecisti pauperem hic uiuere, ut diues sis in eternum, quam cum Symone Mago, qui te decepit in presenti diuitiis nitescere et in eternum perire. Quibus auditis, sententiam in se protulit huiusmodi dicens:  Ego Gregorius episcopus, seruus seruorum Dei, propter turpissimam uenalitatem Symoniace hereseos, que antiqui hostis uersutia mee electioni irrepsit, a Romano episcopatu iudico me submouendum. Et adiecit: Placet uobis hoc  ? et responderunt: Quod tibi placet, et nos firmamus. Celebrata regulariter synodo in magna estuatione uenerunt, rex pariter et episcopi, tum quia non haberent pontificem, qui regem imperiali donaret potestate, tum quia in eligendo alio clerici quidem habebant electionem, populi autem subsequentis laudem minime habebant; sacramento enim perstrinxerat prefatus Iohannes nunquam se uiuente eos alium laudaturos pontificem.

Interea cum non haberent de propria diocesi, ut  enim superius memorauimus languescente capite in tantum languida erant cetera membra, ut in tanta Ecclesia uix unus posset reperiri, quin uel illiteratus uel Symoniacus uel esset concubinatus. In hac necessitate eligunt sibi Sicherium Babebariensem episcopum canonibus interdicentibus neminem ad Romanum debere ascendere pontificatum, qui in eadem Ecclesia presbyter et diaconus non fuerit ordinatus, in cuius laude pauci quidem laici, sed qui non Iohanni iurauerant, consenserunt.

Primusque omnium post beatum apostolorum principem in tanta serie Romanorum pontificum alias consecratus Romanus pontifex appellatus est. Sed secundum decreta beati pape Innocentii, quod necessitas  pro remedio reperit, cessante necessitate debet utique cessare, pariter quoque urguebat [ita cod., forte urgebat], quia alius est ordo legitimus, alia usurpatio, quam ad presens fieri tempus impellit. Sed iam ad proposita redeamus. Igitur postquam imperiali est rex auctus dignitate calamitatibus reipublice compatiens ciuitatem a patritiorum liberauit tyrannide, quod ualde esset laudabile, nisi subsequens post macularet commissum. Nam rumoribus populi illectus, quibus credi non oportere maxima propositio est, tyrannidem patritiatus arripuit, quasi aliqua  esset in laicali ordine dignitas constituta, que priuilegii possideret plus imperatoria maiestate. Sed quid hac calamitate acerbius quidue crudelius, quam qui paulo ante Tusculanos punierat pro tyrannide, eisdem damnatis uellet esse consimilis. Quid namque est, quod mentem tanti uiri ad tantum traxit delictum, nisi quod credidit per patritiatus ordinem se Romanum posse ordinare pontificem. Sed proh dolor! ubi tot episcoporum prudentia, ubi tot iuris peritorum scientia, ut quod non licuit dominis, crederent licere seruis. Non licuit alicui imperatori summa tenenti in electionem se alicuius Romani pontificis inserere, licebit homini sub potestate constituto? Sed dicent: legimus et Magnum Karolum patritiatus nomine designatum. Quod si legerunt,  quare non intellexerunt. Temporibus enim Magni Karoli Constantinus et Irene Romanum gubernabant imperium. Et ideo excellentissimo regi Francorum quid apostolicus his temporibus conferre potuit, quam patrem Romane urbis uocitare et protectorem. Sic enim legitur: Karolus rex Francorum et Longobardorum et patritius Romanorum. Nunquam enim eum imperiali legimus auctum fuisse potestate  . Sed post eius obitum Ludoicus eius filius primus omnium regum a Romano sanguine extraneorum imperialem meruit benedictionem, et ideo quia habuit summa non quesiuit infima. Sed iam ad narrationem redeamus:

Igitur Italicis rebus rite compositis, imperator Heinricus patriam remeauit ducens secum uenerabilem  Iohannem, quem supra memorauimus; quem secutus est Deo amabilis Hildebrandus, uolens erga dominum suum exhibere reuerentiam. Nam antea fuerat suus capellanus. Non longo post tempore cum ad ripas Rheni prefatus uenisset Iohannes, morbo correptus interiit.

Quo mortuo et in pace sepulto, uenerabilis Hildebrandus Cluniacum tendens ibi monachus effectus est, et inter religiosos uiros adprime philosophatus est.

Mortuo interea Clemente Romano pontifice, Romam ad imperatorem tendunt rogantes dari sibi pontificem, qui et consensit. Nam patritiali tyrannide dedit eis ex latere suo quemdam episcopum uirum omni  superbia plenum, mandans inclyto duci Bonifacio, ut eum Romam duceret, et ex parte sua intronizaret. Quod et factum est; quem et alio nomine Damasum uocauerunt. Is postquam sedem pontificiam inuasit, ante quam bis deni dies uoluerentur corpore et anima mortuus est; cuius tam celerem mortem audientes Ultramontani episcopi, de cetero timuerunt illo uenire. Interea Romani tam celeri morte pontificis perterriti, tamen quia diutius sine pontifice non esse poterant, uersus Aquilonem tendunt, Alpes transeunt, Saxoniam pergunt, regem ibi inueniunt, orant  sibi dari pontificem; sed quia hoc non poterat ad presens leuiter fieri, episcopis quippe nolentibus Romam tendere, deliberauit Rheni Franciam uisere, credens ex Lothariorum regno posse inuenire episcopum, quem Romanis daret pontificem. Quod et factum est. Nam multis precibus et rogatu Romanorum uix persuasum est Brunoni nobilissimo, moribus decenter ornato, Tolano scilicet episcopo. ueniente itaque eo uesuntium, uenerabilis abbas Cluniacensis obuiam ei processit, ducens secum in eo comitatu uenerabilem, de quo supra retulimus, Hildebrandum. Qui cum causam itineris a quodam narrante audisset, cepit rogare patrem, ne illo tenderet, dicens eum non apostolicum, sed apostaticum  qui iussu imperatoris Romanum conaretur arripere  pontificatum. Quod ut audiuit uenerabilis pater, tacuit quidem, sed uesuntium uenit, acceptaque occasione quantocius hec uenerabili episcopo intimauit, adiiciens simul et probitatem morum et integerrime eius uite conuersationem. Quid plura? rogauit pontifex, ut eius potiretur colloquio. Quod et factum est, congregatisque tribus in nomine Domini, secundum euangelicum uerbum, ubi fuit Deus in medio eorum . Nam eius consilio acquiescens papalia deposuit insignia, que gestabat, sumensque scarcellam usque ad apostolorum limina properauit, ueniensque in ecclesiam apostolorum principis, sic clerum et populum Romanum allocutus est. uiri fratres! audiui legationem uestram, cui me contradicere non oportuit, et huc ad uos descendi  primum orationis uoto, dein uestris uolens obtemperare iussionibus. Cui cum episcopi et cardinales hoc ei respondentes dicerent: Hec fuit causa te uocandi, ut te nobis eligeremus pontificem, et archidiaconus ex more clamaret: Dominum Leonem pontificem S. Petrus elegit, populusque subsequens uocibus iteratis hoc concreparet cardinales et episcopi, ut moris est, beatorum apostolorum principis cathedre intronizarent.

Postquam papalem adeptus est dignitatem, uenerabilem Hildprandum donatorem tam salubris consilii, quem ab abbate multis precibus uix impetrauerat, ad subdiaconatus prouexit honorem, quem et economum sancte Romane Ecclesie constituit,  cuius consilio synodum mox congregauit, in qua diuersarum regionum episcopi conuenerunt, in qua et sub anathemate interdictum est non licere alicui episcopo archidiaconatus et preposituras et abbatias seu beneficia Ecclesiarum uel prebendas uel Ecclesiarum uel altarium commendationes uendere. Et ut sacerdotes et leuite subdiaconi cum uxoribus non ceant, que res magnam ueternosum serpentem concitauit in iram. Quod audientes episcopi primo  quidem ueritati non ualentes resistere tacuere postea uero, suadente humani generis inimico, inobedientes celauere.

Interea Rome episcopi et cardinales et abbates per Symoniacam heresim ordinati deponebantur, et ibi ex diuersis prouinciis alii ordinabantur, ut ex Lugdunensi Gallia Ubertus Silue Candide episcopus et ex Burgundionum genere Stephanus abbas et cardinalis et ex Romerici monte Hugo candidus; qui postea apostata est effectus, et Fridericus ducis Gotefridi germanus, et ex compendio quidam Azolinus Sutrinus episcopus, et ex Rauennatium partibus Petrus Damini uir eloquentissimus, et alii quam plures. Tunc fortis armatus, qui in multa pace custodierat atrium suum , sensit se obligatum.  Sequenti uero anno prefatus pontifex sinodum congregauit, in qua omnibus tam clericis quam laicis auctoritate S. Petri et Romane Ecclesie preceptum est, ut abstinerent se a fornicatorum sacerdotum et Leuitarum communione.

Hec synodus gladium in uiscera mersit inimici. Nam non solum Rome incontinentes sacerdotes et Leuite ab altaris prohibebantur officio, sed et per uicinas circumquaque regiones et per omnem Tusciam, adiuuantibus monachis uiris religiosis et uerbo predicationis insudantibus.

Et hic beatus pontifex legatos suos misit Cpolin, habens super aliquibus causis aduersus Grecos episcopos questiones, ex quorum numero fuit prefatus Fridericus magni ducis Gottefridi germanus, qui uenientes  Cpolim a Monomacha imperatore honorifice sunt suscepti.

Dehinc episcoporum negotio propter quos uenerant citissime sedato, amplissimis donis donati portantesque beato Petro permaxima donaria, ad propria repedabant.

Interea Normannorum fortissima gens, que Apuliam et Calabriam a Grecorum regni subtraxerat ditione, Beneuentanos inuadit. Qua tempestate Beneuentani compulsi Romam tendunt Beneuentumque per cartulam offertionis beato Petro tradentes a domino papa implorant auxilium, quo facto, non solum pro terris sacre Romane Ecclesie inuasis, uerum et pro acerbissimis penis quas Christianis  inferebant, commotus primum quidem gladio excommunicationis eos percussit, moxque eos materiali gladio feriendos iudicauit. Sed quia consilia Dei abyssus multa , Dei ineffabili prouidentia bello commisso Normanni uictores, extitere, captumque papam, sed ut decuit honorifice tractatum per mediam stragem interfectorum usque Beneuentum perduxerunt. Sed quid plura? qui pro iustitia dimicantes bello prostrati fuerunt, hos Deus signis  et miraculis sibi ualde placuisse demonstrauit magnam pro iustitia posteris dimicandi dans fiduciam, quando hos in numero sanctorum connumerare dignatus est. His ita gestis, beatissimus papa Romam rediit, cumque ad ecclesiam apostolorum principis peruenisset, languore correptus, ante confessionem eiusdem apostoli delatus; et coram omni clero et Romano populo tradens Deo amabili Hildbrando eiusdem Ecclesie curam, celo spiritum reddidit. Cuius corpus in eadem ecclesia cum honore magno humatum est. Ad cuius tumulum egri ueniunt et sanantur, et infirmi a uariis languoribus detenti usque liberantur.

Sed cum persensisset uenerabilis Hildbrandus Romanum clerum et populum in eius consensisse  electionem, uix multis lachrymis et supplicationibus potuit impetrare, ut in eius electione pontificis sequerentur consilium; moxque cum religiosis uiris Alpes transiens imperatorem adiit, eique in tanta amicitia iunctus est, ut crebris collocutionibus quantum peccati in largitione pontificis fecisset ostenderet. Qui eius salubri acquiescens consilio, tyrannidem patritiatus deposuit, cleroque Romano et populo secundum antiqua priuilegia electionem summi pontificatus concessit, moxque quemdam Astensem [Aistetensem dicere uoluit] episcopum prefati imperatoris economum contra uoluntatem eiusdem imperatoris Romam secum ducit inuitum, cumque in ecclesia Beati Petri secundum morem antiquum clerus elegisset, populusque laudasset, statim cardinales,  ut moris est, eum intronizantes alio nomine uocauerunt uictorem.

Huius pontificis tempore moritur inclytus dux et marchio Bonifacius, paruulos relinquens heredes, et non longo post tempore Gotefridus dux, uir magnificus et in bellicis rebus strenuissimus Italiam ueniens, eius relictam accepit in coniugem. Quod audiens imperator Italiam uenit, eumque in Longobardico regno non inuenit. Prefatus itaque rex Longobardiam ueniens in primis Ottonis filiam et Adelheidem adhuc infantulam suo accepit filio in coniugem, sicque sedatis omnibus Longobardici regni negotiis inuitatus a papa Florentie synodum mediauit; in qua synodo consilio uenerabilis Hildebrandi  Symoniaca heresis et turpissima fornicatio sacerdotum diuino mucrone percussa est. Nam in eadem synodo multi episcoporum propter Symoniacam depositi sunt et quamplures propter fornicationis crimen; inter quos et episcopus eiusdem ciuitatis depositus est; quid multis moror? Celebrato rite concilio, benedictione auctus pontificali imperator  Longobardiam remeauit, cumque eo uentum fuisset, beatricem cum unica filia Bonifacii, nomine Mathildam  dolo captas secum duxit ultra montes, Bonefacii ambiens hereditatem et nesciens quod suprema dies in proximo sibi pararetur. Nam ui febrium exagitatus mox ut Reni Franciam intrauit, euocauit ad se magnificum ducem Gotefridum, redditaque sibi uxore cum Bonefacii filia omnibusque ad eam pertinentibus possessionibus multum supplicans ut filio suo iam rege designato portaret fidelitatem post paucos dies mortuus est, cuius corpus Spire honorifice cum patre sepultum est, suscepitque filius eius cum matre regni gubernacula. Post paucos uero dies moritur et papa  ,  post cuius mortem conuenientes in unum clerici Romane Ecclesie simul cum laude populi eligunt sibi Fridericum Cassinensis monasterii abbatem, de quo supra memorauimus, quem alio nomine uocauerunt Stephanum, quem secundum antiquum morem ad altare beati Petri consecrauerunt Romanum pontificem; is uenerabilem Hildebrandum ad diaconatus promouit ordinem, et eum sancte Romane Ecclesie ordinauit archidiaconem.


Explicit liber quintus.



INCIPIT LIBER SEXTUS.

Eodem tempore Mediolanensis Ecclesia, que fere per ducentos annos superbie fastu  a Romane Ecclesie se subtraxerat ditione, primum se inter  alias Ecclesias subiectam esse cognouit; quod quando euenerit, quum posteris credo necessarium, huic opusculo inserere deliberaui. Mediolanensis igitur ciuitas totius Longobardie metropolis temporibus Romanorum imperatorum sedes erat Augustalis, in qua multi religiosi floruere episcopi, inter quos et beatus Ambrosius, gemma sacerdotum, cuius flores eloquiorum usque hodie in Ecclesia redolent.

Hic secutus Orientales primum antiphonam in Ecclesia decantare constituit, et longo post tempore beatus Gregorius cantandi officium tribuit Occidentalibus. Qui cognoscens quod in unitate cantus tantum non est regnum Dei, sed in obedientia et pace, Mediolanensem Ecclesiam in omnibus sacramentis sancte Romane Ecclesie unitam per reuerentiam  beati Ambrosii doctoris, quem in hoc secutus est, intermiscens illius antiphonas suis cantibus, secundum antiquum morem cantare permisit. Post multum uero temporis cum se prefata Ecclesia Symoniace tota seruiret hereseos , episcopi ueriti Romanum iudicium hoc prouerbium  seminauere in populo. Ambrosiana Ecclesia in suo statu permaneat falsitatis arguentes Ambrosium, sepissime in suis scriptis hec intonantem, hereticum esse, qui se a Romane Ecclesie in aliquo subtraxerit ditione; prefati uero Romani pontificis tempore Guido Mediolanensem uastabat Ecclesiam uir illiteratus et concubinatus et absque ulla uerecundia Simoniacus. Huius Guidonis tempore fuere duo clerici in prefata ciuitate, quorum alter nomine Landulfus ex maiorum prosapia ortus uir urbanus et facundissimus; alter uero uocabatur Arialdus ex equestri progenie trahens ortum; uir liberalibus studiis adprime eruditus, qui postea martyrio coronatus est. Hi cum sepissime sacris incumberent libris et precipue beati Ambrosii inuenere, quantum crimen  sit talentum creditum abscondere. Huius rei gratia se Deo et beato apostolorum principi committentes quadam die diuina iuuante gratia uerbum predicationis faciunt ad populum. In qua fraudes Simoniace uenalitatis populo propalauere, et quam turpissimum esset sacerdotes et Leuitas concubinatos sacra mysteria celebrare luce clarius demonstrauere, et quam hereticum esset Romane Ecclesie non obedire beato Ambrosio teste declarauere. Quod audientes, qui predestinati erant ad uitam libenter accepere et maxime pauperes, quos elegit Deus, ut confundat fortia . Multitudo uero clericorum, que in eadem Ecclesia est innumerabilis ut arena maris, concitauerunt capitaneos et uaruassores Ecclesiarum uenditores et consanguineos et concubinarum suarum  propinquos et seditione exorta silentium eis imponere satagebant, sed spe sua frustrati sunt. Nam cum crescente quotidie numero fidelium, mirifici Dei athlete acrius uerbo insudabant predicationis, et propalata eorum nequitia, quotidie Dei inimici impingebantur et minuebantur, in tantum ut ipsum eiusdem Ecclesie dictum pontificem ab ecclesia quadam die expellerent. Quod uidentes Simoniaci non ualentes tamen ueritati et tante multitudini resistere confundebantur, eisque paupertatem improperantes Paterinos, id est pannosos uocabant; et illi quidem dicentes fratri racha rei erant iudicio . Rachos enim Grece, Latine pannus dicitur. Hi uero beati, qui pro nomine Iesu digni erant contumelias  pati . Quid plura: crescebat quotidie gloriosum genus Paterinorum, in tantum ut destinarent mittere honestos uiros Romam, qui beatum Stephanum papam rogarent, ut secum mitteret religiosos episcopos, qui illorum ecclesiam a fundamentis reedificarent. In tanta enim et innumerabili turba clericorum uix ex mille quinque poterant inueniri, qui non Simoniace hereseos maculis non  essent irretiti. Quod ut audiuit, papa gauisus est, et confestim misit a latere suo episcopos et cum eis Deo amabilem Hildebrandum archidiaconem. Qui uenientes Mediolanum, archiepiscopum ibi non inuenerunt. Fugerat enim conscientia accusante eorum presentiam; sed a populo honorificentissime, ut decuit, suscepti sunt. Qui per aliquantos dies confortantes  plebem uerbo predicationis insistebant. His ita gestis, Deo amabilis Hildebrandus ad Lugdunensem Galliam usque peruenit, ibique magno celebrato concilio Simoniacam heresim et detestabilem clericorum fornicationem usque ad Pyreneos montes et ad Britannicum mare persecutus est. In quo concilio satis magnum miraculum et euidens per prefatum archidiaconum Deus ostendit. Forte in eadem synodo aderat Hebroniensis archiepiscopus, uir ualde eloquentissimus. Hic cum ab aliquibus de Simoniaca heresi esset accusatus sequenti nocte omnes accusatores pecunia fecit amicos, maneque facto insultabat iudici dicens: Ubi sunt, qui me accusabant. Nemo me condemnauit. Quod audiens archidiaconus prefatus ait ad episcopum: Credis, o episcope, Spiritum  sanctum unius cum Patre et Filio esse substantie et diuinitatis? Quo respondente: Credo: dic, inquit, Gloria Patri et Filio et Spiritui sancto, cumque hunc uersiculum fiducialiter cepisset, Gloria Patri et Filio dicebat, sed Spiritum sanctum nominare non ualebat, quem cum sepe cepisset et nichil profecisset, pedibus eius obuolutus Simoniacum se esse professus est. Qui mox ut ab episcopatu depositus est, Gloria Patri et Filio et Spiritui sancto clara uoce confessus est. Quod factum magnum terrorem intulit Simoniacis, in tantum ut in eodem die decem et octo episcopi se professi sint Simoniacos esse, sedibusque episcopalibus renuntiauerunt. Celebrata igitur tam sancta synodo ecclesiasticis rebus rite compositis, Rome ad summum pontificem citissime remeant. Prefatus  uero beatus Stephanus papa spiritum dicitur habuisse prophetie. Nam paucis diebus transactis antequam obiret, uocans episcopos et cardinales et leuitas, his uerbis eos allocutus est: Scio, fratres, quia post mortem meam exsurgent uiri ex uobis amantes semetipsos, qui non per decreta sanctorum Patrum, sed per laicas personas hanc sedem arripient. Quo audito omnes pariter negauere et sacramento dato in manu pape sese mutuo ligauere, nunquam se aliter quam decreta sanctorum Patrum exigunt, ad pontificalem ascendere sedem et ascendentibus consentire.

Post paucos uero dies in partibus Tuscie ueniens, languore correptus spiritum celo reddidit, post cuius obitum Rome capitanei et maxime Gregorius  Tusculanus, qui patritialem sibi inanem quondam uindicauerat dignitatem, assumentes tyrannidem quemdam ueliterensem episcopum cardinalem contra hoc, quod pape dudum in manu ipsemet iurauerat, ad papalem euehunt dignitatem, quem uerso nomine Benedictum uocauere.

Dum hec ita gererentur, Henrici imperatoris coniux cum filio paruulo, ut supra retulimus, regni tenebat gubernacula, que multa contra ius feminea faciebat audacia. Hec in primordio regni sui omnes eiusdem Italici regni curas cuidam Guiberto commisit, Parmensi nobili orto genere eumque cancellarium appellauit. Interea Deo amabilis Hildebrandus cum cardinalibus episcopis et leuitis et sacerdotibus  Senam conueniens elegit sibi Gerardum Florentine ciuitatis episcopum, quem alio nomine appellauit Nicolaum  . Hic idem prefatum Guibertum Italici regni cancellarium ex parte beati Petri et per ueram obedientiam inuitauit ad synodum, et cum eo magnificum uirum Gotefridum et non solum. Tuscie, sed et Longobardie episcopos, ut uenientes Sutrium de periuro et inuasore tractarent consilium. Quos ubi Sutrium aduentantes audiuit prefatus Benedictus conscientia accusante, sedem quam inuaserat deseruit, et ad propriam domum se contulit. Hoc postquam Sutrio nuntiatum est, uenerabilis sine aliqua congressione Nicolaus uictor Romam intrauit, et ab omni clero et populo honorifice susceptus est, et a cardinalibus in beati Petri inthronizatus est sede.  Nec multo post tempore ueniens prefatus Benedictus, qui alio nomine Mincius uocabatur, ad genua pape prouoluitur, se uim perpessum clamans, tamen periurium et crimen inuasionis non negauit; qui ex propria confessione episcopali et sacerdotali ordine depositus est. Quo facto magnificus dux Gotefridus una cum cancellario et episcopis domum remearunt. uenerabilis uero a Deo protectus pontifex Apuliam tendens, Northmannos uinculo excommunicationis absoluit, tradensque eis per inuestituram omnem Apuliam et Calabriam et terras beati Petri ab eis olim inuasas, excepto Beneuento, omnes inde ditiones acceperunt, et eos sibi iurare cegit, et per eos citissime Romanam urbem a capitaneorum tyrannide  liberauit.

Nam non solum Tusculanorum et Prenestinorum et Numentanorum superbiam calcauerunt, sed et Romam transeuntes Galeriam et omnia castra comitis Gerardi usque Sutrium uastauerunt, que res Romanam urbem a capitaneorum liberauit dominatu.

His ita gestis, Northmannis Apuliam remeantibus legati Mediolanensium orant papam, ut eorum Ecclesie funditus desolate misereretur. Huius rei gratia confestim uenerabilis pontifex misit Petrum Damiani Ostiensem episcopum, uirum omni scientia preditum, qui prefatam Mediolanensem uisitaret ecclesiam. Qui eo ueniens, magna cum discretione ea, que destructa inuenerat, reedificabat. Nam sumens  sacerdotes et leuitas, quos inuenire poterat religiosiores, caste uite et bone fame, qui non per uenalitatem susceperant ordinationem, etsi a Simoniaco essent ordinati, reconciliabat, eisque Ecclesiam tradidit gubernandam. Ex quorum numero multi religiosi usque ad nostra tempora exstitere. Quod aliquibus uisum est culpabile, sapientibus ualde laudabile. Quid enim laudabilius ea tempestate poterat inueniri quam ut talis Ecclesia sacerdotio non deperiret. Sed non longo post tempore congregauit prefatus pontifex synodum, in qua Guido Mediolanensis episcopus uolens nolens sedisse cogentibus Paterinis cognoscitur, ducens secum ceruicosos  Tauros Longobardos episcopos, id est Cunibertum, Taurinensem et Giselinum, Astensem et Benzonem, Albensem et Gregorium, uercellensem et Ottonem, Nouariensem et Opizonem, Laudensem et Aldemannum Brixinensem. Quibus omnibus in eadem synodo preceptum est ut sacerdotes et leuitas concubinatos ab altaris arcerent officio; erga Simoniacos uero nullam misericordiam habendam esse decreuerunt, et communi omnium episcoporum consilio in hac synodo hec lex de electione pontificis definita est, cui legi CXIII episcopi subscripsere.

»Si quis apostolice sedi sine concordia et canonica electione cardinalium  et sequentium religiosorum clericorum fuerit intronizatus, non apostolicus, sed apostaticus habeatur, liceatque cardinalibus  cum aliis Deum timentibus clericis et laicis inuasorem et anathematizare, et humano auxilio et studio a sede apostolica pellere, et quem dicauerint reponere. Quod si intra urbem hoc perficere nequiuerint, auctoritate apostolica extra urbem congregati in loco, qui eis placuerit, electionem faciant, concessa electo auctoritate regendi et disponendi res ad utilitatem sancte Romane Ecclesie iuxta qualitatem temporis quasi iam inthronizatus sit.«

Concilio igitur rite celebrato, episcopi Longobardi domum remeantes, cum magnas a concubinatis sacerdotibus et leuitis accepissent pecunias, decreta Patrum celebrauerunt preter unum Brixiensem scilicet episcopum, qui ueniens Brixiam, cum decreta pape publice recitasset, a clericis uerberatus fere  occisus est, quod factum non mediocre Patarie dedit incrementum. Nam non solum Brixie, sed et Cremone et Placentine et per omnes alias prouincias multi se a concubinatorum abstinebant communione.

Huius quoque prefati pontificis tempore, Hugo candidus cardinalis Romanus, quem superius a beato Leone papa ordinatum esse retulimus, a Romane Ecclesie recessit societate. De cuius morum peruersitate melius est silere quam pauca dicere, sed ut breuius cuncta perstringam, qualis fuit oculis, talis fuit factis. Ut enim habuit retortos oculos, ita eius retorta fuere facta.

Interea crescebat non solum per Italiam, sed et  per omnes Gallias numerus fidelium; Simoniaci de die in diem propalabantur sacerdotes. uenerabilis uero Nicolaus papa cum paucos in papatu uixisset annos, beato fine quieuit. Post cuius obitum secundum maiorum decreta clerus et populus Romanus elegit sibi Anselmum Lucensem episcopum, Mediolanensem genere, nobili prosapia ortum uirum, utraque scientia pollentem, quem alio nomine uocauerunt Alexandrum  .

Interea Longobardi episcopi nacti se tempus inuenisse opportunum, in simul conueniunt auctore Guiberto, quem superius diximus cancellarium, et concilium celebrant malignantium, in quo deliberant  non aliunde se habere papam nisi ex paradiso Italie, talemque, qui sciat compati infirmitatibus eorum. Dehinc ultra montes pergunt animumque imperatricis, utpote femineum alliciunt, figmenta quedam componentes quasi ueri similia. Nam dicebant eorum dominum, ut heredem regni ita heredem fore patritiatus, et beatum Nicolaum decreto firmasse, ut nullus in pontificum numero deinceps haberetur, qui non ex consensu regis eligeretur. His et talibus machinationibus decepta imperatrix, feminea licentia assensum dedit operi nefario, quale non fuit a die qua gentes esse ceperunt: ut ubi nullus clericorum Romanorum uel laicorum interfuit pontificum electioni, ibi pontifex eligeretur a consimilibus fornicatoribus et Simoniacis, quiue accipiens per manus  regis et regine crucem et papalia insignia ab aquilone ueniret Romam. Unde secundum Ieremiam pandetur malum super uniuersos habitatores terre. Quid plura? eligunt sibi Parmensem Cadolum, uirum diuitiis locupletem, uirtutibus egenum; qui stipatus multis militibus intrauit Longobardiam habens secum in comitatu Ceruicosos episcopos Longobardie nescientes suaue iugum Domini ferre. Tunc Simoniaci letabantur. Concubinati uero sacerdotes ingenti exsultabant tripudio. Sed quid plura. Secundum euangelicum uerbum omnis exsultatio istorum unius mulieris contradictione terre prostrata est, tantusque superborum potentatus sola Beatrice interdicente uelut fumus euanuit; sed non longo post tempore prefatus Cadolus furtim Bononiam uenit,  in qua suos expectauit milites, quibus receptis Romam tendit, portans secum ingentia auri et argenti pondera. Sed tunc non defuere Rome uiri pestilentes, amantes semetipsos, auari et cupidi, qui ei se coniunxere, inter quos et Romani capitanei uolentes Romanam urbem opprimere et sub potestatem suam ut antiquitus redigere.

Interea Deo odibilis ille in prato Neronis castra metatus est, occultoque Dei iudicio bello commisso uictor apparuit. Sed, o ineffabilis Dei prouidentia, o mira Dei clementia, qui uictor exstitit, antequam mensis esset transactus ueniente duce Gotefrido Romam, multis precibus et magnificis donis eidem duci collatis uix ut uictus discederet, impetrauit. Qui  ueniens Parmam ad officinam seculi iniquitatis collecta pecunia et transacto anno occulte quasi fur, Romaniam uenit, ibique data magna pecunia collegit multitudinem equitum adiuuantibus capitaneis et quibusdam pestiferis Romanis noctu ciuitatem Leonianam intrauit, et ecclesiam S. Petri inuadit, maneque facto tantus terror celitus milites, qui secum uenerant, inuadit, ut omnes nemine cogente solo eo relicto in ecclesia, fugam arriperent, qui, consilio Cencii cuiusdam pestiferi Romani, castrum Sancti Angeli intrauit, ibique se tutatus est. Cui in eodem castro per duos annos obsesso post multas et uarias calamitates, quas inibi passus est, non ante datum est ei inde exire, quam ab eodem Cencio trecentis libris argenti se comparauit, unoque clientulo contentus,  unius iumenti adiumento inter oratores Bercetum egre peruenit.

Dum hec ita se haberent, Mediolanio  canonica cohabitatio primum exorta est, que res magnam mouit inimicis inuidiam. Post paucos uero dies postquam hec gesta sunt, moritur Landulfus Mediolanensis clericus, de quo superius retulimus, et in pace sepultus est.

Interea Teutonicorum archiepiscopi et episcopi, abbates duces et comites curiam sibi constituunt, in qua deliberauerunt imperatricem dehinc priuato scemate uiuere indignum iudicantes regnum muliebri regi arbitrio, tum quia monacha erat, et curis eam non decebat seruire secularibus, tum quia eorum dominus adultam iam uidebatur ascendisse  etatem, communique consilio decreuere uenerabilem Annonem Coloniensem archiepiscopum regis et regine tenere gubernacula, deponentesque Guibertum Italici regni Gregorium uercellensem constituere cancellarium.

Prefatus uero anno nil melius cogitans quam ut regnum sacerdotio uniretur Italiam ueniens Romam tendit, papamque conuenit, cur absque iussu regis Romanum accipere ausus sit pontificatum, cui cum Deo amabilis Hildebrandus dixisset in electione Romanorum pontificum secundum decreta sanctorum Patrum nil regibus esse concessum, et ille respondisset ex patritiatus hoc licere sibi dignitate, mox uenerabilis archidiaconus has synodales obiecit positiones, ex Symachi synodo, in qua interfuere CL  episcopi: Laurentius Mediolanensis episcopus dixit: non placuit laico statuendum in Ecclesia habere aliquam potestatem, cui subsequendi maneat necessitas non auctoritas imperandi.

Eulalius episcopus Syracusane Ecclesie dixit; laici, quamuis religiosi nulla de ecclesiasticis aliquid disponendi legitur unquam attributa facultas. Cumque ille decreta pape Nicolai obiecisset eique citissime per decretum eiusdem pape Nicolai, in quo CXIu episcopi subscripsere, obuiatum fuisset, rogauit prefatus archiepiscopus dominum papam, ut dignaretur synodum congregare et rationem de se reddere. Quod ut ille audiuit, licet a Romanorum pontificum hoc esset alienum dignitate, tamen quia necessitas urgebat, facere promisit, moxque apud  Mantuam synodum euocauerunt, in qua Cadolus cum Longobardorum episcopis posset conuenire; sed Longobardorum episcopi una cum eorum metropolitano omnes illo conuenere preter Cadolum, qui conscientia accusante uenire timuit. uenerabilis uero papa ueniens Mantuam et rationem de se reddens citissime omnes inimicos fecit amicos. Nam mox omnes Longobardi episcopi pedibus suis aduoluti reos se esse confessi ueniam petiere et impetrauere. Sicque regno et sacerdotio unito papa cum honore Romam remeauit, quique uero episcopi cum alacritate tenderunt ad propria. Huic tanto consilio interfuere dux Gotefridus et Otto Saxo dux Baioariorum.

His ita transactis rex accepit coniugem Deo dilectam  Bertam, filiam Ottonis et Adalete [supra lin. Adalheide], quam pater suus infantulam sibi dederat infantulo; qui rite celebratis nuptiis per se regni cepit tenere gubernacula, moxque rogatus a Guidone Mediolanensi archiepiscopo Cremonensem episcopatum suo nepoti donauit Arnulfo, qui qualiter Cremonensibus antequam eligeretur sacramento iurauerit quamque in primordio leuis moribus apparuit, quia multis credo notissima omitto narrare. Sed uenditores Ecclesiarum Mediolanenses capitanei et uaruassores, cum uiderent se pecuniis nudari, contristabantur, occasioneque accepta cuiusdam predicationis quam uenerabilis Arialdus fecerat in populo dicens, non licere ieiunare in diebus Pentecostes, seditionem mouent in populo, quasi hoc esset  contra beati Ambrosii litanias, domum clericorum simul uiuentium diripiunt, ipsumque post paucos dies a ciuitate expellunt. Cum peregre proficiscens coniunxit cum eo quidam solo nomine sacerdos, et eum propinquis archiepiscopi tradidit, quem accipientes et cum omnibus membris debilitantes postremo in lacum necauerunt [uox necauerunt erase alteri uoci substituta in cod.]. Cuius corpus postquam decem menses sub aqua iacuit, reuelatum est. Quod ut audiuit Herlimbaldus, frater predicti Landulfi, Germanus, colligens omnem multitudinem Paterinorum, tandiu castra propinquorum archiepiscopi obsedit, donec corpus uenerabilis Airaldi ei reddiderunt. Quod Mediolani delatum in ecclesia S. Celsi summo cum honore humatum est, ubi per  eius meritum usque hodie uarie infirmitates curantur.

Interea Cremone uerbum Dei mirabiliter crescebat, qualiter uero XII uiri zelo Dei ducti consilio domini Christofori abbatis iurauerint, et quomodo uniuersus Cremonensis populus hos imitatus est, et quomodo uniuersos sacerdotes et leuitas concubinatos eiecerunt, et qualiter ipsum episcopum, qui in ipso die Passionis Domini sacerdotem Paterinorum comprehendere nitentem uerberauerint, et quomodo post sanctum Pascha honestos uiros nuntios ad papam misere dicere non curabo. Scutum uero, quod Cremonensibus per eosdem nuntios uenerabilis papa mandauit, huic opusculo inserere deliberaui: »ALEXANDER,  seruus seruorum Dei, Cremonensis Ecclesie religiosis clericis et fidelibus laicis, salutem et apostolicam benedictionem. Inspiratori omnium bonorum Deo et bone uoluntatis auctori uberes referimus gratias, qui uos aduersus hostem humani generis uirtutum suarum telis armauit, et ad destruendam Symoniacam heresim ac fornicationum spurcitias clericorum feruenter accendit. Erexistis enim, sicut in litteris uestris cognouimus, contra uersutiam serpentis antiqui, et qui uelut biceps coluber per fistulas geminarum faucium nequitie sue super uos uenena nequiter euomebat sancti zeli uestri zelo perfossum atque precisum se uirtutis uestre pugione suspirat Plane qui serpenti dudum in paradiso damnationis eterne iudicium intulit, ipse uos aduersus  modernam occulti draconis astutiam unanimiter incitauit. Quam ob rem sanctis conatibus uestris et huius sancte sedis apostolice accedat uigor, hoc ipsum apud uos per omnia decernimus obseruandum, quod a sanctis predecessoribus nostris et a cunctis pene sanctorum canonum conditoribus non ambigimus institutum, uidelicet, ut tam subdiaconi quam diaconi, sed et per maxime sacerdotes, qui mulieribus carnali commercio admiscentur, et Simoniaca sorde polluti sunt, et ecclesiasticis careant beneficiis et percepte priuentur officio dignitatis. Indignum est enim, ut qui uel per incontinentiam carnis uel per commercium sacrilege uenalitatis suscepti ordinis priuatur honore, ecclesiastica potiatur ulterius facultate. Ceteros autem clericos, qui uidelicet inferioribus  potiuntur officiis, si legalibus coniugiis sunt obligati in suis gradibus manere precipimus, et competentia ecclesiastici sumptus beneficia non negamus. Sed quia nonnulla preter hec, que uobis sunt admodum necessaria, ut a nostra respondeatur auctoritate consulitis, hortamur ut synodale concilium, quod auctore Deo post proximum Pascha celebraturi sumus prudentes ex uobis uiros uenire non pigeat, qui nobis quidquid exigendum est, uestrisque utilitatibus conferendum non per iudicia litterarum, sed per uiue uocis officium patenter exponant. Huic enim bello, quod zelo diuini feruoris estis aggressi non segniter, sed omni uirtutis instantia, Romana sedes accurrit, brachium porrigit, clypeum defensionis opponit, et uos ut magis ac magis circa  membra diaboli non eneruiter  insurgere debeatis, accendit. Igitur unusquisque uestrum diuine uirtutis mucrone precinctus dicat: »Si quis est Domini, iungatur mecum ,« sicque cum Moyse quasi de porta in portam castrorum  tanquam feruidus bellator in sacrilegos irruat, ut Simoniace uenalitatis et clericalis adulterii ianuas, per quas diabolus in uestram fuerat ingressus Ecclesiam cesis cadaueribus claudat. Omnipotens, dilectissimi filii, sua uos dextera benedicat, et per officium beati apostoli sui Petri ianuam uobis celestis regni aperiat.« His salutiferis admonitionibus accensi Cremonenses, placitum Dei mox incipiunt, Simoniacos et fornicatores ab Ecclesia  sua expellunt. Quos imitantes Placentini, Romane se continuo subiiciunt obedientie et Dionysium eorum episcopum a beato papa excommunicatum abiiciunt, et omnes Pataream per sacramenta confirmant.

Eodem tempore Hugo candidus, de quo superius mentionem fecimus, post multas miserias et uarias, quas sub Cadolo passus est, tandem ad uenerabilem papam ueniens, ueniam petiit et impetrauit, cumque ad Hispaniam legati fungens officio mitteretur, quidquid edificabat, iterum dissipabat. Nam Simoniacos primum quidem ualidissime persequebatur, postea uero accepta pecunia reconciliabat, quod dum compertum Rome fuisset, eum ab Hispaniis statim reuocant, et Rome habitare precipiunt. Hanc in eum  humanitatem ostendentes precipue reuerentia ordinatoris eius, beati scilicet pape Leonis.

Interea prefatus Guido archiepiscopus Mediolanum ueniens penitentia ductus, depositis pontificalibus insigniis, priuato uiuebat scemate. Quod uidentes Ecclesiarum uenditores, de quibus supra mentionem fecimus, animum eius leuem ad deteriorem partem citissime inflectunt, mortale ei dantes consilium ut episcopatum cuidam Gotefrido, clerico nobili quidem progenie orto et satis facundissimo et ad omne nefas prono, uenderet, et sese ad arcem transferret. Quod et sine mora factum est.

Prefatus uero Gotefridus consilio Simoniacorum et Mediolanensium capitaneorum et Longobardorum episcoporum, Alpes transiit, regem adiit, animumque  regis utpote adolescentis facillime uenatus est. Nam et Pateream promittebat se destructurum, et Herlimbaldum uiuum capturum et ultra montes missurum, si ei per inuestituram Mediolanensem traderet episcopatum. Huius rei gratia et aliquantula pecunia data, inuestituram, quam petebat, accepit, sed episcopatum non obtinuit. Nam a Deo protectus Herlimbaldus, ut audiuit eius conatum, congregans multitudinem Dei exercitus, omnia castra ad ius episcopi pertinentia ab eius subtraxit ditione. Dehinc apud Castellionem suum hereditarium castrum per multos dies eum obsedit, quod cum obsideretur et pene capi posse uideretur, Simoniaci et concubinati clerici noctu ignem in media Mediolanensi ciuitate iniecerunt, auctore quodam clerico, cuius nomen inuestigandum  solerti lectori relinquo, pro certo sciens et indubitanter affirmans auctorem tanti flagitii dignum non esse sacerdotio. Quid plura? ignis edes corripiens gloriosasque basilicas beatorum deuastans martyrum, ad ultimum medietatem ciuitatis uictor consumpsit. Quod ubi Mediolanensibus, qui forte ad obsidionem aderant, nuntiatum fuisset, terror maximus inuasit, relictoque Herlimbaldo, cum paucis Deum timentibus, statim domum rediere. Sed miles Domini fortissimus, uelut Iudas Machabeus  stetit imperterritus obsidioneque firmata ibi sanctum Pascha celebrauit. Transacta uero paschali festiuitate, prefatus Godefridus habens secum multitudinem equitum et peditum cum Herlimbaldo  pugnauit, et terga uertit; sicque per Dei misericordiam miles Dei, incruentam possidens uictoriam Mediolanum remeauit.

Eodem quoque tempore Northmanni Campaniam inuadunt, quod cernens Deo amabilis Hildebrandus continuo magnificum ducem Gotefridum in auxilium S. Petri euocat. Forte enim his diebus prefatus dux uenerat Italiam, ducens secum excellentissimam comitissam Mathildam, inclyti ducis Bonifacii filiam. Is congregans uniuersam exercitus sui multitudinem, cum uxore et nobilissima Mathilda Romam ueniens, Northmannos a Campania absque bello expulit, et eam Romane reddidit ditioni. Et hoc primum seruitium excellentissima Bonifacii filia beato apostolorum principi obtulit, que non multo post per  multa et Deo amabilia seruitia beati Petri meruit dici filia.

Cum hec ita se haberent, a Deo protectus Herlimbaldus uolens Mediolanensem Ecclesiam a Simoniaca liberare seruitute, consilio pape et Deo amabilis Hildebrandi, in die sancto Epiphanie, adiuuantibus religiosis clericis non solum Mediolanensibus sed et Cremonensibus et Placentinis secundum decreta sanctorum Patrum per electionem cleri habere deliberauit episcopum Ottonem, eiusdem Ecclesie clericum, nobili quidem genere, sed nobiliorem moribus, a religioso clero electum et a catholico populo laudatum. Quod ueternosus serpens non equis aspexit oculis; nam quosdam sue artis uiros inuenit, et per eos seditionem mouens in populo, ipsum a Deo  protectum Herlimbaldum cum electo iam in palatio residentem armis circumdant, palatium inuadunt, cuncta diripiunt, ipsum electum plagatum usque ad altare S. Marie tractum iurare compellunt, nunquam se amplius de eodem episcopatu intromissurum. Dehinc eum cuidam clerico eiusdem ecclesie usque mane custodiendum tradidere. Mane uero facto, a Deo protectus Herlimbaldus ad ecclesiam imperterritus uenit; quod ut uiderunt Ecclesiarum uenditores et fornicatorum sacerdotum propinqui clamare ceperunt, belloque commisso, per Dei misericordiam Dei miles palmam citissime obtinuit. Nam omnes Dei inimicos procul a ciuitate fugauerunt, omnibusque per Dei inimicos rebus ecclesie ablatis in duplum restitutis ecclesiam et palatium obtinuit,  potuitque eodem die electus Domini sine ulla contradictione inthronizari, ni sacramenti uinculum obstitisset. Huius rei gratia mittuntur religiosi uiri Romam, qui hec pape intimarent, quod ut audiuit uenerabilis Alexander, et sacramentum contra ius ecclesiasticum factum dixit non tenendum, et communi decreto tam episcoporum cardinalium quam sacerdotum et leuitarum cum iure Mediolanensem electum iudicauit. Moxque litteras suas ad regem misit, in quibus admonuit eum ut filium, ut odium seruorum Dei, quod animo conceperat, a se proiiceret, et Ecclesiam Mediolanensium secundum Deum habere permitteret episcopum. Quod ut rex audiuit, mox ex latere suo suos misit a secretis, qui uenientes Longobardiam Nouarie sibi curiam constituunt, et  multitudini episcoporum collecte ibi dato sacramento confirmant hoc esse regie uoluntatis, ut Gotefridus consecraretur. Quod audientes Longobardi episcopi, licet ab Ecclesia essent excommunicati, eum libenter non sacrauerunt, sed exsecrauerunt. Forte huic exsecrationi ex Mediolanensi Ecclesia quidam clerici interfuere, ex quorum numero fuit Tedaldus, qui eo uiuente eumdem inuasit episcopatum. Quod ut audiuit uenerabilis Otto, Mediolanensis electus, ad Romanam se contulit sedem, ubi omnes ecclesiastice cause terminantur.

Hugo uero candidus, de quo supra retulimus, Gallicanam a domino papa impetrauit legationem, ubi multa contra ius et fas operatus est, quod suo  ordine postea narrabitur. Eodem tempore Cadolus, Parmensis episcopus, corpore et anima defunctus est, et non multo post Rauennas episcopus mortuus est.

Interea Parmensis Guibertus, de quo supra memoriam fecimus, Parmensem mirabiliter ambiebat episcopatum. Nam adiens regem multis precibus muneribusque, satagebat ut sibi daretur episcopatus; quod cum impetrare non ualuisset, et omnibus tam propinquis suis quam extraneis, tam maioribus quam minoribus, tam clericis quam laicis omnino contradicentibus ad imperatricem se contulit. Forte ea ibi aderat his diebus, eaque interueniente Rauennatem accepit episcopatum. Parmensis uero cuidam Euerardo, Coloniensi clerico, traditur.

 Prefatus uero Guibertus ueniens Longobardiam Rauennam intrauit multitudine graui et in magno, ut sui moris est, potentatu. Et non post multos dies in Quadragesime diebus Romam uenit causa consecrationis, synodo iam celebrata, in qua et Hugo candidus a Cluniacensibus monachis et a quibusdam religiosis episcopis publice de Simonia arguitur, et in qua hortatu [hec uox erase alteri substituta in cod.] imperatricis quosdam regis consiliarios uolentes eum ab unitate Ecclesie separare, publice Dominus papa excommunicauit. Sed iam ad narrationem redeamus. Prefatus uero Guibertus ueniens Romam habens secum Dionysium, Placentinum episcopum, ante multos annos ab eodem papa depositum, ouina simulata indutus simplicitate, multos  decepit et precipue Deo amabilem Hildebrandum. Is cum sepe numero papam rogasset, ut ei manum imponeret, et ille nollet acquiescere, spiritu prophetie plenus fertur dixisse: Ego quidem iam delibor et tempus resolutionis mee instat, tu uero eius senties acerbitatem. Quod et euentus postea declarauit. Quid plura? Consecratione uero rite celebrata, sacramento se obligauit se fidelem esse pape Alexandro eiusque successoribus, qui per meliores essent electi cardinales, nullo modo imperatorem nec regem nominans uel patritium, quod sacramentum bene conseruauit. Nam uenerabili Alexandro defuncto et uenerabili Hildebrando per meliores cardinales electo religiosus archiepiscopus debitam subiectionem  in tantum ei contulit, ut uocatus ad synodum ueniret, et in eadem synodo per priuilegium sue Ecclesie dextere ei sederet, et non extorta confessione sed spontanea eum modis omnibus papam profiteretur. Sed iam rei ordinem prosequamur: Paschali igitur celebrata festiuitate cum a beato papa et uenerabili archidiacono licentiam remeandi Rauennam accepisset, antequam eamdem urbem intrasset, ei mors pape nuntiata est, nam in natali S. Georgii B. Alexander spiritum celo reddidit.


Explicit liber sextus.



INCIPIT LIBER SEPTIMUS.

Eodem itaque die prefati pontificis corpore in  ecclesia S. Saluatoris humato, cum circa sepulturam eius uenerabilis Hildebrandus esset occupatus, factus est de repente concursus clericorum uirorum ac mulierum clamantium: Hildebrandus episcopus. Quo audito uenerabilis archidiaconus expauit, et uelociter uolens populum placare concurrit ad pulpitum, sed eum Hugo candidus preuenit, et populum sic allocutus est: uiri fratres! uos scitis quia a diebus domini Leonis pape hic est Hildebrandus, qui sanctam Romanam Ecclesiam exaltauit et ciuitatem istam liberauit. Quapropter quia ad pontificatum Romanum neque meliorem neque talem, qui eligatur, habere possumus, eligimus hunc in nostra ecclesia ordinatum, uirum uobis nobisque notum et per omnia probatum. Cumque cardinales episcopi  sacerdotesque et leuite et sequentis ordinis clerici conclamassent, ut mos est: Gregorium PP. Scs. P. eleg.  continuo a populo trahitur, rapiturque, et ad uincula beati P. non ad Brixianorium inuitus inthronizatur. Qui sequenti die secum mente pertractans ad quantum periculum deuenisset, cepit estuare et mestus esse; tamen collectis fidei et spei uiribus, quid potissimum faceret, non aliud inuenit, quam ut regi suam notificaret electionem, et per eum si posset, sibi papale impositum onus deuitaret. Nam missis ad eum continuo litteris et mortem pape notificauit, et suam ei electionem denuntiauit, interminatusque si eius electioni assensum prebuisset nunquam eius nequitiam patienter portaturum. Sed longe aliter euenit quam sperauerat. Nam rex illico  misit Gregorium uercellensem episcopum, Italici regni cancellarium, qui eius electionem firmaret, et eius interesset consecrationi. Quod et factum est. Nam in ieiunio Pentecostes sacerdos ordinatur, et in natale apostolorum ad altare eorumdem a cardinalibus secundum antiquum morem episcopus consecratur. Cuius consecrationi interfuit imperatrix una cum excellentissima Beatrice duce tunc uidua. Nam ante paucos dies magnificus dux Gotefridus obierat.

uenerabilis uero pontifex mox ut curam sancte Romane Ecclesie suscepit, nil melius esse deliberauit, quam in primordio regem admonere, ut episcopatus non uenderet, seseque subiectum esse  sancte Romane Ecclesie recognosceret. Nam continuo huius sancte legationis ministram fecit esse gloriosam imperatricem eiusdem regis matrem, habentem secum in comitatu uenerabiles episcopos Girardum Ostiensem  et Ubertum Prenestinum et Rainaldum Cumanum, que Alpes transiens filium in partibus Baioarie inuenit. Quid plura? Legatis Romanis a rege honorifice susceptis, cum per multos dies sermonem correctionis ab eis quotidie audiret, ad ultimum uero suos familiares, quos ante beatus excommunicauerat Alexander, a suo prohibuit colloquio. Dehinc rogatus ut synodum mediaret, episcopos facie tenus congregauit, mente detractans, nullum  omnino concilium in suo regno celebrari, quod rei subsequens comprobauit euentus. Nam per Lemarum Bremensem episcopum, uirum eloquentissimum et liberalibus studiis adprime eruditum, concilium interruptum est. Is enim dicebat ex antiquis priuilegiis Maguntino concessum esse episcopo in Germanie partibus uicem habere Romani pontificis; ideoque non licere Romanis legatis synodum in eius legatione celebrare, non bene recogitans, illud primi Leonis capitulum Thessalonico episcopo missum, in quo ita legitur: sic enim committit papa omnibus archiepiscopus uices suas, ut in partem sint uocati sollicitudinis non in plenitudinem potestatis. Quid plura? Huius rei gratia Lemarus archiepiscopus a legatis Romanis sacerdotali officio  suspensus est. Dehinc concilio hac sagacitate interrupto, cum rex omnia, que Romani legati postularunt, se libenter facere promisisset, magnis muneribus donati Romam cum honore remearunt, portantes secum prefati regis litteras, quibus uenerabili pape Gregorio omnibus modis debitam subiectionem spondebat. Post paucos uero dies quidam Hermannus, Babenbergensis episcopus, Romam causa suscipiendi pallii ueniebat, quem littere regis anticipauere, quibus pape significatum est se, quorumdam malignantium fraude deceptum, illi pro pecunia episcopatum tradidisse. Quod ut quesitum est et ita inuentum prefatus Hermannus ab episcopatu depositus est, et alius in loco eius precepto domini pape inthronizatus est, qui postea ab eodem papa pallii dignitate donatus  est, quod et itidem de Constantiensi episcopo factum est.

Dum hec ita gererentur Mediolanenses capitanei Ecclesiarum uenditores, de quibus supra retulimus, colloquium cum rege faciunt, animumque eius ad deteriorem partem flectunt; nam ei promittunt, et Pataream destructuros et Herlimbaldum occisuros. Quod rex libenter audiuit, et uoluntarie quidquid petierunt promisit.

Interea uenerabilis Gregorius nichil mali de rege suspicans synodum congregauit, in qua Guibertus Rauennas episcopus sedit, et innumerabilis multitudo episcoporum ex prouinciis diuersis congregata, in qua dum negotium Placentinorum et Cremonensium  tractaretur, prefatus Guibertus Cremonenses mirabiliter infamauit, quem per Dodonem egregie indolis iuuenem eiusdem Cremone ciuem liquido claruit esse mentitum. Nam is in media synodo et Cremonenses absoluit ab infamia, et ipsum notauit infamia. Quid plura? his et aliis negotiis sedatis Robertus cum Northmannis excommunicatur in eodem synodo. Cui synodo interfuit excellentissima comitissa M. [Mathildis] et Azo marchio, et Gisulfus Salernetanus princeps. Concilio igitur rite celebrato cum episcopi ad propria remearent, Guibertus cum pontifice Rome remansit.

Hic pape promittebat se contra Northmannos magnam expeditionem facturum et contra Balneo regis comitis se post pascha cum eodem papa castra metaturum.  His et talibus subdolis machinationibus animum pape nichil mali suspicantem decipiebat. Animus uero eius uelut fere bellue iram gerens, nichil aliud quam quod post rei demonstrauit euentus cogitabat. Nam per omnes fere quadragesimales dies, quibus inibi moratus est, Romam orationis occasione circuiens quosque pestiferos inuenire poterat, uel papam propter iustitiam odientes faciebat amicos, dataque pecunia sacramento uinciebat, inter quos et Cencium prefecti Stephani filium, quem supra temporibus pape Alexandri cum Cadolo fuisse memorauimus.

Is defuncto patre temporibus Alexandri cum prefecturam uellet adipisci, ab omnibus Romanis propter ferocitatem animi repudiatus est, communique  consilio traditur prefectura alteri Cencio cuiusdam Ioannis prefecti filio, qui quamuis nomine equiuoci, tamen longe erant diuersi moribus; in hoc omnium malorum species in altero bonorum. Hic compatrem suum absque omni causa interfecit, et domum eius funditus destruxit; idem et latronum particeps et predonum adiutor, per multa et uaria adulteria, que perpetrauit, uel perpetrantes tutatus est, Romam ex libera fecit ancillam. Nam in Sancti Petri ponte turrim mire magnitudinis edificans omnes transeuntes reddidit tributarios. Hunc talem et tam pestiferum coniunxit sibi prefatus Guibertus, et per eum se armauit contra sunctum. Erant preterea Rome multi pestilentes, iustitiam odientes, ut concubinatorum sacerdotum filii et propinqui; sed  et uenerabilis pontifex in principio ordinationis sue omnibus Romanis clericis dedit optionem, ut aut canonice nichil proprium possidentes secundum regulam sanctorum uiuerent, aut relictis bonis ecclesie seorsim domi manerent; quorum multi ante elegere priuati uiuere quam suaue iugum Domini ferre; qui mirabiliter pape erant infensi et non solum ii, sed et eorum propinqui.

Erat preterea Rome antiqua et pessima consuetudo, quam beatus papa suo tempore funditus ab eadem Ecclesia exstirpauit. Nam in beati apostolorum principis ecclesia erant sexaginta et eo amplius mansionarii laici coniugati et plerique concubinati, qui eandem ecclesiam per uices suas die noctuque  custodiebant, quorum potestate omnia, preter maius, erant altaria, que orationibus quotidie uendebant. Hi omnes, barba rasati et mitras in capite portantes, sacerdotes et cardinales se esse dicebant, sicque oratores decipiebant et precipue Longobardorum rusticam multitudinem, qui eos credentes sacerdotes, se eorum commendabant orationibus. Hi intempeste noctis silentio custodie occasione uaria latrocinia et turpia stupra exercebant. Quos beatus papa cum magna difficultate ab ecclesia apostolorum principis expulit, et eam religiosis sacerdotibus commisit custodiendam. Hos tales prefatus Guibertus sibi fecit amicos, uenerabilis autem Gregorius ecclesiam S. Petri iussit oratoribus claudi usque ad tempus matutinale, nam ante peruigiliarum  excubias multa ibi fiebant homicidia et hac occasione multa furta et adulteria. Erat preterea in eadem ecclesia alia pessima consuetudo, quam idem uenerabilis papa sfunditus exstirpauit.

Quotidie antequam dies illucesceret, et plerumque antequam aurora cursum suum inciperet, cardinales auaritie questu missas super altare principis apostolorum celebrabant, quibus ex auctoritate B. Petri et sua omnibus interdixit, ut non liceret eis deinceps ante horam diei tertiam ad altare B. Petri missam celebrare; que res magnam sibi concitauit inuidiam. Quid plura? prefatus Guibertus ueluti Catilina omnes sceleratos, quos potuit, sibi fecit amicos. Dehinc propinquante paschali festiuitate, licentiam remeandi Rauennam a uenerabili papa petiit et impetrauit,  promittens se post pascha supra balneo regis comites exercitum ducturum.

Interea uenerabilis Gregorius expeditionem contra Northmannos preparabat, ueniensque obuiam duci Beatrici usque ad castrum S. Fabiani eam simul cum filia ad expeditionem inuitabat, quas uolentes pia mente pape obedire precepto Longobardicus uaruassorum tumultus impediuit. Nam seditione subita exorta expeditionem dissipauere, sicque infecto negotio papa Romam remeauit: Beatrix uero cum filia ad propria rediere. Non longo post tempore papa languore corporis in suburbio Rome subito corripitur. Censius uero, de quo supra memorauimus, credens eum iam morti destinatum, odium, quod mente conceperat, subito euomuit. Nam fidei  commissor illis diebus fuerat cuiusdam Cencii scilicet Gerardi comitis filii, qui beatis apostolorum principibus curtem unam testamento legauerat; Deo uero odibilis ille credens papam iam mortuum uel iam morti proximum sacrilegii simul et periurii crimen incurrens testamentum falsauerat, curtemque suis applicauit usibus, ducentis libris datis tantum apostolorum principibus. Interea conualescente papa, super hoc cepit exagitari negotium. Quid plura? Pessime egisse conuincitur, datisque obsidibus curtem secundum defuncti uoluntatem apostolorum reddidit principibus; sed eius furor non quieuit. Nam eiusdem pestiferi consilio Hugo candidus, de quo supra memorauimus, secundo ad apostasiam uersus est. Hic Apuliam tendens Robertum et Northmannos  dudum a papa excommunicatos contra sanctam Romanam Ecclesiam mirabiliter excitauit: nam dicebat eos falso excommunicatos et papam, non secundum decreta sanctorum Patrum pontificem, sed sancte Romane Ecclesie inuasorem, adiiciens se cum suis fautoribus Roberto coronam imperialem daturum, si eum militari manu ab ecclesia pelleret.

Quod cum quotidie palam et clanculo in curte prefati ducis mussitaret, hanc a prudentissimo duce accepit responsionem, quia tibi necesse est, si placet in auro uel argento uel in aliqua alia pecunia uel in equorum et mulorum adiumento a me suscipe munificentiam,  mihi uero suadere non poteris contra Romanum me armari pontificem. Nefas enim est credere per tuas inimicitias uel alicuius posse papam deponi, qui electione cleri et laude populi Romani, cum cathedra pontificalis uacaret, inthronizatus ad altare S. Petri ab episcopis cardinalibus consecratus est; sicque cum magno dedecore repudiatus ad Guibertum sue nequitie fautorem se contulit.

Cum hec ita gererentur Mediolanenses capitanei et uaruassores Ecclesiarum uenditores ad colloquium regis remeantes Mediolano magnas excitant seditiones, machinamenta quedam fingentes, nam simplices quoque seditionis ignaros hoc modo alliciebant, dicentes se integritatem beati Ambrosii uelle iurare. A Deo uero protectus, de quo supra retulimus, Herlimbaldus  uidens machinamenta diaboli paulatim crescere, estuabat neque potissimum quid faceret aliud inueniebat, nisi ut se et Dei populum uolentem pro iustitia dimicare uelut fortissimus Iudas armis defensaret . Quid plura? Crescebat qnotidie numerus infidelium, et de die in diem numerus minuebatur Paterinorum. Eodem quoque tempore Mediolanensis ciuitas tota incendio concrematur, in qua multe mirabiles ecclesie et precipue mater ecclesia solo tenus destruitur; que res inimico humani generis ad decertandum contulit arma: nam omnes siue amici siue inimici quasi una uoce clamabant hoc esse peccatum Paterinorum.

Post Pascha uero derepente congregato exercitu et multitudine coniunctorum Herlimbaldum nichil  mali suspicantem inuadunt, eumque bellare temptantem in media platea interficiunt, aliosque persequuntur et depredantur, eumque ignominiose nudatum obliti generis eius et dignitatis ad ignominiam totius Christianitatis per totum diem relinquunt inhumatum. Nocte uero a religiosis uiris apud S. Dionysium cum honore sepultus est. Ad cuius sepulcrum magna mirabilia usque hodie operatur Deus. Sequenti uero die quemdam sacerdotem nomine Liprandum auribus mutilauerunt et naso  ; quicunque uero coniurationi non consenserunt, aut occidebantur, aut facultatibus nullabantur, quorum multi Cremonam uenientes, honorificentissime a fratribus sunt suscepti; ut autem auditum est de morte Herlimbaldi non solum Rome, sed usque ad Britannicum mare omnes catholici sunt contristati, flentesque dicebant: Quomodo  cecidit potens, qui pugnabat bellum Domini .

Interea Gregorius papa quadregesimali tempore synodum congregauit, in quo Guibertus uocatus dum uenire noluisset ob periurii crimen ab episcopali officio suspensus est. Et Hugo candidus secundum Apostoli preceptum dicentis: »Hereticum hominem post primam et secundam correptionem deuita ,« ab Ecclesia perpetuo sequestratus est. Forte his diebus Deo odibilis ille Cencius, de quo supra retulimus, a prefecto urbis Rome captus tenebatur, qui secundum Romanas leges capitalem  suscepit sententiam; sed precibus gloriose Matildis, que ibi aderat illis diebus et multorum Romanorum ciuium uix emeruit, ut uiuus dimitteretur, datis obsidibus in manu pape et turri, per quam ad celum ascendere nitebatur, que funditus destructa est.

Interea Guibertus Rauenne contra dominum suum papam callidus armabatur, nam suis litteris conueniens ceruicosos Longobardos episcopos et precipue Tetaldum Mediolanensem archiepiscopum mirabiliter contra papam instigabat. Sed quoniam istius Tetaldi mentio facta est, qualiter ad Mediolanensem uenerit episcopatum, breuiter, si potero, intimabo.

Glorioso Erlinbaldo pro nomine Iesu martyrizato,  cum mors eius regi fuisset nuntiata, memor promissionis sue, quam antea Mediolanensibus promiserat capitaneis, mox ad Italicam partem destinauit comitem Euerardum suum consiliarium, quem ante papa Alexander excommunicauerat, qui ueniens Longobardiam, mox in Roncalia curiam congregauit, ibique Mediolanensibus pro morte Erlinbaldi gratias agens, eos trans montes inuitauit, promittens eis, dominum suum, episcopum, quem uellent daturum. Dehinc omnes Paterinos publicos regis clamauit inimicos moxque Placentinos ibi in uicino positos, cum propter pusillanimitatem animi inueniret imparatos, plerosque ab urbe fugauit, quosdam uero in deditionem cepit, qui consilio beatissime Beatricis liberati sunt.

 Cremonenses uero, quos fidei plenos et uirtutibus munitos audiuit, non pro Dei timore, sed quia non potuit, immunes dereliquit. Quid plura? Eligunt sibi Mediolanenses capitanei Ecclesiarum uenditores ex precepto regis communicato pessimo consilio Tetaldum Mediolanensis Ecclesie clericum, qui ante Gotefrido fidelitatem iurauerat, uirum nobili quidem genere ortum et satis corpore pinguem, sed uirtutibus tenuem. Hunc talem secum ad regem ducunt, quem rex, oblitus inuestiture quam ante Gotefrido dederat, paruipendensque iusiurandum quod Rapot ex sua parte iurauerat Nouarie dudum episcopis, hoc esse regie uoluntatis ut Gotefridus consecretur, non solum contra leges diuinas et Christianorum regum morem, sed etiam contra tyrannorum consuetudinem,  uiuente altero inuestiuit.

Hic talis Mediolanensem uastabat Ecclesiam. Huic Guibertus Hugonem candidum misit, cuius consilio regem adiret, et eius animum ad deteriorem partem inflecteret. Quod et factum est.

In illo tempore graue et inauditum flagitium Rome patratum est. Nam Deo odibilis Cencius, coniuratione facta, in ipsa nocte Natiuitatis Christi, papam sacramenta celebrantem, ab altare S. Dei genitricis Marie, quod dicitur ad presepe, rapuit, et uulneratum ad turrim quam Rome habebat mire fortitudinis  , uiolenter usque perduxit. Quid plura? Romani mox turrim obsident, maneque facto ui  capiunt, ipsumque scelestum interfecissent, nisi eum beatissimus Gregorius, boni Magistri discipulus, precibus et supplicationibus a morte liberasset. Dehinc cum Lateranis papa remeasset, sequenti die Romani auctorem tanti flagitii cum omnibus suis complicibus a ciuitate expellunt, turresque eorum solotenus destruunt.

Cum hec ita gererentur, Saxones rebellauerunt, cuius rebellionis causam propter prolixitatem scribere deuitauimus, unum scientes, quia propter graue et insolitum onus seruitutis, quod eis quidam imponere satagebant, ad tam graues deuenere inimicitias; sed iam rei ordinem sequamur: Saxonibus rebellantibus intrauit rex Saxoniam in manu ualida et multitudine graui, habens secum eximium ducem Rodulfum, et ducem Guelfonem et preclarum ducem  Gotefridum nobilissime Mathildis coniugem et ducem Theodericum et innumerabilem marchionum et comitum multitudinem, qui derepente Saxones imparatos inuadunt, et quamuis cruentissimam tamen habuere uictoriam. Nam in illa pugna ex parte regis Xu millia homines cecidisse referuntur, taliterque uictor infecto negotio Franciam remeauit; moxque conuocans multitudinem episcoporum, non quesiuit Deum auctorem sibi, nec ei gratias retulit pro collata uictoria, sed exaltatum est cor eius, et elati sunt oculi eius, ponensque in celum os suum, Hugonisque candidi, de quo superius retulimus, acquiescens consilio, dominum papam, qui per tres annos uniuersalem Ecclesiam in pace gubernauerat, secundum exemplum pestiferi Lotharii, de quo supra  retulimus, litteris abdicauit, suosque episcopos subscribere cegit; proh dolor! non recogitans illud uenerabile tertii Leonis capitulum, in quo sic legitur: Si quis se a Romane Ecclesie segregauerit societate, nec ianuam celi ingredi, nec uinclis peccatorum poterit solui. Interea littere unitatem Ecclesie scindentes per legatos Romam deferebantur, nam iussio regis urgebat, qui uenientes Placentiam omnes episcopos Longobardos congregauerunt. Quibus ex parte regis preceptum est, ut factum regis confirmarent. Sed longe aliter factum est, quam sperauere. Nam omnes proprio ore suo Dionysio Placentino episcopo preuio, publice iurauerunt nunquam se amplius obedientiam prestituros pape.  Dehinc huius legationis ministrum ex officina iniquitatis scilicet Parmensi ciuitate faciunt quemdam Rolandum clericum, qui ueniens Romam forte illis diebus papam in synodo residentem inuenit. Is diaboli repletus spiritu in media synodo ex parte regis, laici scilicet hominis, pontificale ei interdixit officium, eique precepit, ut de sede descenderet, quod secundi ordinis presbytero sine iudicio ab ipsis etiam episcopis, si diceretur, esset culpabile. Dehinc cardinalibus precepit, ut ultra montes tenderent, et inde sibi pontificem assumerent. uenerabilis uero Gregorius secundum boni Magistri exemplum conuitiatorem suum prius a morte liberauit, dehinc uix sedato  tumultu synodum cum alacritate celebrauit. Sequenti uero die littere ab Ultramontanis episcopis pape delate sunt, quibus se peccasse et errasse confitebantur, ueniamque impetrabant promittentes se deinceps utpote Patri obedientiam prebituros; sed cum tempus instaret, quo synodus solui debuisset, uenerabilis Gregorius, qui pro ouibus suis mori paratus erat, dedecus S. Romane Ecclesie illatum non est passus inultum; sed consilio omnium episcoporum numero ex, regem, qui se ex ouibus Christi non cognouit, principemque huius inaudite rebellionis excommunicauit, et a regno Dei iudicauit alienum, quod nec nouum quidem fuit nec reprehensibile. Reprehensibile non: quia regulis sanctorum Patrum precipientibus factum. In Chalcedonensi enim concilio, in  quo sexcenti interfuerunt episcopi, ita legitur de Dioscoro Alexandrino: quomodo secundus excessus priorem iniquitate ualde transcendit. Presumpsit enim excommunicationem dictare aduersus sanctissimum papam Leonem, Anatholius episcopus Constantinopolitanus dixit: Propter fidem non est damnatus Dioscorus, sed quia excommunicationem fecit domino archiepiscopo Leoni. Nunquid ibi legitur inquisitionem factam fuisse, utrum iuste an iniuste Dioscorus ipsam excommunicationem dictasset? non plane: sed absque omni controuersia hi in eo multati sunt, quia cum esset inferior potiorem quibuslibet conatus est lacessere iniuriis. Quod uero in octaua synodo sancti Patres super hoc negotio definiuere aduertite:  Dominicum sermonem, quem Christus sanctis apostolis et discipulis suis dixit: quia »qui uos recipit, me recipit ;« et »qui uos spernit, me spernit « et qui post eos secundum ipsos facti sunt summi pontifices et pastorum principes in Ecclesia catholica dictum esse credentes definiuimus neminem prorsus mundi potentum quemquam eorum, qui patriarchalibus sedibus presunt, inhonorare aut mouere a proprio throno tentare, sed omni honore et reuerentia dignos iudicare, precipue quidem sanctissimum papam senioris Rome; dehinc uero Alexandrie ac Antiochie seu Ierosolymorum, deinceps Constantinopoleos patriarcham; sed nec quicunque circumscriptiones contra sanctissimum papam senioris Rome ac uerba complicare uel componere  sub occasione quasi diffamatorum quorumdam criminum, quod et nuper Focius et multo ante Dioscorus fecerunt. Quisquis autem tanta iactantia aut audacia usus fuerit, ut secundum Fotium et Dioscorum in scriptis et sine scriptis iniurias quasdam contra sedem Petri principis apostolorum moueat, equalem et eamdem quam illi condemnationem accipiat. Si uero quis aliqua Dei potestate truens et potens pellere temptauerit prefatum apostolice cathedre papam, aut aliorum patriarcharum quemquam anathema sit. Porro si synodus uniuersalis fuerit congregata et facta fuerit, et de sancta Romanorum Ecclesia queuis ambiguitas et controuersia, oportet uenerabiliter et cum conuenienti reuerentia de proposita questione sciscitari et solutionem  accipere et aut prouectum facere aut perficere, non tamen audacter sententiam dicere contra summum senioris Rome pontificem. Ecce qualiter imitatores Foci et Dioscori pro sola infamia Romani pontificis audistis damnandos et potentes quosque, tentantes pellere senioris Rome papam a sede audistis anathemizatos. Non est ergo reprehensibile regem tentantem papam a sede sine iudicio pellere, excommunicare, quod sanctorum Patrum regulis est roboratum. Inusitatum uero non est, quia multos legimus Romanos pontifices pro minoribus causis non solum excommunicasse, sed etiam a regno deposuisse. Quod melius patebit exemplo: Innocentius papa Arcadium imperatorem Theodosii Magni filium pro eo quod Ioannis Chrysostomi depositioni interfuit,  quia Theophilus Alexandrinus una cum aliis orientalibus patriarchis cum consensu aliorum episcoporum, sine assensu tamen Romani pontificis dictauerat excommunicatum, eorumque depositionem cassauit. Reuerendissimus uero imperator mox ut factum cognouit, non rebellis exstitit, sed ueniam humiliter petiit et impetrauit. Constantinus papa Iustinum imperatorem, Iustiniani filium propter non decentem legatorum suorum susceptionem excommunicauit, qui postea in Constantinopolitane urbis platea pedibus eius cum regno prostratus tandiu ueniam petiit, donec impetrauit. Sed et Anastasius papa Athanasium imperatorem excommunicauit, qui proterue loquens de papa, in ipso palatio fulmine percussus interiit.

 Tertius uero Gregorius papa non solum imperatorem Leonem excommunicauit, sed et regno priuauit. Stephanus uero papa Karolum Pippini regis fratrem a regno deposuit, et Pippinum in loco eius constituit, et Gregorius doctor Romanus papa omni dignitate priuauit, quicunque priuilegii sui paginam uiolauerit. Sic enim in quodam suo priuilegio subscripsisse inuenitur: GREGORIUS, SENATORI presbytero et abbati Xenodochii Francorum inter cetera: hec igitur omnia, que huius precepti decretique nostri pagina continet, tam tibi quam cunctis, qui in eo ordine quo es locoque successerint, uel eis quorum interesse potuerit, in perpetuum seruanda decernimus. Si quis uero regum, sacerdotum, iudicum atque  secularium personarum hanc constitutionis nostre paginam cognoscens contra eam uenire tentauerit, potestatis honorisque sui dignitate careat, reumque diuino iudicio existere de perpetrata iniquitate cognoscat. Et quid dicam de Nicolao qui duos imperatores uno eodemque tempore excommunicauit, orientalem scilicet et Michelem propter Ignatium Constantinopolitanum episcopum sine iudicio pape a sede pulsum, occidentalem uero nomine Lotharium propter Gualdrade sue pellicis societatem.

Quid dicam de Romanis pontificibus, cum Ambrosius Mediolanensis episcopus, lilium Ecclesie, Maximum tyrannum excommunicauerit, Theodosiumque imperatorem ab Ecclesia expulsum excommunicauerit. At quis nisi mente captus ignorat  regiam potestatem subiectam esse pontificibus. Quis enim credat se a Romani pontificis subiectione esse alienum, nisi qui peccatis suis exigentibus in ouium Iesu numero non meruit numerari. Sed iam rei ordinem prosequamur.


Explicit liber septimus.



INCIPIT LIBER OCTAuUS.

Interea postquam de banno regis ad aures personuit uulgi, uniuersus noster Romanus orbis tremuit, et diuerse Itali atque Ultramontani super his decreuere. Nam Itali post pascha apud Papiam concilium celebrant malignantium, in quo omnes pariter Longobardi episcopi et abbates auctore Guiberto imitantes Focium et Dioscorum, excommunicauerunt  dominum papam senioris Rome, quod a seculo non est auditum, ut tot uno tempore inimicus humani generis mente captos contra sanctam Romanam Ecclesiam armasset episcopos. Dum hec in Italia gererentur diabolo suadente Ultramontani principes insimul conueniunt, et salubri concilio partes alterutras quasi in iudicio constituunt, uel perspicue eis innotesceret, utrumne papa regem posset excommunicare nec ne? uel utrum iuste excommunicatus esset uel non? Legem enim suam nolebant destruere, quia perscriptum est, ut si quis ante annum et diem ab excommunicatione non fuerit solutus, omni careat dignitatis honore. Prudentissimi igitur illius regni episcopi, abbates et clerici communicato consilio secundum sanctorum decreta Patrum et  maiorum exempla decreuere regem a papa posse excommunicari, sed secundum Foci et Dioscori imitationem iuste excommunicatum. Quid plura? nil melius secundum tempus inuenientes dato sacramento firmauere, ducibus sequacibus Ruodulfo et Guelfone atque Theodorico. Nam Gotefridus excellentissime Mathildis coniux ante paucos dies obierat, aliisque illius regni pontificibus firmauere, ut si rex eorum uellet acquiescere consilio papam ultra montes ante anni circulum ducerent, qui eum absque malo ingenio a uinculo excommunicationis absolueret, regemque cogentes dato sacramento proprio ore iurauerunt, pape priuatum se exspectare iudicium. Quod cum factum fuisset, omnes iterum unanimiter  iurauere, ut si rex sacramentum datum obseruare uoluisset, expeditionem cum eo facturos in Italiam et imperiali dignitate sublimato Northmannos aggressuros, et Apuliam et Calabriam ab illorum dominatu liberaturos. Quod si peccatis suis exigentibus sacramentum datum irritum fecisset, nunquam eum amplius pro Domino neque pro rege suscepturos.

Interea mittunt Romam Treuerensem episcopum ut papam ultra montes apud Augustam ducerent, sed quomodo apud Placentiam eius calliditate captus fuerit, et non ante liberatus quam eis littere a Spira Placentino episcopo, ut dimitteretur, perlate fuissent, propter longitudinem historie dicere intermitto.

Interea uenerabilis Gregorius pacis gratia summa  cum difficultate itineris Augustam tendebat, hyems enim grauissima tunc ingruebat. Rex uero derepente parui pendens sacramentum, Italiam intrauit. Et sunt, qui dicunt eum pontificem incautum uoluisse capere, quod satis uidetur uerisimile. Nam Gregorius uercellensis episcopus eius uero cancellarius, cui ut papam duceret ultra montes a principibus fuerat imperatum, postquam Apennini transierat iugum, audiuit eum in uercellensi occulte deuenisse ciuitate, quod dum pape nuntiasset, mox Canusium tutissimum excellentissime Mathildis castrum intrauit.

Interea rex uidens sua machinamenta propalata, omni prout uidebatur deposita feritate, columbina indutus simplicitate Canusium adiit, et per aliquot dies super niues et glacies discalceatus pedibus perdurans  omnes minus sapientes decepit, et a uenerabili Gregorio, quamuis eius non ignorante uersutias, absolutionem quam petebat, inuenit sacramento Dominico mediatore in ipsa missarum celebritate hoc modo. Nam diuine mense astantibus episcopis, abbatibus, religiosis, clericis ac laicis, hoc modo fecit esse participem, ut si se mente ut corpore fecisset humiliatum, et si se iure crederet pontificem, seque uero excommunicatum secundum imitationem Phoci et Dioscori et per hoc crederet posse absolui sacramentum, ut amplius illi fieret in salutem, sin uero aliter, ut Iude per bucellam intraret in ipsum Satanas. Quid plura? celebrata missarum celebritate conuiuium commune habuerunt. Dehinc ei omnibusque ab excommunicatione solutis preceptum est, ut ab  excommunicatorum se cauerent consortio. Sunt uero nonnulli, qui dicunt eum uitam et membrum et suum honorem pape iurasse. Ego uero de ignoto omnino nichil affirmo.

Interea rex, postquam a banno absolutus fuit, satis in facie deuotus et obediens apparebat pape, nam ab omnium episcoporum se consortio sequestrabat, reputans eos excommunicatos, noctibus eorum nefariis acquiescens consiliis, illud mente tractabat, quod postea rei monstrauit euentus, sicque faciebat per omne tempus, quo Placentie demoratus est, maxime metuens presentiam matris sue religiosissime imperatricis, que forte ibi aderat.

Per idem tempus Deo odibilis Cencius, de quo supra memorauimus, ad eum uenit, quem diebus,  utpote excommunicatum recusabat, noctibus uero totum se eius pestiferis donabat consiliis, cumque uideret papam nullo modo a Canusio castro posse diuellere, Papiam tendit; ibi Deo odibilis Cencius amara morte mortuus est, cuius funus Guibertus cum aliis excommunicatis mirabili pompa celebrauit.

Cum hec in Italia gererentur, Ultramontani principes apud Forken conueniunt, et sibi ducem Rudolfum regem constituunt, uirum magni consilii et armis strenuissimum. Quod factum magnam cladem intulit Romano orbi. Interea rex Papie degens, ubi audiuit de electione Rudolfi, mirabiliter commotus est, sed quia homo magni consilii et mirabiliter sagax esset, simulata humilitate per  nuntios papam rogauit, ut Rudolfum excommunicaret, quod papa se facturum illico promisit, si uocatus rationem huius facti reddere non posset, non enim canonicum uidebatur, si ante excommunicaretur, quam uinceretur, sed rex mente effrenatus uelociter montes transiit, et impigre Baioariam Franciamque recepit. Sed quid plura? Haud segnior Rudolfus Franciam inuadit, bellumque committitur grauissimum et multa millia hominum ex utraque parte ceciderunt; sunt, qui dicunt huius prelii Henricum fuisse uictorem, quamplures autem palmam huius Rudolfo regi ascribunt certaminis, sed quisquis uictoriam cruentissimam tamen possedit uictoriam.

Interea Rome graue malum et irrecuperabile damnum  de repente exortum est. Nam Cencius prefectus uir christianissimus per insidiam Stephani fratris Cencii, Deo odibilis, de quo supra memorauimus, occisus est, cuius corpus dum Rome apud S. Petrum delatum fuisset, Deus per eum multa fecit mirabilia. Romani uero communicato consilio castrum, in quo se nefandus ille receperat, ui capiunt, eiusque capite et manibus truncatum cadauer ignibus tradunt, caput uero eius et manus in cortina beati Petri suspendunt, reliquos uero tanti sceleris fautores quosdam interfecere, quosdam uero a patria eliminauerunt.

Post paucos uero dies, postquam hec gesta sunt Gregorius uenerabilis pontifex Romam cum honore remeauit, moxque synodum congregauit, in qua amborum regum nuntii interfuere, quibus et B. Petri  auctoritate preceptum est ut non pugnarent, sed locum eligerent, in quo ambarum partium episcopi possent secure conuenire, reddituri rationem ante sancte Ecclesie legatos, quod salubre consilium diabolo instigante interruptum est, et iterum acie pugnatum est, in qua multa millia hominum ex utraque parte cecidere, et maxime Bemiorum. Quod ut pape nuntiatum est in proxima quadragesima  synodum congregauit, in qua amborum regum nuntii interfuere, qui proprio ore iurauere concilium non culpa dominorum suorum interruptum; sed quis eorum fuerit periurus, quia non satis apparet, dicere omitto. Sed quid plura?  uenerabilis pontifex religiosos episcopos ultra montes mittere destinauit, qui regibus interdicerent, ut non pugnarent, et episcopos ad concilium uocarent; Petrum scilicet episcopum Albanensem uirum religiosissimum, qui ante episcopatum temporibus pape Alexandri ex precepto abbatis sui contra Symoniacam per medios ignes transiuit illesus  , et Oudalricum Paduanum episcopum uirum ualde eloquentissimum et Heinrico regi satis fidelissimum, et Aquileiensem patriarcham, qui Alpes transeuntes regem in Baioaria inueniunt, sed neque supplicationibus neque precibus neque aliqua quauis calliditate potuerunt efficere, ut synodum pateretur rex Henricus in suo eos regno celebrare, ni Ruodulfum  absque uocatione uellent excommunicare, quod dum illi facere noluissent, interdicentibus canonibus, infecto negotio Romam rediere. Iterum actu pugnatum est, et multa millia hominum ex utraque parte cecidere.


Explicit liber octauus.



INCIPIT LIBER NONUS.

Interea rex Henricus, deliberato consilio, misit Rome legatos Lemarum scilicet Bremensem archiepiscopum, de quo supra retulimus, et Pabebariensem episcopum et alios quamplures superbiam et inauditam portantes legationem ut si uellet papa Rudolfum absque iudicio excommunicare, debitam ei preberet obedientiam, sin aliter: acquireret  sibi papam, qui faceret secundum eius uoluntatem. uenerabilis uero pontifex, qui pro ueritate mori paratus erat, non solum rationem pretendentem non condemnauit, sed et ipsum regem superbe loquentem excommunicauit. Quod factum populo Romano magnam dedit fluctuationem.

Interea prefati regis legati Tusciam uenientes a subiectione excellentissime cometisse Mathildis omnino temptabant auertere, et quia plebs semper cupida nouarum rerum infida prioribus dominis, tum quia eadem plebs, naturaliter infida est, quod uoluerunt, facillime facere potuerunt. Dehinc uenientes Longobardiam, relicto marchione Alberto et comite Bosone in partibus Tuscie, omnes principes Longobardorum ad colloquium inuitantes apud  Brixianorium diuiso regno et sacerdotio ad regem remearunt.

Interea uenerabilis pontifex post Pentecosten cum Ruberto Marmannorum duce citra Aquinum habuit [subaudi colloquium, etc.], eumque ab excommunicatione absoluit, qui eius proprius factus miles omnem Apulie et Calabrie ab eo suscepit principatum.

Cum hec gererentur, Longobardorum episcopi et principes apud Brixianorium conueniunt; haud segnius ibi rex occurrit cum suis episcopis ac Ultramontanis principibus, ubi communicato pessimo consilio eligitur Guibertus in Romanum pontificem a consimilibus, nullo ibi Romano astante clerico uel laico,  presidente Romane cathedre uenerabili papa Gregorio, qui iam per quinquennium in pace uniuersalem rexerat Ecclesiam. Quod factum diabolicum non est auditum a die, qua gentes esse ceperunt, usque ad diem hanc, et quia peccatum plerumque est pena peccati ex radice superbie, ex periurio peruenit ad inobedientiam, per inobedientiam Guibertus cecidit in excommunicationem, per excommunicationem peruenit ad idololatriam.

Hunc talem ut superius retulimus, nullo Romanorum clericorum et laicorum ibi presente uel consentiente excepto Hugone candido, qui peccatis suis exigentibus ab Ecclesia iam diu fuerat sequestratus, elegit sibi rex Heinricus in pontificem,  et huic suadente Dionysio Placentino episcopo ore proprio iurauit, ab eo coronam imperialem suscepturum. Quid plura: ita omnes mente cecati sunt, ut non respicerent faciem terre, et quia procul a Romana urbe castra metati erant, proh dolor, omnes, qui ibi aderant, et pseudoprophetam adorauere proni, et quotquot adorauerunt a matris Ecclesie sinu longe ceciderunt.

Celebrata igitur taliter apostolorum principum festiuitate, rex tanti pontificis auctus benedictione remeauit ad propria; Guibertus uero cum suis complicibus papalia secum deferens indumenta intrauit Italiam. Sed quia consilia Domini abyssus multa  ineffabili Dei prouidentia non flagella Domini secundum quod meritus erat, suscepit Heinricus  successum, qui mirabiliter adderet nequitie sue superbiam. Nam non longo post tempore intrauit Saxoniam in potentatu magno et manu robusta, cui ex aduerso occurrit Rudolfus et acerrimo bello commisso Heinricus turpiter terga uertit, in quo prelio uictor Rudolfus occubuit. Nec sicut solent mori ignaui, mortuus est Rudolfus, non fugiens uel latibula querens occisus, sed super strages inimicorum et super cadauera mortuorum plagatus a suis inuentus est; cuius mors Heinrico post uIII dies in quodam castro latitanti et de fuga cogitanti nuntiata est, qui, mox extollens in altum cornu suum et loquens aduersus Dominum iniquitates , non recognoscens Satane calliditates credidit Deo suum placuisse peccatum. Post paucos uero dies  postquam hec gesta sunt, eius filius cum exercitu excellentissime Mathildis pugnauit et uictoriam obtinuit. His elatus successibus derepente Italiam intrauit, et post pascha ducens secum bestiam Romam tendit, et in uigilia Pentecostes in Prato Neronis castra metatus est. Sed o Deus, quis non tantorum prudentum uirorum potest mirari amentiam! Nam etsi mentis oculos perdiderant, corporeos tamen non amiserant. Annon uidebant, quis ab eis ducebatur, quam a Romanis honorifice suscipiebatur? nam cernere erat pro cereis lanceas, et pro clericorum choris armatos, pro laudibus conuitia, pro plausibus ululatus. Quid plura? post agrorum uastationem et multa et uaria homicidia, post uarias clades et miserias, quas Romani nolentes pseudopapam  suscipere perpessi sunt; cum eodem rex Longobardiam infecto negotio rediit.

Sequenti uero hieme ducens secum pestiferum, iterum Romaniam intrauit, et depopulans urbes, et castra euertens ad ultimum per omne quadragesimale tempus Romam obsedit, et post pascha exercitu per ciuitates et uicina castra undique circumfuso, dimittens apud Tiberim Guibertum, ipse Longobardiam remeauit.

Guibertus uero ut Alcimus  satis agebat pro sacerdotio suo, nam per omne festiuum tempus magnas depredationes et uarias Romanorum ciuium truncationes faciebat, dehinc segetes et agros flamma depopulans, de penuria uel fame  filiorum male cogitabat. Sequenti uero hieme, iterum rex Rome reuersus est, et postquam sacramentis datis firmatum est omnes religiosos ex quocunque regno uolentes Romam uisere uenire securos, post captionem Ostiensis episcopi aliorumque religiosorum monachorum et clericorum, uidens se a Cluniacensi abbate et ab omnibus episcopis tam clericis quam monachis haberi excommunicatum ad callida mox se conuertit argumenta; nam ut popularem captaret fauorem, dixit se a uenerabili Gregorio coronam uelle accipere imperialem, quod ut populus audiuit Romanus non solum laici, sed et religiosi, qui uidebantur, tam episcopi quam clerici, abbates, monachi ceperunt suppliciter lacrymis fusius orare ut patrie fere perdite misereretur. uenerabilis  uero pontifex, qui pro ueritate mori paratus erat, negauit se omnino facturum, ni prius de excommunicatione publice satisfaceret; quod cum rex conscientia accusante facere renuisset, et per multos dies a Romanis uenerabilis pontifex rogaretur, ut regem susciperet, et ille ad omnes preces maneret immobilis, paulatim cepit prefatus rex uulgi sibi fauorem acquirere, cumque pecunia et terrore et ui omnes fere sibi acquisiuisset Romanos, de fortitudine uenerabilis Gregorii desperans ad dedecus et infamiam totius Ecclesie Guibertum in sede S. Petri ordinare constituit, et cum non haberet episcopos cardinales sacerdotes sancte Romane Ecclesie nec leuitas nec comprouinciales episcopos, quibus mos est papam inthronizare, nemo enim ex tanto numero,  nisi qui a fide exulauerat cum eo fuerat, antea enim maluerant propriis sedibus carere, et si oporteret omnibus membris debilitari quam participes fieri coinquinationis. A Mutiensi episcopo et a Bononiensi et Aeueniensi  in sede beati Petri inthronizatus est, quod phantasma a seculo non est auditum. Dehinc in Pascha a tali benedictionem imperialem accepit, sicque ciuitatem intrauit ducens secum triformem chimeram, et ad Lateranense usque peruenit palatium.

uenerabilis uero Gregorius ut cognouit populi trepidationem iam dudum in arce S. Angeli se locauerat, ad cuius obsidionem rex omnes Romanos armauit. Ipse uero dissimulans fortissimi ducis Roberti aduentum nescire, capitolina domo destructa,  ad ecclesiam S. Petri cum Guiberto ueniens, ciuitatem S. Petri, quam Leo Iu papa edificauerat, funditus destruxit, sicque uale faciens Romanis una cum Guiberto recessit; sed antequam ad Senam uenisset fortissimus dux Ruodpertus Romam aggressus, non per triennium ut Heinricus, sed sequenti die, qua uenit, perfidam ciuitatem armis cepit, et papam ab obsidione liberauit, et fere omnes ciuitatis Romane regiones uictor ferro flammaque possedit. Dehinc apud Lateranense palatium permultos dies degens multa millia Romanorum uendidit ut Iudeos, quosdam uero captiuos duxit usque Calabriam, et tali pena digni erant multari, qui ad similitudinem Iudeorum pastorem suum tradiderunt. Quid plura?  uenerabilis papa una cum Ruoberto Salernum usque peruenit, ibique per aliquot dies degens saluberrima monita populis impendebat; sed non longo post tempore infirmitate corporis correptus spiritum celo reddidit; ad cuius sepulcrum Deus multa millia miracula usque hodie operatur, uere terque quaterque beatus qui meruit pro nomine Iesu contumelias pati. Et ille quidem cum Petro [in cod. cum P.] regnat in celestibus, hic uero omnibus odiosus a nemine uiuentium, quamuis a quibusdam gratia regis dicatur, apostolicus habetur. Tamen sunt, qui gratia regis quedam confingunt machinamenta, uolentes dominum Gregorium infamare, sed non ualentes. Sunt enim, qui dicunt eum non iure fuisse apostolicum propter quedam decreta Nicolai iunioris,  quibus anathemate interdictum ferunt, ut nemo aspirare audeat ad pontificatum Romanum nisi ex consensu regis eiusque filii, quod falsissimum esse omnibus modis declarabitur, quamuis et si uerum esset, tamen nullius momenti esset. Nam etsi licet Romanis pontificibus rigorem canonum temperare pro necessitate temporum, tamen non licet omnino destruere. Quid enim aliud esset nisi omnino Christianam legem destruere, decreta sanctorum Romanorum pontificum, qui sanguine suo Ecclesiam fundauere, infringere, et sacrosancta quatuor concilia, que ab hominibus uelut Euangelia sunt ueneranda, irrita facere. Sed bone memorie donum Nicolaum ab hac liberemus infamia et testibus idoneis eum talia non dictasse demonstremus. ueniat Guibertus  testis idoneus a quo Cesar imperialem accepit coronam, et falsa locutos eos euincat. Si enim uerum est secundum decreta Nicolai, ut non apostolicus habeatur, qui non ex consensu regis Romanum esse electum pontificem  et Alexandrum absque eius uoluntate Romane sedi inthronizatum, restat eumdem non apostolicum sed excommunicatum. Quod si excommunicatus et ab Ecclesia Dei sequestratus, et si excommunicatus Guiberto quid contulit, dum eum sacrauit episcopum. Benedictionem, quam non habuit, dare non potuit, ergo maledictionem, quam habebat, donauit. Igitur si maledictus, quomodo papa? Sed hoc falsum est: Guibertus enim iure episcopalem accepit benedictionem et Alexander papa, qui contra uoluntatem  regis Romanum adeptus est pontificatum teste Guiberto apostolicus legaliter ordinatus est. Quod itidem de Cesare sentiendum est; si enim hoc uerum esset, quomodo homo magni consilii et solertis ingenii pape Alexandro per tot annos dedisset obedientiam, et quomodo a Guiberto eius episcopo imperialem suscepisset coronam? Accedat tertius testis Hugo candidus cardinalis Romanus et probet eos esse incitos  . Quomodo enim in ipso die sepulture prefati pape Gregorium elegisset. Si enim decreta uera sunt, ergo excommunicatus est: quod si excommunicatus et infamis: si uero infamis, quomodo apud  Brixianorium ciuibus Romanis nolentibus solus Hugo Guibertum papam potuit eligere? Falsa sunt autem hec et puerorum ludo similia. Quamuis uenerabilem Gregorium in ordinatione sua consensum regis habuisse nulli dubium est. Nam uercellensis episcopus Gregorio a rege missus eius interfuit consecrationi. Quod si aliquid aduersus eum habuit, decuit in primordio dixisse, antequam legatos eius honorifice suscepisset, priusquam ab eis absolutionem excommunicationis publice  suscepisset, antequam Herimannum Pabenbariensem episcopum ei deponendum Rome misisset, priusquam alterum in eius sede ex precepto eius posuisset. Quod si dixerit se iuuenem suorum deceptum fuisse astutia consiliariorum, quid de Lemaro Bremensi archiepiscopo dicemus,  uiro sapientissimo et omnium artium peritissimo? Nonne postquam ab eiusdem pape legatis officio suspensus est, tandiu sacerdotio se abstinuit, quandiu a Saxonia Romam ueniret, ducens secum illius regni philosophos Giticlinum Coloniensem et Guczolonem prepositum, qui postea Maguntinam uastauit Ecclesiam, et Mainardum Pabebargensem, et cum his pape pedibus aduolutus tam lacrymabiliter ueniam petiit, donec impetrauit, et officium sacerdotale recepit. Dicerem quidem, si papa non erat, cur apud Canusium ab eo excommunicationis absolutionem suscepit, nisi essent, qui dicerent extortam confessionem non esse confessionem. Quod qui dicunt, male decreta beati Alexandri quinti post beatum Petrum Romani pontificis intelligunt, non  enim aliam dicunt esse extortam confessionem, nisi quando uel suppliciis uel minis ueritatem cogitur negare, uel in idololatriam peccare, ueritatem proferri uel inuitum . Hoc reorum est, et hec non est extorta confessio sed inuita. Quando quis cogitur hec profiteri ueritate prodente, quod praua mente negare deliberauerat.

Sunt et alii, qui dicunt uenerabilem Gregorium papam legaliter fuisse, sed contra se ipsum sententiam damnationis dictasse, nam in secunda feria post Pascha apud sanctum Petrum, cum regem excommunicasset, adiecit: Omnibus uobis notum sit, quod si usque ad festiuitatem S. Petri, Henricus non resipuerit, mortuus erit aut depositus; quod si hoc non fuerit, mihi credi amplius non oportet. Quod  uerbum male intelligentes auide rapuere, et quidam secundum suam uoluntatem ad malam partem declinauere. Sed hoc non fuit in semetipsum dictasse sententiam: aliud enim est dicere; mihi credi non oportet, et aliud, iudico deponendum: nec sententia dici potest, que ante uentilatam questionem profertur. Sed nec ullam possidebit firmitatem sententia, que sine consideratione pronuntiatur, et quamuis popularis rusticitas aliter intellexisset, quam debuit, tamen omnis, qui sanum sapit, eum uera dixisse non dubitat. Nam cum in lege scriptum sit: Si quis in nomine Domini prophetauerit, et non euenerit  quod predixerit, lapidibus obruatur, quia nomen Domini irritum fecit . Quid est, quod Ionas de subuersione Niniue prophetizans, cum Niniue non sit subuersa, nec mortuus legitur nec reprobatus, non quod specialis ibi est intellecta subuersio. Sed quia dictum est: »uerte impios, et non erunt ,« sic protoplasto Dominica uoce dictum est: »In quacunque die manducaueris, morte morieris ,« cum post uetitum gustum nongentos et eo amplius annos uixisse comprobatur, nisi quod ei mortem interminatus est penalem non naturalem, qua anima nexu corporis liberatur. Tres enim mortes Scriptura referente didicimus, unam spiritualem, qua anima uitiis moritur et Domino uiuit, de qua scriptum est: »Beati  mortui, qui in Domino moriuntur .« Alteram naturalem, qua anima nexu corporis liberatur. Tertiam uero penalem, de qua scriptum est: »Anima, que peccauerit, ipsa morietur .« Qua morte mortuum eum, qui apud Brixianorium pronus adorauit bestiam, nulli dubium est. Sed dicunt eo die eum a regno depositum non fuisse, non intelligentes aut disiunctiuam esse coniunctionem, non affirmatiuam, quamuis etsi non ante humanos oculos, tamen forsan ante diuinos oculos depositus est. Quis enim Saulem neget post Samuelis uerba dicentis ad eum: »Scindet Deus regnum tuum hodie a te, et dabit meliori te ,« et post datam unctionem diabolico spiritu plenum usque ad durissimum Gelbe prelium ad perniciem  suam ante humanos oculos regnasse. O quanto melius esset, si eo die, quo a Domino reprobatus regia esset potestate priuatus, quam post cupidine regni inflatum per Dech Idumeum sacerdotem Domini interficeret, et octoginta uiros Ephot accinctos lineo iussisset necare; et si eodem die, ut superius dixi, esset repudiatus non diabolum in Samuele adorasset, nec eius uerba audisset dicentis: Tu et filii tui cras mecum eritis . Quid plura. Satis liquido patet eum mortuum fuisse et depositum eo die, quo Guibertum pronus adorauit.

Item sunt quidam, qui dicunt uenerabilem Gregorium uere Romanum fuisse pontificem, sed regem  absque ratione excommunicasse secundum decreta Felicis pape et martyris, in quibus sic legitur: Nemo suis rebus exspoliatus aut a sede pulsus potest excommunicari uel iudicari priusquam omnia ei redintegrentur, etc. Sed quamuis hoc capitulum specialiter ad episcopos pertinere uideatur, tamen euidentissime demonstrabitur nichil eis prodesse, quo minus ostendatur regem iuste fuisse excommunicatum. Si enim de regno aliqua fuisset controuersia utrumnam iuste uel iniuste regni teneret gubernacula, cedo; deberet prius suo restitui loco quam excommunicari et iudicari. Sed inter papam et regem non aliunde orta est controuersia,  nisi quia secundum Phocium et Dioscorum ponens in celum os suum sine iudicio temptauit pellere a sede dominum papam senioris Rome . Secunda uero excommunicatio propterea facta est, ut cum semel et bis et ter admonitus fuisset a domino papa, ut non pugnaret, et locum daret in suo regno celebrandi concilium et renuisset, imitatus magistrum Gentium promptum se dicentem ad omnem ulciscendam inobedientiam, rebellionem superbi filii excommunicando compescere curauit non uolens eum mortificare, sed ad penitentiam uocare.

Sed cum superius a me quesiuisses, amice dulcissime, si licet Christiano armis pro ueritate certare, historiam petebas, quam nunc contexui, licet  multis notissimam, tamen posteris profuturam ut cognoscas, quia si licuit unquam Christiano pro aliqua re militare, licet contra Guibertistas omnibus modis bellare. Si enim beatus Gregorius pugnandum contra Symoniacam et Neophytorum heresin pro officii sui consideratione omnibus precepit, quanto magis contra hanc, que mater est omnium heresium pugnandum esse, nullibi dubium est. nec milites a regno Dei alienos esse iudicabimus, quos Baptista Domini non solum abhorruit  , sed potius ut militarent contenti suis stipendiis precepit . Dominus uero noster iehsu Christus nonne centurionis fidem anteposuit filiis Isrel? Sed et eius seruulum curare non dedignatus est. Post gloriosam uero eius ad celos ascensionem, primitie gentium,  qui crediderunt ex militibus fuere, et in tantum eorum eleemosyne et orationes accepte fuere, ut Simone Petro in domum Cornelii intrante antequam ei et qui cum eo erant, manus imponeret, et baptismi aqua mundaret sancti Spiritus suscepere carismata . Et cum sint quedam officia, ad que redire post baptisma  sub gentilibus ducibus militauere. Quare, si licuit pro terreno rege, non licebit pro celesti? Si licuit pro republica, non licebit pro iustitia? Si licuit contra barbaros, non licebit contra hereticos? Nonne S. Hilarius, ut in historia legitur, Francorum Clodoueum regem contra hereticos Arianos armauit? Sed et beatus Augustinus insignis doctor Bonifacium hortatur, ut Circumcelliones et Donatistas suspenderet atque  persequeretur, eique sic scribit inter cetera:

Bonifacio spectabili uiro, A. salutem! Graui de pugna conquereris, dubites nolo, utile tibi tuisque dabo consilium. Arripe manibus arma, oratio aures pulset auctoris. Quia quando pugnatur, Deus apertis oculis prospicit, et partem, quam aspicit, iustam, illi donat palmam et uictoriam. Noli existimare in armis bellicis non posse Deo placere. In his fuit sanctus Dauid, cui Dominus tantum perhibuit testimonium: »De fructu uentris t. p. s. s. t. .« In his fuit et centurio, de quo dicit Dominus: »Amen dico uobis, non inueni tantam  fidem In Isrel .« In his fuit et Cornelius cuius eleemosyne fuere accepte apud Deum . Quid dicam? Hostem pugnantem necessitas perimat non uoluntas. Idem de sermone Domini habito in monte cum de beatitudinibus loqueretur et uenisset ad »beati qui persecutionem patiuntur propter iustitiam ,« equaliter dixit beatos esse, qui persecutionem inferunt propter iustitiam, ac si qui persecutionem patiuntur propter iustitiam. Hieronimus uero in Tractatu Pentateuci sic meminit, dicens: Si Hebreo preceptum est patri et matri et uxori, que dormit in sinu suo non parcere, si se uoluerit a ueritate auertere, quanto magis tibi, o Christiane, heretico scindenti Domini Iesu uestem non esse parcendum cognoscas.  Idem ad rusticum Narbonensem: non est impietas pro Deo crudelitas. Prefatus sanctus Hieronimus in Tractatu Ieremie ad Eusebium Cremonensem sic scribit inter cetera: Homicidas et adulteros et reos mortis scelestos perdere non est homicidium, sed legum obseruatio. uenerabilis uero Ambrosius gemma sacerdotum in quadam sua epistola se armis populorum defensatum a Iustine imperatricis rabie gloriatur. Sanctissimus uero Gregorius sidus aureum a Mauritio imperatore arguitur, eo quod milites Romane urbis muros tuentes larga ciborum et armorum honorificentia plusquam ab imperatore soliti erant accipere, impendebat. Quid uero ueloci magistro militum scribat, audiamus: nec utile  uisum est, ut aliquanti illuc milites transmittantur,  quos gloria tua admonere et hortari, ut parati sint, ad laborem studeat, et occasione inuenta cum gloriosissimis filiis nostris Marcio et uitalio loquere, et quecunque uobis adiutore Deo pro utilitate reipublice statuerint, et si adhuc ad Rauennates partes Aiulphum cognoueritis excurrere, uos a dorso eius sicut fortes uiros condecet, laborate. Item Marcio et uitalio inter cetera: Gloriosi filii estote solliciti, quia quantum comperi, hostis collectam habet multitudinem, et in armis dicitur residere. Si hic cursum Deo sibi irato mittere uoluerit, uos loca illius, quantum Deus adiuuerit, depredate. Idem in moralibus:  Crudelem interficere non est crudelitas. Audistis  sanctorum Patrum documenta, aduertite et pro ueritate pugnantium exempla: Hermogenem prefectum Paulum Constantinopolitano episcopo zelo Ariane hereseos persecutionem inferentem legimus cum omni domo sua ab orthodoxis igne crematum, nec hoc uituperatum, sed ab omnibus scimus esse laudatum. Quid uero de Alexandrinis dicam. Nonne propter uarias pugnas et diuersa certamina, que contra Arianos exercuere, in toto mundo laudantur? Annon Mediolanenses a catholicis condigna gloria extolluntur, qui orthodoxos episcopos in ecclesiam fugientes de manu Constantii liberauere? Nonne Cyrillus episcopus Alexandrinus, cuius laus in Ephesino concilio est, Amonium monachum, qui Orestem prefectum saxo percussit zelo Dei ductus, quamuis  non secundum perfectam scientiam, qui ab officio eiusdem Orestis ob hoc fuerat lapidatus, inter martyres collocauit?

ueniamus nunc ad nostra tempora, et uideamus, quid pugnantibus contra Northmannos sub papa Leone Omnipotens contulit: gloria enim et honore coronauit eos , et signis et prodigiis sibi complacuisse comprobauit. Quid uero de Herlinbaldo uiro religioso et Decentio Romano prefecto uiro Christianissimo dixerim, ad quorum sepulcra multa miracula Deus operatur? Igitur pugnent gloriosissimi Dei milites pro ueritate, certent pro iustitia, pugnent uero animo aduersus heresim extollentem se aduersus omne, quod dicitur, et quod colitur . Aemulentur in bonum excellentissimam comitissam  Mathildam filiam beati Petri, que uirili animo omnibus mundanis rebus posthabitis mori parata est potius quam legem Dei infringere, et contra heresim que nunc seuit in Ecclesia, prout uires suppetunt omnibus modis impugnare in manu, cuius credimus, quia tradetur Sisara et sicut Iabin in torrente Cison dispergetur , quia exterminauit uineam Domini, et depascitur eam ut singularis , factus ut stercus terre. Nos autem secundum officii nostri tenorem oremus, ut incensa igni et suffosa  ab increpatione uultus tui citissime pereat .


 Explicit.



[DE SACRAMENTIS.]





IN OPUSCULUM SUBSEQUENS ADMONITIO.


Huius opusculi auctor est Bonizo primo Sutrinus, tum, teste Bertholdo Constantiense historico, Placentinus episcopus, qui anno Christi 1089, quod uirili animo schismaticis hostibusque Ecclesie Romane obsisteret, ab ipsis obtruncatus glorioso certamine mortem subiit. Eum inter scriptores ecclesiasticos iam diu retulit Anonymus Mellicensis a clariss. P. Pezio editus. Tum de eo egerunt Ughellius tomo primo Ital. Sacr. in Sutrinis episcopis, et tom. II, in Placentinis, et postea Petrus Lambecius in Commentar. de biblioth. Cesar. et Guillielmus Caue in histor. litterar. ac nuperrime omnium fusissime Casimirus Oudinus in Commentar. De scriptorib. ecclesiasticis. Latent eius opera inter scrinia Cesaree uindobonensis bibliothece: hoc est Syntagma decretorum e sacra Scriptura, conciliis et Patribus collectorum; atque Epitome Historie pontificum Romanorum: cuius postremi libri cum ego summopere auidus forem intellexi tandem nichil aliud illic exhiberi nisi merum breuem catologum Romanorum pontificum, qaales multos habemus, proptereaque ab eo ultra mihi procurando abstinui. Alia quoque ab eo conscripta opuscula periisse creduntur, de quibus consulendus nuper memoratus Oudinus. Ad presens quod attinet, Mabillonius in Itinerar. Italic., pag. 13, hec iam scripserat, de Ambrosiana Mediolanensi bibliotheca agens: In alio codice exstat Bonizonis Sutrini episcopi liber de  sacramentis ad Gualterium Leonensis monastarii abbatem, quo in libro auctor memimi alterius opusculi sui contra Ugonem schismaticum. Sed et ante Mabillonium Petrus Maria Campius in Historia Eccles. Placentine ad annum 1044 et 1087, plura attulit de Bonizone prelaudato, atque inter cetera monuit se Rome uidisse illius librum De ecclesiasticis sacramentis. Igitur opusculum istud, quod e ms. codice Ambrosiane bibliothece olim ego hausi, ad Gualterium Leonensis monasterii non abbatem, sed priorem, scriptum, hic additum uolo.





INCIPIT LIBELLUS DE SACRAMENTIS A BONIZONE EDITUS AD GUALTERIUM LEONENSIS CeNOBII MONACHUM ET PRIOREM MISSUS.

 Sancta et uniuersalis mater Ecclesia, uni uiro coniuncta Christo, quia non ambulat in umbra, sed Dei gratia certa iam fruitur re, multa non recipit sacramenta. Habet tamen pauca, duo ab ipso Domino tradita, quedam uero ab apostolis instituta. Preceptum enim baptizandi, et qualiter baptizandis, quo in nouum renascitur hominem, et sine quo, teste ueritate, nemo intrabit in regnum celorum, dari debeat baptismus, post resurrectionem apostolis a Domino traditum in Euangelio secundum Mattheum legimus in hunc modum: Ite, docete omnes gentes, baptizantes eos in nomine Patris, et Filii, et Spiritus Sancti : ut doctrina antecedat baptisma, scilicet ut ante doceatur credere qui baptizandus est, quam baptizetur; quia sicut fides sine  operibus mortua est , ita et opera, si non sunt ex fide, nichil prosunt. Quod in paruulis quidem non obseruatur, quia per fidem parentum, et eorum a quibus suscipiuntur in sacro baptismate, saluari creduntur. Ita tamen ut cum ad intelligibilem etatem peruenerint, non solum doceantur, quid in corde debeant credere, sed etiam quid in opere obseruare. Et licet ante Dominicam Passionem Christi legamus baptizasse discipulos, tamen quia nondum erat immolatus Agnus, qui uenerat tollere peccata mundi, huiusmodi suscipientibus paradisi non reserabat introitum, et non poterant in nouum resurgere hominem, qui consepulti non erant Christo per baptismum in mortem . Ceterum  licet talibus regni celestis per huiusmodi baptisma non aperiebatur ianua, non tamen omnino erat superuacaneus. Tantum enim proderat ille baptismus, quantum exorcismus et catechizatio prosunt baptizandis. Nec quemquam moueat quod baptismus talis dicitur Christi in Euangelio. Nam et fides, qua imbuuntur catechumeni, et dicitur Christi, et est. Sine perceptione tamen baptismi non saluat catechumenos. Enimuero licet post resurrectionem, et preceptum baptizandi et modum apostolos legamus a Domino suscepisse, non tamen legimus eos baptizasse, nisi post aduentum sancti Spiritus Paracleti. In die enim sancto Pentecostes cum apostoli linguis loquerentur omnium gentium, Iudeis eos musto plenos esse concrepantibus , Petrus Iohelis prophetia falsa profari perfidos demonstrauit, et Dauidico testimonio euangelizans illis Iesum mortis solutis doloribus surrexisse, compunctos  corde ipso usque die ad tria millia in nomine Patris et Filii et Spiritus sancti baptizauit. Quapropter a Romanis pontificibus definitum est ut, sicut infirmis, et morte periclitantibus, et obsidione positis, et in naufragio et in ceteris periculis, ne sine gratia baptismi pereant, omni tempore subueniendum; sic sanis et incolumibus in sancto tantum Sabbato Pasche, et Sabbato Pentecostes subueniendum est. Preterea si quando uel hereticorum uesania, uel stultorum sacerdotum ignorantia, una ex tribus in baptismo fuerit innominata persona, non erit ratum baptisma, nec dici poterit iteratum, quod constat non recte factum. Quod etiam in Actibus apostolorum fecisse legimus Paulum de his qui baptismate baptizati erant Ioannis. Nam quia Spiritum sanctum  nondum, si esset, cognouerant, iterum baptizantur, imo uero uerum suscipiunt baptisma. Oportet enim, ut qui filii debent esse adoptionis, eo renascantur Spiritu, quo Dominicus homo in uirginali utero conceptus est. Gratia enim Dei renascimur. Et quia una est Patris et Filii et Spiritus sancti deitas, una uoluntas, una procul dubio est operatio. Hec de sacramento baptismi nunc breuiter me dixisse sufficiat. Nunc uero ad eucaristie transeamus sacramentum.



DE SACRAMENTO EUCHARISTIAE.

Ultimo phase cum apostolis a Domino celebrato, de quo secundum Lucam habes Dominum dixisse: Desiderio desideraui hoc Pascha manducare uobiscum,  antequam patiar. Dico enim uobis quia ex hoc non manducabo illud, donec impleatur in regno Dei. Et, accepto calice, gratias egit et dixit: Accipite et diuidite inter uos. Dico enim uobis quod non bibam de generatione uitis, donec regnum Dei ueniat . Abolito igitur ueteris legis sacramento, spretisque carnalibus Iudaice plebis cerimoniis, que uetus nomine in hoc loco designatur, protinus Noui Testamenti sacramentum, et ritum celebrandi, accipiens panem, commendauit apostolis, dicens: Hoc est corpus meum, quod pro uobis iradetur. Hoc facite in meam commemorationem. Similiter et calicem, postquam cenauit, dicens: Hic est calix nouum testamentum in sanguine meo, qui pro uobis fundetur . uerum post Dominicam resurrectionem Christo cum apostolis sepius manducante et bibente et colloquente, non oportebat apostolis, gaudio resurrectionis  repletos sacramentum in commemoratione Dominice Passionis celebrare. Quid enim piscis assus post resurrectionem a Christo manducatus, et discipulis traditus, nisi Christum passum designabat? Cum eodem panem et piscem suprapositum prunis edebant, et ipsum eumdem in sacramento panis et piscis et faui mellis manducabant? Post aduentum uero in discipulos sancti Spiritus Paracleti cum inuidia multitudinis credentium esset cor unum et anima una . In Actibus apostolorum legimus apostolos fregisse panes in domibus et circa domos in commemorationem Dominice Passionis, et populos credentium communicasse. Nec multopere curabant utrum panis esset azymus uel fermentatus. Postea uero, Christiana pullulante  religione, discipulis in orbe terrarum dispersis, et maxime cum uas electionis, predicata Damasco et Arabia, incipiens ab Hierosolymis usque ad Illyricum, et usque in Hispanias et in insulas interiacentes seminasset Euangelium, ceperunt Ecclesie in una Sabbati ad audiendum uerbum Dei in loco, quo poterant, conuenire: et post predicationes, imo uero collationes, pane et simpliciter tantum uino in mensa, siue lignea, siue ex lapidibus constructa, super imposito, obsecrationibus et orationibus nec non et postulationibus, quam usque hodie in sancto Parasceue Ecclesia decantat, a sacerdote super eucaristia rite celebratis, Dominica oratione lenta uoce, ut a circumstantibus uix possit audiri, decantata, populus in commemoratione Dominice Passionis  secundum Dominicam traditionem communicabat, et hoc in plerisque Ecclesiis a ieiunis. In aliquibus uero in exemplum Dominice cene fiebat a cenatis. Quod etiam usque ad beati Augustini tempora durasse, ipso docente in epistola, quam scribit ad Ianuarium episcopum de cena Domini, ita esse cognouimus. Beatus uero Paulus apostolus, magister gentium, dum Timotheum ad regimen instrueret episcopale, inter cetera sic ait: Obsecro primum fieri obsecrationes, orationes, postulationes, gratiarum actiones pro regibus, et his qui in sublimitate sunt positi, ut quietam uitam agamus , etc. Et hunc ritum sacramentorum ab apostolis celebratum, et Ecclesiis traditum, beatus Celestinus  Romanus episcopus in decretali sua epistola Africanis episcopis missa, cum de gratia Dei disputaret, inter cetera sic ait: Obsecrationem quoque sacerdotalium sacramentorum recipiamus, que ab apostolis tradita, in toto mundo, atque in omni catholica Ecclesia uniformiter celebratur, ut legem credendi statuat lex supplicandi. Cum enim sanctarum plebium sacerdotes mandata sibimet legatione fungantur, apud diuinam clementiam humani generis agunt causam, et tota secum Ecclesia congemiscente postulant et precantur, ut infidelibus donetur fides, ut idololatre ab impietatis sue liberentur erroribus, ut Iudeis ablato cordis uelamine lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie  remedia conferantur, utque catechumenis ad regenerationis sacramenta perductis celestis misericordie aula reseretur. Hec ab apostolis ita celebrata, et Ecclesiis tradita, et beati Pauli apostoli traditione instruimur, et beati Celestini Romani pontificis ita edocemur epistola. Superest nunc qualiter hec nostre que in occidentali misse celebrantur climate, institutio celebrari debeat, et a quibus auctoribus sumpserit exordium, me scribere. Tu uero pro nobis orare non differas, ut Dominus gratia sua, carbone de alteri forcipe sublato, mea dignetur purgare labia. Quis enim ego sum, qui tanta possim enucleare mysteria? Sed et in spinis locutus est Dominus. Et utinam, o bone Iesu, meos non horrescas uepres, qui tollis peccata mundi!

 Post beati Petri apostolorum principis inclytum martyrium quod uno eodemque die cum beato Paulo doctore gentium sub Nerone Cesare suscipiens, gloriosam Romanam fecit Ecclesiam, Clemens natione Romanus Romanum suscepit pontificatum. Qualiter uero primus sit per electionem Petri, et tertius in gradu, si quis gnarus esse uoluerit, legat Librum quem scripsi in Ugonem schismaticum, et ibi inueniet ad plenum dilucidatum. Hic uero Spiritu Dei plenus, intuens ne solemnes, quas superius diximus, orationes sepius auribus populorum recitate uilescerent, et, quod plus est, ne forte ab ethnicis memorie commendate in compitis et in plateis, in theatris et in delubris idolorum recitarentur, ob reuerentiam apostolorum uno die,  in sancto scilicet Parasceue, secundum preteritum morem precepit celebrari. Ipse uero canonem instituit, qui per annum totum super eucaristiam recitaretur secrete, ut qui tanto secretius, tanto auidius tantoque reuerentius a populo susciperetur. Hic idem in Dominicis diebus in loco, qui inueniri poterat, opportuno populum instituit credentium conuocari, dataque collecta, quam obsecrationem dicit beatus Augustinus, lectoque a populo Euangelio, post predicationem imponi super mensam panem, et simpliciter tantum uinum precepit. Obsecrationibus quoque secrete super oblationem decantatis a sacerdote salutari populum in hunc modum: Dominus uobiscum; quo respondente: Et  cum spiritu tuo, iterum admoneri ut sursum habeat cor, ut que sursum sunt, cogitet, non que super terram instituit. Quo respondente se habere ad Dominum, ad agendas Deo gratias eumdem protinus inuitet populum. Quo respondente: Dignum et iustum esse, Deo gratias agere, illico sic incipiat dicens: uere dignum et iustum est, equum et salutare, nos tibi semper et ubique gratias agere, Domine sancte Pater omnipotens eterne Deus, per Christum Dominum nostrum: per quem maiestatem tuam laudant angeli, adorant dominationes, tremunt potestates; celi, celorumque uirtutes, ac beata seraphim socia exsultatione concelebrant. Cum quibus et nostras uoces ut admitti iubeas deprecamur, supplici confessione dicentes. Cumque ab omni Ecclesia: Sanctus,  sanctus, sanctus, Dominus Deus Sabaoth. Pleni sunt celi et terra gloria tua; Osanna in excelsis. Benedictus, qui uenit in nomine Domini, Osanna in excelsis, fuerit decantatum, illico canonem, quem beatus Augustinus orationem uocat, super eucaristiam secrete recitari instituit in hunc modum: Te igitur, clementissime Deus, etc.  Hanc igitur oblationem seruitutis nostre, sed et cuncte familie tue, quesumus, ut placatus accipias per Christum Dominum. Quam oblationem tu, Deus, in omnibus, quesumus, benedictam, ascriptam, ratam, rationabilem, acceptabilemque facere digneris, ut nobis corpus et sanguis fiat dilectissimi Filii tui Domini nostri Iesu Christi. Super que propitio ac sereno uultu, etc.  Per quem hec omnia, Domine, semper bona creas, sanctificas,  uiuificas, benedicis, et prestas nobis; per ipsum, et cum ipso et in ipso, etc. His ita perlectis, Dominica secrete finita oratione, inuitato populo ad benedictionem, instituit supra populum dari benedictiones, quas beatus Augustinus nominet Postulationes; et particula panis intus posita in calice communicabant, qui uolebant. Et sic finita erat missa.

Hoc modo Anacletus, qui Clementi successit in pontificatum, et Euaristus Anacleti successor, missas celebrauere. Beatus uero Alexander Euaristi successor memoriam passionis Christi addidit in canone ab eo loco, ubi sic incipit: Qui pridie quam pateretur, usque ad: Supra que propitio ac sereno uultu. Instituit preterea ut panis tantum azymus  offerretur: nam ante indifferenter et fermentatus et azymus offerebatur. Precepit etiam ut in sacrificio aqua uino misceretur. Et hoc tantum in missarum solemniis supradicto, per omnia beati Clementis instituta secutus, quem Sixtus eius successor per omnia imitatus est. Telesphorus uero Sixti successor hymnum angelicum in missarum solemniis addidit decantandum. Quod etiam Telesphorus, Higinus et Pius, Agnitius et Soter, Leuterius et uictor, Zephirinus et Calixtus, Urbanus et Pontianus, Anterus et Fabianus, Cornelius et Lucius, Stephanus et Dionysius nichil addentes in canone, azyma offerentes, et aquam in sacrificio uino miscentes secundum institutum Alexandri pape, missas celebrauere. Felix uero, Dionysii successor,  instituit ut nomina martyrum, uti apostolorum, recitarentur in canone. Addidit etiam in canone ab eo loco, ubi sic incipit: Nobis quoque peccatoribus, usque: Per quem hec, Domine, semper bona creas. Precepit etiam ut supra sepulcra martyrum et super Reliquias misse cantarentur. Quod beatus Augustinus in tractatu super Ioannem laudet bene factum, ut memoria passionis martyrum passioni Christi misceatur. Post hunc Marcus et Eutychianus, Gaius, et Marcellinus, et Eusebius, Melciades et Siluester, Marcus et Iulius, Liberius et Felix,  Damasus, et Siricius, et Anastasius, nichil addentes in missarum officio, missas secundum ritum anteriorum suorum celebrauere. Innocentius uero, Anastasii successor, finita Dominica oratione, antequam particula panis poneretur in calice, pacem populo alta uoce annuntiari, et inter missarum solemnia dari instituit, populo iam ante Dominicam orationem ab episcopo uel a sacerdote benedicto. Quo ritu Zosimus et Celestinus, Sixtus et Primus Leo missas celebrauerunt. Primus uero Leo, finito Euangelio, symbolum ab omni populo instituit decantandum. Hilarius uero, Leonis successor, et Simplicius, Felix et Gelasius, qui Librum collectarum fecit, quem postea beatus Gregorius correxit, Anastasius et Simmachus, Ormisda et Ioannes, Felix, Bonifacius,  Agabitus et Siluerius, uigilius et Pelagius, Ioannes et Benedictus, et Pelagius, beati Gregorii predecessor, missas secundum traditionem anteriorem suorum nichil addentes celebrauere. Beatus uero Gregorius primus in Romana Ecclesia instituit ut antiphona, que uocatur Introitus, ad mulcendum audientium animos decantaretur, et hoc a Mediolanensi habuit Ecclesia. Deinde Kyrie eleison a clero nouies decantari, et post Apostolum, Graduale et Alleluia, excepto a Septuagesima usque ad Pascha: in quo tempore tractus cantari constituit. Lectoque Euangelio dum oblationes offeruntur, Offertorium, decantari instituit. Addidit preterea in canone: Diesque nostros in tua pace disponas, atque ab eterna damnatione nos eripias, et in electorum tuorum iubeas  grege numerari, per Christum Dominum nostrum. Addidit etiam: Preceptis salutaribus moniti, et diuina institutione formati, audemus dicere: Pater noster, etc. Et constituit ut hoc cum Dominica oratione super eucaristiam alta uoce a sacerdote decantaretur, ut sequens oratio, que sic incipit: Libera nos Domine, ab omnibus malis: que ante eum alta uoce decantabatur, secrete diceretur. Et post fractionem eucaristie postquam communicauerint antiphonam, quam uocat Post-communionem, decantari instituit. Et post susceptam eucaristiam, gratiarum actionibus Deo oblatis, postulationes, que a beato Clemente usque ad sua tempora supra populum dabantur, antequam pax Domini diceretur, finitis Post-communionibus, supra populum dari  instituit. Nam antea potitus sacerdotali benedictione populis quasi securus abibat, et ad gratiarum actiones Deo reddendam non intererat. Sergius uero Romanus episcopus, qui a beato Hieronymo  uigesimus fuit, Agnus Dei instituit inter missarum solemnia, sicut hodie fit, decantari.



De sale et eius uirtute.

ueniam nunc ad sacramenta ab apostolis instituta. Et primum de sacramento salis, Deo adiuuante, dicere incipiam. In ueteri Testamento omne sacrificium sale aspergebatur. Sal enim discretionem,  que magistra est uirtutum, significat, sine qua et que uidetur uirtus, est uitium. Sale enim fetor morbide carnis aboletur, et uiscera sale condita in multam seruantur etatem. In Euangelio habes, Dominum dixisse apostolis: Habete salem in uobis . Et in alio loco ad eosdem apostolos dixisse: uos estis sal terre . Sed uniformiter in uniuersa definitum est Ecclesia. Cum quis ad catechizandum accesserit, petit exsufflationem sacerdotis, qua spiritus immundus expellitur; sal per manus accipiat sacerdotis, dicente eodem: Accipe sal sapientie, quod proficiet tibi in uitam eternam: non quod uita eterna donetur catechumenis, sed quia sal sacramentum est fidei, que per dilectionem operatur, et baptizatos perducit ad  uitam eternam. In plerisque uero Ecclesiis sal semel datur catechumenis; in quibusdam uero omnibus scrutiniis.



De triplici oleo, et eius uirtutibus.

Transeundum nunc est ad olei sacramentum, quod trifarie diuiditur. Est enim oleum chrismale, cuius consignatione septiformis gratia sancti datur Spiritus. Est et oleum exorcizatum, quo unguntur catechumeni ad effugandum inimicum. Est et oleum infirmorum ad sanitatem corporis et anime preparatum. Habet etiam oleum hoc proprium, ut mixtum aliis liquoribus supernatet omnia liquamina, et non misceatur. Et significat ueritatem, que sursum tendit, et de sursum est, et non miscetur mendacio. Preterea et ad illuminandum liquor  est idoneus. Non enim tantum accensus illuminat, uerum etiam tenebrose noctis tempore proiectus in mari aquas illuminat. Habet oleum etiam hoc proprium: illuminat, nutrit, uulnera curat, tumores deprimit, febres exstinguit, calores repellit. Legimus etiam ad Ne rediisse columbam ad uesperam, ramum oliue portasse in ore, ex quo cognouit pacem redditam esse in terris humani generis propagator. Intellexit enim uir Spiritu sancto plenus a uesperascente mundo per auem, que caret felle, per quam Spiritus sanctus designatur, per oliue sacramentum genus humanum sanguine Christi Deo Patri reconciliandum; et licet non uisibili sed inuisibili pre consortibus suis oleo unctus sit Christus, Christus tamen Unctus interpretatur. A Christo Christiani  uocamur, populus acquisitionis, gens sancta , et ut in Epistola sua dicit Cephas, regale sacerdotium . Antiquitus enim reges tantum et sacerdotes et prophete chrismali ungebantur oleo. In Nouo uero Testamento omnes per baptismum renati oleo sanctificantur inuisibili, et unguntur uisibili: licet in primitiua Ecclesia, que in Iudee post Dominicam Ascensionem pullulauit, datum fuisse non legimus. Ceterum in primitiua Ecclesia, que in Iudea cepit, credentes non Christianos nominari, sed Nazarenos, in Actibus apostolorum satis aperte uas electionis ad Felicem presidem declarat, dicens: De secta autem Nazarenorum, supra qua accusor, sic Deo meo deseruio, ut paternis  non obuim traditionibus. In Antiochia uero ad euitandam ironiam Iudeorum, nomen Christianorum primitus exortum est. Et hoc sacramento ab apostolis, antequam diuiderentur, instituto baptizatis, et in Christo renatis per apostolos et eorum successores episcopos, ut tutorem haberent Paracletum per manus impositionem, et per chrismalis olei insignitionem cepit Spiritus sancti orando donari carisma. Quia uero oleum infirmorum ab apostolis institutum testatur Iacobus apostolus dicens: Infirmatur quis in uobis? inducat presbyteros Ecclesie, ut orent super eum, ungentes eum oleo sanctificato. Et oratio fidei saluabit infirmum; et si in peccatis fuerit, remittentur ei . Hoc omni tempore inter missarum solemnia a presbyteris in eo loco, ubi sic  legitur: Per quem hec omnia bona creas, solebat consecrari. Nunc uero a solis episcopis in eodem loco misse in Cena Domini consecratur. Oleum uero chrismale odoriferi balsami recipit commmixstionem. Oleum enim misericordie et ueritatis et luminis sic odorem suum longe lateque habet dispergere, ut ex bonis operibus a uidentibus honorificetur Pater noster, qui in celis est, et qui non consentiunt ueritati, non habeant unde detrahant religioni. Beatus uero Anacletus Clementis successor in epistola sua Decretali dicit: Episcopum minus quam a tribus non posse consecrari. Et hoc exemplo Iacobi Hierosolymitani comprobat episcopi, qui a Petro et Ioanne et Iacobo ordinatus est, et hoc in Dominicis diebus. Dicit etiam caput episcopi debere  chrismate perungi, ut principale nostrum, qui est mens, Spiritu sancto delibuta secundum Dei imaginem uiuat et sapiat et conformetur, et ut manus eiusdem, per quas opera designantur, chrismate perungantur, ut possit audire a consecrante: Quecunque benedixeris, sint benedicta, et quecunque consecraueris, sint consecrata. Hec sunt manus, que chrisma conficiunt, cuius unctione ad inuocationem episcopi septiformis gratia super baptizatos sancti Spiritus effunditur. Et que eodem chrismate manus perungant sacerdotis, eisque potestatem tribuant baptizare et predicare, et missas tam pro uiuis quam pro defunctis decantare. Consecrationes uero ecclesiarum et altarium a beato Siluestro in ecclesiasticis historiis sumpsisse legimus exordium. Nam antea  licet oratoria essent, in quibus Dei populus conueniebat, non tamen altaria uel ecclesias, paganorum seuiente procella audebant publice habere consecratas, sed in cryptis et cemeteriis et in domibus occulte missas celebrabant. Postquam uero Constantinus Christiane se subiecit religioni, in palatio suo Lateranensi ecclesiam in honore Saluatoris edificauit, et ut imago Saluatoris publice depingeretur in parietibus, et imago Iouis ex alto deiiceretur, et ut templa clauderentur, et ecclesie publice edificarentur, instituit. Et ex illo tempore ceperunt mense altarium lapidee chrismate perungi in similitudinem lapidis illius, quem erexit Iacob in titulum, qui Christum designabat, qui est lapis angularis , qui fecit utraque unum . Sunt preterea et alia sacramenta, quibus nunc utitur Ecclesia Dominico exemplo, quamuis non tradito precepto, ut est exsufflatio in exorcismis, effetatio in catechumenis, et manus impositio, qua baptizatis consignando sanctus datur Spiritus, et qua reconciliantur  peccatores matri Ecclesie, et qua episcopis et sacerdotibus et leuitis uirtus traditur ministerii.

Explicit libellus de sacramentis a Bonizone Sutrino episcopo editus, ad Gualterium Leonensis cenobii monachum et priorem missus.



[FRAGMENTUM HISTORIAE PONTIFICIAE.]





IN FRAGMENTUM SUBSEQUENS ADMONITIO.


Exstat in miscello uaticano codice epitome quedam historica Romanorum pontificum, quam Bonizo Sutrinus episcopus Collectionis sue canonice adhuc inedite libro quarto preposuit. Ea sane breuissima est, et quidem usque ad Siricium lacinias etiam ex Pseudo-Isidorianis sumptas passim interserit. Satis igitur, mihi sit epitomes huius partem tantummodo post Siricium hic proferre. Quin adeo cum uentum erit ad Adrianum primum, Bonizonis textum haud iam e predicto codice hauriam, sed ab ineditis Albini scholaris Collectaneis, qui in postrema operis parte exscribit ex Bonizonis libro incognito DE uITA CHRISTIANA reliquorum pontificum notitiam usque ad Urbanum II, in quo reapse Bonizo desinebat. Porro ex predicto Albino alia alibi editurus sum.





HISTORIAE PONTIFICIAE FRAGMENTUM EX BONIZONE SUTRINO.

 Dicerem quidem de Anastasio, et de Innocentio qui Sabbato precepit ieiunandum, et pacem intra missarum solemnia dari. Et de Zosimo natione Greco, qui cereum in Sabbato sancto precepit in omnibus titulis benedici. Et de Bonifacio, qui monachabus et diaconissis interdixit ne sancta uasa uel pallas altaris tangerent. Et de Celestino qui constituit ut psalmi Dauid CI numero antiphonatim cantarentur ante canonem, nam antea euangelium tantum et epistole legebantur. Et de Xysto qui ecclesiam que dicitur ad Presepe, et hodie uocatur Maior Ecclesia, in monte Liuio  edificauit. Et de magno Leone, et de Hilaro natione Sardo, et de Simplicio Tiburtino, et de Felice episcopo. Et de Gelasio scholastico doctore mirifico, qui Gelasianum  codicem composuit, et hymnos et tractatus fecit, ut beatus Ambrosius, et declarauit quot libri recipi debeant in Ecclesia, quiue contemni, et quo tempore ordinationes sacerdotum ceterorumque ordinum fieri debeant. Et de Anastasio eius successore, et de Symmacho Sardo qui constituit omnibus Dominicis diebus et natalitiis apostolorum hymnum angelicum decantari. Et de Hormisda magne uite et meriti, et de Ioanne, eius successore, et de Felice, et de Bonifacio qui constitutum fecit ut non fieret electio Romani pontificis, nisi post tertium depositionis eius diem. Et de Ioanne, eius successore, et de Agapito, et de Siluerio qui primus post beati Siluestri tempora, sine imperiali assensu, Gothorum manu est ordinatus episcopus. Et de uigilio, et de Pelagio episcopo qui precepit  ut schismatici episcopi per seculares potestates comprimerentur. Et de Iohanne eius successore, et de Benedicto, et de Pelagio predecessore Gregorii qui nouem prefationes tradidit Ecclesie ante canonem decantandas; si mei esset prepositi, seriatim Romanos pontifices insinuare.

De beato Gregorio silendum non arbitror, a quo liber Sacramentorum editus est, et Antiphonarius tam diurnus quam nocturnus, et tractatus in Ezechielem, et Homilie XI in Euangelia, et in Iob moraliter et allegorice et ad historiam compendio digestans, et Dialogorum liber, et pastoralis Cura, Iohanni Rauennati directa, et Registrum ad regendam Ecclesiam satis utile. Hic constituit ut Antiphona cantaretur que uocatur Introitus ad mulcendum  audientium animos, deinde Kyrie eleison a clero nouies decantari, et post amplum Graduale et Alleluia, excepto in septuaginta diebus in quibus tractus instituit decantandos; post euangelium uero, dum oblationes offeruntur, Offertorium decantari, et post factionem eucaristie postquam communicauerint communionem. Hic idem addidit in Canone Diesque nostros in tua pace disponas. Et ut oratio Dominica a sacerdote super eucaristiam alta uoce decantaretur. Hic idem instituit ut a septuagesima usque in Pascha non cantetur Alleluia, et ut in matutinali synaxi festiua octo tantum cantarentur responsoria, et sequeretur Ambrosianum, et in quotidiana duo tantum. Et a presbytero diceretur Deus, in adiutorium meum, qui est centesimus octauus decimus psalmus. Quam uero sit honestissimus  et nostre saluti in oratione utillimus, quemdam monachum sanctus edocuit angelus, qui se dicebat quondam Samsonis illius fortissimi fuisse custodem, et tunc eiusdem monachi ad custodiam deputatum. Qui inter alia multa predicamenta salutis, hoc etiam de industria admonuit, ut psalmum hunc specialiter commendatum impigre frequentare nos conueniat, quem cantabimus ita. Deus, in adiutorium meum intende. Hic idem Gregorius Litaniam instituit Maiorem, et Anglicam gentem Christi Ecclesie sociauit, et angelorum insertus choris celo spiritum reddidit, et sepultus est in basilica Sancti Petri ante secretarium.

Quid referam de Sabiniano, eius successore, qui luminaria addidit in ecclesia Beati Petri? Et de Bonifacio,  qui a Phoca Cesare meruit priuilegium quod Romane Ecclesie Constantinopolitana subiiceretur? Et quid de alio Bonifacio, qui obtinuit a Phoca Cesare dari Ecclesie Dei catholice templum Rome, quod ab antiquis Pantheon dicebatur, et dictus Cesar dedit episcopo; qui legem posuit in Ecclesia, sub interminatione separationis, ut nulla mulier filium suum de fonte susciperet, similiter et in confirmationibus. Et de tertio post Gregorium Bonifacio, et de Honorio eius successore. Et de Seuerino, cuius temporibus fuit Heraclius Christianissimus imperator, qui exstincto Chosre crucem Domini Hierosolymam reportauit. Et de Ioanne, eius successore, et de Theodoro pontifice qui penitentialem librum composuit  . Et de ter beatissimo  papa Martino martyre, qui dum missarum sollempnia ad altare Dei genitricis uirginis Marie, quod dicitur ad Presepe, celebraret, diuina benignitate spatharius Olympii ducis missus ut eum interficeret, percussus cecitate eum omnino uidere non potuit. Nisi quia isti sunt Dominici gregis arietes, romane Ecclesie Pontifices, qui sanguine proprio et constitutionibus Ecclesiam Dei consecrarunt.

Quod si non timerem ut prolixitas sermonis mei legentium animo fastidium generaret, scriberem quidem ad plenum de Eugenio qui beato Mortino successit. Et de uitaliano qui cantum, quo Romani utuntur, composuit. Et de Adeodato, cuius temporibus stella splendidissima apparuit nec antea uisa.  Et de Agathone, et de Leone [Cod. Folcone], et de Benedicto, et de Ioanne, eius successore, qui librum De dignitate pallii composuit. Et de Conone, et de Sergio iuniore  qui basilicam Lateranensem reparauit, et ut Agnus Dei intra missarum solemnia decantaretur instituit, et ecclesiam que est intra muros urbis Rome Beati Siluerii construi fecit, et altare eiusdem ecclesie propriis manibus dedicauit. Et de quinto Ioanne et sexto, et de Sisinnio, et de Constantino, et de secundo Gregorio, et de tertio Gregorio, qui ad feretrum antecessoris sui electus est. Et de Zacaria, uiro magna meriti et sanctitatis,  qui precepit ut filii compatrum et commatrum non se iungerent. Et quia finem iam spectat paginula, silere non debeo de Adriano Zacarie successore, etc.


Deinde ex Albini, ut diximus, collectaneis.

Bonizo episcopus in libro suo De uita Christiana.

Scribere dignum duxi de Adriano, Zacarie successore, cuius rogatu Carolus rex intrauit in Italiam in potentatu magno et manu robusta, et Desiderium regem Longobardorum uictor et a Pado fugauit, et in Papia obsessum tenuit. Dehinc Romam ueniens, a monte qui dicitur Gaudii usque ad Sancti Petri ecclesiam pedes properauit. Quem beatissimus papa in gradibus Sancti Petri prestolatus est, et uenientem usque ad confessionem sancti Petri  cum hymnis et laudibus et psalmis clericorum, et laudibus iudicum Romanorum, ut mos est, decenter perduxit. At ille potentissimus rex offerens beato Petro multa donaria, promittensque eius uicario fidem et debitam reuerentiam, patriciatus a Romanis sublimatus honore, Papiam reuersus, ciuitatem quidem cepit, et Desiderium regem cum coniuge secum ultra montes duxit; et ex illo dici meruit rex Francorum et Longobardorum, ac patricius Romanorum. Et de tertio Leone, qui Sermocinarius appellatus est. Et de Stephano, eius successore. Et de Paschali qui Rome ecclesiam edificauit in honorem beate Marie, que Dominica nominatur, quam et marmoreis lapidibus uestiuit. Et de Eugenio, qui penitentialem Librum composuit,  et in Franciam transmisit. Et de ualentino qui Ludouicum filium Caroli imperatorem consecrauit. Et de eius successore Gregorio. Et de Sergio. cuius temporibus Sarraceni deuastarunt Italiam.

Et de alio Leone qui Carolum filium Ludouici coronauit imperatorem, quique etiam edificauit ciuitatem que Porticus nominatur, quam Leoninam suo nomine appellauit. Hic fecit ciburrium super altare sancti Petri argenteum; et ante altare ipsum tabulam auream, et tegulas confessionis argenteas. Hic idem edificauit ecclesiam Rome, que hodie dicitur Sancta Maria Noua; et ecclesiam Quatuor Coronatorum. Hic idem inuidiose super quibusdam criminibus pulsatus, synodum congregauit, et se iuramento  innoxium demonstrauit. Sed quia inuidia uinci potest, tamen quiescere non potest; paucis postea euolutis diebus, maleuoli qui inuidiose eum accusauerant, seditionem concitantes in populo, iniuriantes eum a palatio in forum Romanum traduxerunt; et ibi diabolico instinctu et populari audacia cecauerunt. Quod audiens Carolus rex, Romam ueniens multos de populo trucidauit, ipsos uero auctores seditionis ligno suspendit. Ipse uero, licet orbatus, quandiu uixit Romanam gubernauit Ecclesiam. Et de Benedicto, eius successore. Et de Nicolao qui Sophronium, Placentinum episcopum  depositum, ab alia synodo reconciliauit, et qui uno eodemque tempore duos imperatores excommunicauit: Orientalem quidem, nomine Michelem, propter Ignatii patriarche iniustam depositionem; Occidentalem autem, nomine Lotharium, propter Waldrade pellicis sue societatem.

Et de secundo Adriano qui Ludouicum filium Caroli constituit imperatorem. Et de octauo Iohanne, qui altercatus est cum Angelberga regina de ciuitate Rauenna, qui et Carolum filium eius ordinauit imperatorem. Et de Martino, eius successore, cuius temporibus duo gloriosi episcopi fuere in Longobardia, unus Placentinus, nomine Paulus, nepos imperatricis, qui Placentinam ecclesiam, per Sophronii ignauiam funditus destructam, a fundamentis reedificauit;  alter uero Parmensis, nomine Gundolfus, qui canonicam Parmensem constituit, et ipse nepos fuit imperatoris. Et de Adriano qui ei successit in pontificatu. Et de Stephano, et de Formoso, quorum temporibus Longobardis rebellantibus Franci perdiderunt imperium. Et de quodam Stephano, cuius temporibus Sarraceni occupauerunt Siciliam. Et de Ioanne Tusculano, cuius temporibus Romani capitanii patriciatus sibi tyrannidem uindicauerunt. Et de quodam Siluestro, uiro omnium artium peritissimo, qui primitus abbas Bobiensis, postea archiepiscopus Rauennas, post uero Romanus papa effectus est. Et de X Ioanne Tusculano, fratre maioris Alberici, qui pugnauit cum Sarracenis, et ab Italia pulsos in Siciliam fugauit. Hic edificauit basilicam  in palatio Lateranensi. Et de Siluestro Tusculano genere. Et de quodam Benedicto papa Romano, qui uno eodemque die et laicus fuit et pontifex. Et de Ioanne Tusculano genere, qui Othonem regem Saxonum coronauit imperatorem. Et de quodam Siluerio Tiburtino, qui mortuo Alberico Tusculano, qui patriciatus sibi nomen uindicauerat, a Crescentio Nomentano, qui patricius dicebatur, papa ordinatus est, quique etiam secundum Othonem ordinauit imperatorem; postea uero cum magno dedecore ab eodem Crescentio a papatu expulsus est; et quidam Ioannes Placentinus episcopus, Grecus genere, legatione functus Othonis iunioris, a Constantinopoli rediens, dum Romam causa orationis ueniret, a  prefato Crescentio et a Romanis capitur, tenetur, et licet inuitus, papa tamen infelix ordinatur Romanus. Quod audiens rex mente effrenus, Romam ueniens  ipsum Crescentium diu obsessum cepit et capite truncauit; ipsum uero pontificem oculis orbatum, ceterisque membris debilitatum, ad dedecus et ignominiam sacerdotalis ordinis per plateas Leonine ciuitatis circumduci iussit. Sed ante quam XXX dies implerentur, anima et corpore ipse rex defunctus est.

Et de Benedicto Tusculano qui Henricum, maioris Othonis nepotem, regem Teutonicorum ordinauit imperatorem. Et de eius fratre Ioanne, qui uno eodemque die et laicus fuit et pontifex. De his mihi silendum esse non credidi. Ceterum si quis de Theophylacto Tusculano, qualiter Ioanni sacerdoti uendiderit papatum, et quomodo uno eodemque tempore Theophylactus et Gregorius et Siluester Romanum  non regebant, sed uastabant pontificatum; et qualiter Henricus rex, Conradi filius, Romanam Ecclesiam a talibus pestibus liberauit, gnarus esse uoluerit, legat librum quem dictaui, qui inscribitur AD AMICUM, et ibi inueniet hec ordinabiliter esse digesta  . Inueniet autem ibi et qualiter papa Clemens electus sit, qualiterue Henricus rex imperator ordinatus. Et de Damaso eius successore quot in papatu duxerit dies. Et de preclaro Leone, quid in papatu egerit, qualiterue uitam finiuerit. Et de uictore eius successore quid egerit, aut quid eius temporibus nouum euenerit. Et de Stephano, Gothifredi ducis germano, et qualiter eius temporibus Patarea [




ANNO DOMINI MXC.
GUILLELMUS ABBAS S. ARNULFI METENSIS.





NOTITIA HISTORICA.


 Guillaume succéda dans la dignité d'abbé à Warin, mort le uingtième d'août 1050. Il trouua la discipline régulière dans presque toute sa uigueur, et fut fort soigneux de l'y maintenir. La manière sage et pacifique dont il gouuernait sa maison le rendit célèbre dans le monde, sparsi notus per climata mundi. L'étude faisait une de ses principales occupations et il y donnait uolontiers tout le temps que lui laissaient ses autres exercices indispensables. Il se plaisait particulièrement à la lecture de S. Iérôme, dont il prit soin de faire copier quelques ouurages; et de S. Augustin, pour qui il auait une uénération singulière.

Depuis la mort d'Hérimar, abbé de Saint-Remi de Reims, arriuée en 1071, ce monastère demeura près de trois ans sans abbé et par là plus exposé qu'auparauant aux uexations de l'archeuêque Manassé. Le pape Grégoire uII, l'ayant appris, en écriuit fortement à ce prélat , et lui enioignit d'y faire élire au plus tôt un abbé qui eût l'habileté, la science et la  uertu nécessaires pour le bien gouuerner dans le spirituel et le temporel. La lettre est de la fin de iuin 1073; et sitôt que Manassé l'eut reçue, il y fit élire Guillaume, déià abbé de Saint-Arnoul. Cette élection causa beaucoup de plaisir au pape, comme il le témoigne dans une autre lettre . Mais le nouuel abbé ayant trouué ce monastère dans une grande désolation, et s'y uoyant d'ailleurs outragé et uexé en plusieurs manières par l'archeuêque, à qui il n'opposa iamais que la douceur, la patience, la prière, il désespéra d'y faire aucun fruit, et se repentit d'auoir accepté cette autre dignité. Hugues, abbé de Cluni, lui en témoigna sa surprise, n'ignorant pas la conduite scandaleuse de l'archeuêque.

Guillaume crut qu'il n'auoit point d'autre parti à prendre que d'abdiquer; et ayant à écrire au pape sur l'exaltation de celui-ci, il le pria instamment de l'aider à se décharger d'un si pesant fardeau. Ne receuant point de réponse fauorable aussitôt qui'il l'aurait souhaité, il alla lui-même à Rome exposer au pape les raisons qu'il auait de quitter le monastère de Saint-Remi, lui déclarant qu'il aimerait mieux uiure à Metz dans la pauureté qu'à Reims dans l'abondance. Ce uoyage fit honneur à notre abbé. Il était déià auantageusement connu à Rome, où Manassé, son propre  persécuteur, l'auait donné pour un homme qui aimait la paix, qui auait l'humilité en recommandation, touiours occupé de la lecture, et qui s'était acquis par là une réputation honorable. Guillaume parut tel aux yeux des Romains, qui reconnurent effectiuement en lui de bonnes meurs, de la science, de la uertu, et le caractère d'un homme sage et iudicieux. Le pape l'exhorta fort à continuer de gouuerner le monastère de Saint-Remi, sans cesser de prendre soin de celui de Saint-Arnoul. Mais notre abbé s'en défendit touiours comme d'une opération au-dessus de ses forces.

Grégoire, uoyant son extrême répugnance à s'y prêter, écriuit deux lettres à ce suiet, l'une Manassé, l'autre à Herimanne, éuêque de Metz. Par la première  il enioignit à l'archeuêque, au cas que l'abbé de Saint-Remi persistât à abdiquer, d'y en faire élire canoniquement un autre de concert auec Guillaume. Par l'autre , le pape prie Herimanne de receuoir fauorablement cel abbé, et de lui donner même à  sa considération de nouuelles marques de sa bienueillance, afin qu'il comprît qu'il lui était auantageux d'auoir fait le uoyage de Rome, quod ad nos uenit; ce sont les termes de Grégoire, qui supposent clairement ce uoyage, dont aucun des historiens de notre abbé ne fait mention. Il le fit à la fin de l'année 1073, ou au commencement de la suiuante, comme il paraît par la date des deux lettres, qui sont l'une et l'autre du second des ides de mars, indiction onzième, c'est-à-dire du quatorzième de mars 1074, et dont l'abbé Guillaume fut uraisemblablement le porteur.

Manassé n'eut aucun égard à la lettre du pape. Bien loin d'engager Guillaume à reprendre le gouuernement du monastère de Saint-Remi, il lui redemanda auec rudesse, menaces et uiolence, le bâton pastoral, qui était la marque de sa dignité et fit mettre à sa place Henri, déià abbé d'Homblière. Il ne paraît point que Guillaume eut aucune part à ce choix, quoique le pape eût ordonné qu'il ne se ferait point que de son auis. Il était alors concentré dans son abbaye de Saint-Arnoul, où il uiuait en bonne intelligence auec l'éuêque Herimanne. Ce prélat fit même, à sa considération et à celle de la uénérable Hodierne, recluse près de la maison, quelques donations à son monastère.

Mais quelque attachement qu'il eût pour l'éuêque  Hérimanne, que Henri Iu, nouuellement, couronné empereur, chassa de son siége en 1085, Guillaume eut la malheureuse faiblesse de souffrir qu'on l'ordonnât éuêque de Metz en sa place. Peu après, le nouuel éuêque exerça les fonctions épiscopales à l'égard de Luipon, qu'il confirma dans la dignité d'abbé de Saint-Tron, qu'il auait usurpée. uoyant toutefois dès l'année suiuante, qu'il ne pouuait se maintenir dans le siége de Metz, il alla trouuer Hérimanne; et ayant assemblé auprès de lui les premières personnes du clergé il renonçca solennellement à l'épiscopat en leur présence. Pour preuue de la sincérité de son repentir, il se retira à l'abbaye de Gorze, afin d'y expier son ambitieuse intrusion. Ou l'y établit maître des enfants qu'on y éleuait; et au bout de quelque temps l'éuêque Hérimanne, touché de sa pénitence, lui rendit l'abbaye de Saint-Arnoul.

Guillaume rentra ainsi dans sa première digni é, à laquelle il auait été éleué, il y auait près de quarante  ans: ce qui fait iuger qu'il ne la remplit que fort peu de temps, depuis qu'il y eut été rétabli. De sorte qu'il n'y a guère d'apparence qu'il y ait uécu au delà de l'année 1089. Sa mort est marquée à deux iours fort différents, au onzième des calendes de Mars dans le Nécrologe de Saint-Arnoul, c'est-à-dire au dix-neuuième de féurier, s'il n'y a faute de la part des copistes; et au onzième des calendes de ianuier dans son épitaphe, c'est-à-dire au uingt-deuxième de décembre. Cette dernière date mérite la préférence, en ce qu'elle est confirmée dans la même épitaphe par des expressions qui ne souffrent point d'équiuoque, puisqu'elles portent que ce fut trois iours auant Noél. uoici cette épitaphe, qui ne uant pas mieux que tant d'autres du même siècle.


EPITAPHE.

Funere cum tristi sacram defertur ad edem
Defunctus uita monachorum rector et abbas
Willelmus, sparsi notus per climata mundi.
 Hoc Pater Arnulfus requiescit corpore sanctus,
Regia Mettensis prope menia deforis urbis,
Qua sibi parte tenet spirantes Auster odores,
Ecclesie specimen referens ubi digne cacumen,
Aris bis senam sacrat domus alta cateruam,
Cum petit undenas Ianus de more calendas
Sole sub occiduo uel cedit uesper olympo,
Post triduumque Dei spectantur gaudia nati.

Le poëte  y a aiouté treize autres uers pour seruir d'épitaphe générale à ses confrères déià morts, nommément au moine Rainard, addition qui est une espèce de lettre circulaire, où l'auteur exhorte ceux à qui elle sera enuoyée, à prier pour les défunts, et à ne pas oublier les uiuants.

Auant que dom Mabillon tirât de la poussière les écrits de Guillaume, non-seulement il n'était point connu pour écriuain, mais on ignorait même qu'il eût été abbé de Saint-Arnoul et de Saint-Remi. Cependant  la Chronique de Hugues de Flauigny et plusieurs lettres du pape Grégoire uII en font une mention non équiuoque. Ses écrits consistent: 1o En un recueil de lettres à diuerses personnes. La première est écrite au pape Grégoire uII, pour le féliciter sur son exaltation. L'auteur l'écriuit par conséquent en 1073, lorsqu'il était déià abbé de Saint-Remi de Reims. Après y auoir touché en peu de mots l'auantage qu'auait l'Eglise de se uoir un pape aussi instruit de ses règles, et aussi soignenx de les faire obseruer, il le loue sur ce que son élection s'é ait faite auec une parfaite unanimité. Il y parle de l'éuêque de uerceil, qui auait troublé le pontificat d'Alexandre II, son prédécesseur, et qui remuait encore pour troubler le sien. Reuenant ensuite à Grégoire, il l'exhorte à employer le glaiue dont il était armé, à soumettre tous les ennemis de l'Eglise. Guillaume finit sa lettre par une triste description de l'état où il se trouuait à Saint Remi, tant à cause de l'inutilité de ses trauaux.  qu'à raison des uiolences de l'archeuêque Manassé, qu'il ne fait que désigner sans le nommer, et coniure Grégoire de l'aider à sortir d'une dignité où il était entré trop facilement sur l'auis de gens qui l'auaient trompé. Les Continuateurs de Bollandus ont iugé cette lettre si honorable à la mémoire de ce pontife, qu'ils l'ont réimprimée à la tête de ses actes.

Guillaume adresse les deux lettres suiuantes à Manassé. Dans la première, il le remercie d'abord fort poliment de l'auoir déchargé de la dignité d'abbé de Saint-Remi, et de lui auoir procuré par là le repos auquel il aspirait. Comme ce prélat auait pressé notre abbé de s'en défaire, en y employant de grandes menaces et lui redemandant le bâton pastoral, qui était le symbole de cette dignité, l'auteur en prend occasion de faire de ce bâton une agréable mais triste peinture, qui montre qu'il lui auait été incomparablement plus onéreux que gracieux. A ses menaces il répond que, pour les exécuter canoniquement, il faut  qu'il commence lui-même par mener une uie conforme aux canons, et qu'on n'a rien à craindre en pareil cas de la part d'un prélat qui méprise toutes les règles et uit dans le scandale. Qu'au reste, s'il continue à le déchirer par ses discours calomnieux, il lui fera sentir les pointes aigues de sa plume, et qu'il n'ignore pas qu'il peut parler auec d'autant plus de liberté que lui, archeuêque, est moins en état d'user de représailles. Il lui proteste cependant qu'en renonçant à son bàton pastoral et à sa prélature, il est bien éloigné de renoncer à la carité qu'il lui doit, parce qu'il sait que nous sommes obligés d'aimer, ceux-mêmes que nous ne pouuons porter à rendre le retour.

Cette lettre, un peu uiue, n'est que comme le prélude de la suiuante, dans laquelle l'auteur tient à Manassé la parole qu'il lui auait donnée de ne le pas épargner, s'il continuait à le décrier. Guillaume l'emploie tout entière à faire le détait de ce qu'il auait eu à souffrir de la part de cet archeuêque pendant le pen de temps  qu'il auait été à Saint-Remi. Un peu plus de respect pour le caractère épiscopal, et plus de modération dans les reproches, ferait de cette lettre une assez belle pièce. L'autenr y emploie l'ancien mot gaulois follis, qui a passé dans notre langue, et dont nous auons fait le terme de fou. Il paraît par la fin de la lettre qu'il l'auait écrite pour se iustifier en particulier d'auoir quitté le monastère de Saint-Remi. Il conclut en effet de tout ce qu'il a dit que ce n'était point par légèreté qu'il l'auait fait, et que tous ceux qui connaissaient Manassé applaudiraient au parti qu'il auait pris.

Guillaume adresse sa quatrième lettre à une personne qu'il qualifie son seigneur et son père, mais dont le nom n'est désigné que par un II; ce qui porte à croire auec beaucoup de fondement que c'est à saint Hugues, abbé de Cluni. C'est une réponse à cet abbé, qui lui auait témoigné sa surprise de ce qu'il auait accepté l'abbaye de Saint-Remi, surtout à cause des désordres  de Manassé. L'auteur l'instruit comment la chose s'était passée, et lui trace un portrait fort uif de l'extérieur de cet archeuêque.

La cinquième lettre est une exhortation à un moine, pour le porter à ne iamais perdre de uue cet unique nécessaire, à quoi tout se doit rapporter. L'auteur y mêle d'excellents auis, pour éuiter de se laisser aller au relâchement par l'exemple de mauuais moines, dont il fait en peu de mots un iuste portrait. Il y touche àla fin les raisons qu'il auait eues de quitter Saint-Remi; et il, paraît par là que la lettre n'a été écrite qu'en 1674 au plus tôt.

La sixième est adressée au même. Guillaume ayant appris que la personne n'auait pas profité des premiers auis qu'il lui auait donnés, touchant les méchants auec lesquels on est obligé de uiure, la reprend ici d'auoir reieté le bouclier de là patience, et lui reproche doucement sa faiblesse. Après quoi il lui montre que la compagnie des méchants, qui seront  touiours mêlés auec les bons en cette uie, iusqu'à la séparation qui s'en fera au dernier iour, concourt à sanctifier ceux-ci, et lui prescrit d'excellentes règles à ce suiet. Il lui dit en particulier qu'il faut les supporter, sans s'émanciper de les iuger et ne s'en séparer que par les sentiments de l'esprit et du ceur. La lettre est fort belle, et fait uoir que son auteur était bien instruit de la doctrine de saint Augustin.

La septième et dernière, qui deurait être la première, si l'on auait égard à l'ordre des temps, est la mieux écrite de tout le recueil, quoique les autres aient leurs beautés. C'est une réponse à Adelmanne, ou Alestan, autrefois maître de Guillaume, qui, ayant appris qu'il auait renoncé au monde, lui écriuit pour lui en marquer son extrême douleur. Guillaume lui prouue que bien loin de s'en attrister, il deurait s'en réiouir; et les preuues qu'il emploie pour le lui persuader sont d'une part les motifs qui l'auaient déterminé à prendre ce parti, et de l'autre la paix, le  douceurs, les charmes qu'il goûtait dans le sein de la uraie philosophie, et qu'il l'inuite à uenir goûter auec lui. Les descriptions que l'auteur y fait des misères spirituelles de cette uie, et des auantages du cloître, lorsque la discipline régulière y est exactement obseruée, sont uiues, animées, et quoique courtes, bien soutenues. Il y a non-seulement de beaux traits d'éloquence dans cette lettre, mais on y trouue même de l'élégance.

 2o Outre ces sept lettres, nous auons aussi de l'abbé Guillaume une fort belle prière, dans laquelle il a laissé de grandes marques d'une foi uiue, d'une piété aussi éclairée que solide, et d'une profonde humilité. Elle est en l'honneur de saint Augustin, et faite pour être récitée auant que de monter à l'autel, pour y offrir les diuins mystères; d'où nous apprenons que l'auteur était reuêtu du sacerdoce. C'est une continuelle effusion de ceur, composée en partie de passages fort touchants de l'Ecriture, et de quelques endroits des collectes de la Liturgie. Si l'auteur, en y inuoquant particulièrement saint Augustin, montre qu'il auait une confiance spéciale en son intercession, il n'y fait pas paraître moins d'attachement pour la doctrine de ce saint docteur.

Dom Mabillon ayant déterré ces opuscules dans un manuscrit de l'abbaye de Saint-Arnoul à Metz, qui paraissait fait du temps même de l'auteur, les a publiés au premier uolume de ses Analectes, où il les a  accompagnés de sauantes obseruations. On a uu par celles que nous auons faites nous-mêmes, à mesure que nous auons rendu compte de ces mêmes écrits, que l'auteur sauait bien les belles lettres, et auait le talent de bien écrire pour son siècle, mais qu'il ne sauait pas assez modérer la uiuacité de son style, qui allait iusqu'à l'impétuosité eu certaines rencontres.





GUILLELMI EPISTOLAE.




EPISTOLA PRIMA. AD GREGORIUM uII PAPAM.  Illi de electione eius gratulatur. [3Kb]


Domino uenerabili et uniuersali pape G., W. peccator, deuote orationis affectum et humilis seruitutis effectum.

Licet sapientia Dei uniuersa que per ipsam facta sunt, dispositione mirabili et ordine imperturbabili moderetur, etc. uide Patrologie tom. CXLuIII, col. 14.



EPISTOLA II. AD MANASSEN REMORUM ARCHIEPISCOPUM. Ei resignat prelationem monasterii Remigiani. [2Kb]

Domno M. Remorum archiepiscopo, frater W.,  orationem, seruitium.

Plurimas tibi et ingentes gratias agimus, cum propter beneuolentiam tuam, qua nobis in Christo statum optate quietis es imprecatus, tum quia nos a tue dominationis iugo, quo miserabiliter premebamur, maturius absoluisti: quod quidem ad illam imperturbabilem quietem, cui nostra suspirat intentio, comparandam non minimas uires adiiciet. Sicut enim fulgor iste uisibilis sanis oculis est delectamentum, lippientibus uero tormentum: sic nimirum illud intelligibile et oblecticium lumen nonnisi ei menti se dignatur ostendere, que ab omni terrena caligine suos enubilare contendit obtutus. Satis igitur eminet, quantum beneficii nobis contuleris,  qui id prestitisti, ut illud summum bonum, summum gaudium summamque letitiam, sanctarumque mentium lumen frequentius et familiarius attingamus. Gratias ergo tibi, gratias tibi!

Baculum autem tuum, quem nimis minaciter tibi iubes remitti, nos noueris non habere: indignum prorsus ducentes illum nobiscum baculum exportare, quem nunquam libuit omnino portare. Quis enim, queso, est iste baculus tuus, nisi ille baculus arundinis, de quo propheta proclamat, non eum esse idoneum ad sustinendum: cui quicunque innititur, uulnerari potest facilius quam sustentari. IESU bone, quam amarissimum illum baculum experti sumus! quantas in illo passi sumus contumelias et terrores! Profecto uix nos uiuere credimus. Auerterit Dominus  huiusmodi baculum a seruo suo, et tradat illum hosti suo. Et hec quidem diximus non tuum accusando rigorem, sed nostrum ostendendo dolorem.

Abrenuntiamus ergo baculo tuo, abrenuntiamus etiam abbatie; non tamen, si tibi placuerit, amicitie: abrenuntiamus tue prelationi, nullatenus tamen dilectioni. Scimus enim, inspirante Domino, et illos amare, quorum animos ad dilectionem non possumus prouocare.

Quod uero potestatem subiectionis in nos exsecuturum te canonice minitaris, prius ipse debes canonice uiuere, ut id canonice prosequaris. Nemo quippe iure potest canonicam exercere censuram, qui diuinos canones contemnendo, uitam ducit impuram:  nec ad aliena diiudicanda ualet esse idoneus, qui per illicita aliena diffluendo, in suis moribus inuenitur erroneus. Hec interim pauca tibi conscripsimus, te impensius deprecantes, ut petulantissimam linguam tuam freno temperantie modereris, ne si te nobis exhibueris Luscium Lauinium, cogamur in te nostrum acutissimum infigere genuinum. Scis enim iam nos posse liberius scribere, quia non est unde tu possis proscribere.



EPISTOLA III. AD EUMDEM. De eodem argumento. [2Kb]

Manasse Remensis Ecclesie obsessori W. peccator.

Quid dulcedinis, quid amoris, postquam tuo iugo  nescio que fortuna me subdidit, erga te semper habuerim, hinc euidenter elucet, quod a te frequentissime passus contumelias et terrores, sic tamen iuste indignationis impetum refrenaui, ut nunquam in derogationem, nunquam in amariora uerba proruperim. Certe mirabantur id etiam conlaterales tui, et me inter turbulentissimas minas tuas et horridas animi tempestates inhabitare mente tranquilla animoque imperturbabili consistere, miris laudibus efferebant: et re uera sedebam in quodam securissimo portu, et illi petre, de qua quondam Isrelitica plebs bibebat, et a qua Petrus uocabulum traxit, anchoram cordis habens affixam. Omnes turbulentias tuas impetusque minarum uerberumque procellas, uelut euanescentem fumum spumamque gurgitis,  contemnebam.

uerum quia quisquis uere dilectionis mouetur affectu, non potest de cuiuslibet proximi erratibus non dolere; plus tuis, fateor, furiis, quam meis ingemiscebam iniuriis, illumque uersiculum mecum sepe conuoluens, Erue a framea, Deus, animam meam, et de manu canis unicam meam; pro te quoque ignitas ad Dominum preces interdum cum lacrymis effundebam. Non enim ita cupiebam de canis huius manibus liberari, ut tu in caninis moribus permaneres: sed ut, si fieri posset, mentis seuitia morumque bestialitate deposita, tu quoque mecum de suauissima caritate, et de carissima suauitate gauderes. O quoties adhibui tibi medicamina Scripturarum!  Quoties celestibus uerbis, quasi quibusdam carminibus, tuum tentaui mitigare furorem! quoties etiam Threicia et Dauidica cithara conatus sum illud uel expellere, uel sedare demonium, quo uexaris. At tu, immanissime hominum, plus ales quam mellis habens, nunquam dulcia monita suscepisti, nec in pectoris tui agro diuina semina coalescere permisisti, in quo impiissime cupiditatis et cupidissime impietatis planta conualuit.

Certe olim apud quosdam philosophos de reuolutionibus animarum grandis erat opinio: que per te non inaniter confirmatur, dum, sicut illi, Euphorbum in Pythagoram, sic in te Geruasium putent nostri temporis homines esse transfusum. uerum non id ego tibi concesserim, ut ille in te totus  transierit: cum in illo tyranno quondam bonarum artium uestigia fuerint, quibus omnino tu cares, ille excelluit. Et ille quidem ecclesias construebat, tu destruis: ille templa Domini adornabat, tu spolias: ille religiosos uiros non mediocriter honorabat, tu uero persequeris. Nihil igitur in te ex bonis illius, sed sola uitia demigrarunt.

Ah! pudet recordari miseriarum, quas sub tuo seruili barbaroque dominio passus sum! pudet reminisci, quanta mihi mala pro bonis, quantaque pro dilectione mea conuiciorum mihi iacula uulneraque iurgiorum retuleris! Pretereo minas tuas, pretereo quod in ipsa festiuitate beati Remigii follem me uerbo rustico appellasti. Nec iniuria id quidem. Nisi enim ego follis fuissem, ad te tam immitem, tam  trucem, tam uiolentam, tam immanem bestiam, non uenissem. At certe omnino stupendum fuit, ut qui follis exstiti ad te ueniendo, non fierem follior sub tua tyrannide remanendo. Pretereo quanta improbitate tentaueris a me pecuniam, quam Romano itineri paraueram, extorquere; quibus artibus, quibus dolis me per Sarabaitas tuos et circumcelliones circumueneris. Pretereo illas litteras tuas, quas super persona mea domino meo Mettensi episcopo conscripsisti: pretereo illas quas Gipuino clerico transmisisti. Illas parumper attingam, quas domino apostolico tui nuncii pretulerunt, in quibus sic uecordia tua et improbitas mentis apparuit, ut cum uenerabili pape, tum sacro senatui fueris ludibrio et horrori. Asserebas enim in illis litteris tuis,  »me hominem esse pacificum, humilem et quietum, lectioni semper intentum; ac per hoc non me Francigenarum tuisque moribus conuenire: te quadam opinionis mee fragrantia  inductum, ut mihi abbatiam Sancti Remigii commendares.« O monstrum nulla uirtute redemptum a uitiis! putasne inferioris esse uirtutis in pace temperanter, modeste et sobrie conuersari, quam in bello acriter et fortiter preliari, cum pax soleat fortes etiam animos eneruare: pugna uero imbelles et desides roborare. Unde non immerito ille insignis orator arma toge cedere persuadet subtiliter, nimirum considerans pauciores esse qui possint in pace uiuere continenter, quam  qui pati bellorum labores et pericula patienter.

uerum fiducialiter dixerim eum non posse bello succumbere, quem non potuit pax longa corrumpere; et testa que in aquis posita non mollescit, dissilire in ignibus nescit. Risit igitur domnus apostolicus illas litteras tuas: et que in iniuriam meam transmisse sunt, laudem mihi et gloriam pepererunt. Contulit ergo mihi idem uenerabilis papa abbatiam Sancti Remigii uel retinendi, uel deserendi liberam potestatem: isque tibi litterarum suarum auctoritate mandauit, ut nichil ex supradicta abbatia faceres, nisi quod uoluntas mea consiliumque prescriberet. Ego in redeundo diu mecum multumque deliberans, meosque mores tuosque collibrans, summum duxi nefas, si uel ex uisione tua meus unquam  ulterius commacularetur aspectus. Non est itaque leuitati et inconstantie deputandum, quod abbatiam tuam consortiumque tuum aufugerim; idque mihi perfacile, quisquis te agnoscit, ignoscit.



EPISTOLA Iu. AD QUEMDAM ABBATEM. Eiusdem argumenti ac due superiores.

Desiderabiliter uenerabili et uenerabiliter desiderabili domno et Patri H., W. peccator, orationem, seruitium.

Accepi litteras tuas, litteras pure beneuolentie, litteras sincerissimi amoris igne feruentes, et intime dilectionis ineffabili splendore lucentes. In his autem litteris tuis asserebas te non mediocriter admirari, me sic falli, sic decipi potuisse, ut in terra  Francorum, quasi in lacu leonum, me passus sim tam temere facileque contrudi: presertim cum me ab hoc letali facinore illius cruentissime bestie immanitas reuocare debuerit, etiamsi cetera satis quieta tutaque forent. Fateor ita esse, tibique ueraciter meam temeritatem meamque stultitiam obiurganti, quid excusationis, quid defensionis obtendam, me non habere confiteor. uerum debes meminisse infirmitatis humane, neminemque, dum in hoc corpore mortis uiuitur, ita fore perfectum, ut non subiaceat mutabilitatis incerto. Quid enim mirum me alienis cessisse consiliis, et a stabilitatis proprie firmitate paululum titubasse, cum et Dauid, prudentissimus prophetarum, serui in dominum Miphiboseth accusationi false crediderit; et Iosias rex ille sanctissimus,  uniceque pietatis in Dominum, pro rege Assyriorum in Nechao regem Aegypti consurgens Domini prouocauerit iram; que tamen, ne tanti uiri meritum deperiret, transitoria pena morteque sedata est temporali. Non est igitur admirandum, si et nos qui inuoluimur tenebris peccatorum, in lubrico itinere labimur, et in nostris consiliis caligamus: cum tales tantique uiri ignorantie potuerint nubilo obscurari, in quorum uita et moribus lumen iustitie et solis etiam claritas refulgebat.

Et ego quidem quadam uirtutis imagine sum deceptus, et ut illius fere pessime monstrique horribilis seuitia minus prospectaretur, prospectaque caueretur, miseris monachis et afflicto loco causa fuit  intentio consulendi. Pollicebatur enim ille aper de silua crebris, multumque terribilibus iuramentis, se uineam Domini nunquam ulterius depasturum, nec de ea quidquam ablaturum, nisi quod ei manus mee spontanea largitio contulisset. Credidi, fateor, promissionibus eius, non leuis meriti minimeue remunerationis arbitrans fore, si per me posset illius truculentia temperari. At ille rapacissimus lupus callide blandiendo et falsa pollicendo, omnino moliebatur abbatiole nostre, que pro modulo suo satis ordinata satisque composita uidebatur, dentem infigere; et que pestilentia sua protriuerat, in malitie sue uentrem quoquo modo aliena consciscere. Qui postquam se uidit frustra niti artesque suas sibi parum procedere, in apertam insaniam solitumque furorem  prosiliens, nec me terrere minis, nec subplantare insidiis, nesciens miser sub Illius me capitis umbra infatigabiliter decertare, a quo conculcari leonem et draconem tuba prophetica preconatur. Ut igitur non illi uirulente insidie, sic nec mihi Deo propitio, quibus eas repellerem, doli et astutie defuere. Licet ergo illius me iugo subiecerim imprudenter ad modicum, tamen toleraui patienter, euasi sapienter.

uerum non minimo pudore confundor, me plus credidisse uerbis alienis, quam oculis meis: et cum in illo mihi totius malignitatis indicia apparerent, me cum illo uel sub illo consensisse puncto temporis immorari miserabiliter erubesco. Certe uidebam in illo ceruicem inflexibilem et erectam, oculos plenos furiis huc illucque currentes, hares spirantes contemptum,  sermonem uarium sibique dissimilem, nulla consequentia nullaque ratione constantem, humeros iactabiles, pedes instabiles, incessum inequalem, incompositum, indecorum, manus rapaces, uiolentas, promptas ad cedem et ad iniuriam proximorum. Cum igitur hec in illo uenenate mentis signa perspexerim, ultime omnino miserie fuit sic me potuisse mihimetipsi absentari, ut unquam me passus sim eius uel conuictu uel colloquio maculari. Spero autem iam me de cetero prospectiorem, purgatiorem, cautioremque futurum, si tamen tu mihi opitulari non abnuas, precibusque potentissimis agere, ut hec mihi, que ex quadam mentis ouilitate contracta est, prolapsio remittatur. uale.



EPISTOLA u. AD MONACHUM QUEMDAM. Illum ad unum Deum querendum hortatur.


Dilectissimo fratri A., W. peccator, intime dilectionis affectum.

Omnes quidem homines qui sacre fidei et agnitionis diuine munere gloriantur, decet sancte et laudabiliter conuersari. Huius tamen negotii maius his pondus incumbit, qui excellentiori proposito suas animas uoluntarie subiugantes, animique feruore mirabili omnium preceptorum cacumina supergressi, in Christi corpore quasi quedam clarissima lumina emicant. Cum enim coniugia apostolico ore laudentur, et ex facultatibus suis partem pauperibus erogantes, sedes beatorum, camposque Elysios consequantur, isti tamen uite perfectioris amore  omnia uisibilia contemnentes, ipsam subito monadem arripere maluerunt, quam ex his temporalibus gradus efficere, quibus ad illam conscenditur. Sane quod omnia referantur ad monadem, et quia super uniuersa, que per ipsam facta sunt, teneat principatum Scriptura illa satis euidenter ostendit, que de sapientia loquens, Cum una, inquit, sit, omnia potest. Et unam se a Domino petere Psalmista testatur: et arca que a Ne constructa est, ubi mensure celitus dantur, in inferioribus trecentorum cubitorum longitudinem, et quinquaginta latitudinem habuisse describitur: que tamen ad altiora consurgens cogitur in angustum, ita ut summitas eius in unius cubiti spatium terminetur.

 uides ergo quomodo uniuersa redigantur ad monadem: quam qui in presenti potuerit obtinere, iam profecto illud in hac mortalitate consequitur, ad quod in illa resurrectione communi omnis creatura rationalis sancta et munda deuenire contendit. Tunc, ut diuine littere pollicentur, erit Deus omnia in omnibus, cum tradiderit Filius regnum Deo et Patri, id est cum fideles, in quibus nunc regnat ille per fidem, ad contemplationem Dei et Patris optabiliter feliciterque perduxerit. Huic excellentissime uisioni Moyses ille legislator, et ardentissimus diuinitatis amator, liberum cupiebat adhibere conspectum, quando cum Domino loquens, ut et semetipsum dignaretur ostendere, deuotissime precabatur. Nouerat enim uir ille mirabilis summam beatitudinem  fore rerum omnium principium contueri, et illam monadem mentis complecti, a qua uniuersa sumunt originem, et in qua habent omnia finem.

Claret igitur quante uirtutis quanteque prestantie sit, omni seculari spe mundique felicitate reiecta, illud unicum bonum appetere, ad quod tanti uiri suspirabat intentio. Unde et in regeneratione cum sederit Filius hominis in sede maiestatis sue, iure a Domino iudiciariam accipient potestatem, qui eius dilectionis intuitu omnia reliquerint: quia et id congruere equitati, quicunque sanum sapit, intelligit, ut qui in peregrinatione ueraciter humiles exstiterint, sint in patria gloriosi.

Inter huiuscemodi ergo heroas sedem te eminentissimam  adepturum certa me cogit ratio opinari: quia ut ad tantam humilitatem descenderes, non te, ut quosdam, recordatio peccatorum, sed laudabiliter acta uita superior patrieque celestis desiderium inuitauit. Semper igitur sis circumspectus, semper sis prouidus, omnique studio totaque intentione cordis enitere, ut de bonis semper ad optima transeundo, finem facias concordare principio; nec ulla hostis antiqui fraudulentia uioletur, quod ab integritate sumpsit exordium. Non aliorum, queso, torpor tuum faciat tepere feruorem, nec eorum exempla te negligentiorem efficiant, qui pretendunt habitu quod moribus insequuntur. Multi etenim tales, quod te latere non arbitror, sub angelico habitu  delitescunt, quorum sic misera est conuersatio tantaque uite peruersitas, ut bonis etiam mentibus plerumque sacri propositi penitudinem ingerant, uiteque deterioris contactu sancte celestisque militie non desinant obscurare nitorem: qui per se quidem semper preclarus, semper lucidus, semper egregius est.

At bene fundatum animum res non ista perturbat, nec eum a summo amore disiungere cuiuslibet malitie ualet improbitas. Scit enim in Dominica area grana inter paleas gemere, nec eam oportere diuine discussionis uentilabro, nisi in fine seculi, permundari: scit in presenti piscatura uerbi sagena bonos malosque pisces concludi, nec eos posse nisi in littore separari. Sic ergo debemus animum moderari,  sic impatientie uirus longanimitatis antidoto temperare, ut et patienter malorum improbitatem feramus, nec unquam bonos propter pessimos deseramus.

Hic tu me forsitan argues, cur ipse Beati Remigii abbatiam tam cito facileque reliquerim; cum in illo collegio dubitari non possit quosdam uiros honestissimos inueniri, ex quorum beneuolentissima caritate ceteri debuerunt tolerabiles iudicari. Fateor, partim iusta hec tua obiurgatio uideretur, nisi ille pestilens truncus ficulnus, inutile lignum, terram illam miserabiliter occupasset, sub cuius umbra nulla quidem bona possunt semina exoriri, sed et si qua exorta fuerant, enecantur. Ita enim illa uenenata et amarissima arbor tenebrosa est et condensa, ut  quocunque brachia tortuosa mortiferosque ramos extenderit, nullum illic sol iustitie lumenque ueritatis habere possit accessum. Tale igitur monstrum et huiuscemodi aufugisse portentum, non impatientie et inconstantie uitio, sed summe uirtuti summeque est prudentie deputandum.



EPISTOLA uI. AD EUMDEM. A proposito feruore deficienti exponit arcana iudicia Dei.

Fratri A., W. peccator, sole uestiri, et lunam habere sub pedibus.

Quoniam quisquis uere dilectionis stimulatur affectu, non minus proximorum quam suis prouectibus colletatur, congratulatorias tibi litteras nuper  transmisisse me memini, sperans tue conuersionis principio totius uite tenorem finemque propositi responsurum. At, ut mihi relatum est, longe aliter se res habet, teque malorum improbitate deuictum, patientie clypeum proiecisse: quo si uellet tua fraternitas communiri, cum ex quorumdam melioratione, tum ex tolerantia pessimorum non minimum tibi lucrum uirtutis accresceret.

Agitur enim modo ineffabili ordineque mirabili, ut semper electorum utilitati reproborum seruiat omnis improbitas; eoque purius ueri Isrelite celesti diuinoque lumine perfruantur, quo profundius suis tenebris sueque caligini Aegyptii immerguntur. Mentior si non ita sacra contestatur historia, que in illa percussione Memphitica apud Aegyptios palpabiles  tenebras, apud plebem uero fidelium clarissimam lucem fuisse commemorat. Sic nimirum hi duo populi discernuntur, ut licet in una prouincia sint, licet eadem commorentur in domo, alter tamen semper in lumine, alter in tenebris obuersetur. Nec mirum id quidem. Tanta est enim illius oblecticii luminis, diuinique fulgoris potentia, ut corda quecunque tetigerit, statim illuminet et accendat: que uero suo iudicauerit indigna contactu, in sua caligine tenebrosa et frigida perseuerent. Cur uero ex una perditionis massa omnium hominum genus emerserit, et originali peccato priusquam renascantur omnes teneantur obnoxii, cur aliis gratia conuersionis diuina inspiratione prestetur, alii autem in propria  obscuratione permaneant; non humane rationis examine, nec mortalis ingenii est trutina ponderandum.

uerum ex hac ipsa diuini profunditate iudicii illud salubriter admonemur, ne facile temereque infirmorum fratrum consortia deseramus: quia quid de his iudex ille secretissimus in occulto disponat, non est idoneus noster comprehendere intellectus. Fit enim plerumque, ut hi qui uidentur opprimi pondere delictorum, et in aquilonis lateribus residere, subito diuina inspiratione compuncti, culparum sordes excutiant et in terra australi per opera uirtutum sibi domos edificent.

Quod cum ita sit, immanissime est omnino intolerabilisque superbie interni et eterni iudicis uelle  preuenire sententiam, et discretionem piscium, qui eorumdem sacramentorum retibus concluduntur, in presenti exercere conari, priusquam maris littora contingantur. Certe hoc diuine littere docent, hoc omnis series Scripturarum bene consulta respondet, bonos a malis interim corde separari debere, non corpore; nec locorum longinquitate, sed affectuum qualitate. ueniet profecto, ueniet illa dies, in qua inter pecus macilentum et pingue, inter pecus arietum et hircorum, pastor ille falli nescius iudicabit. Tunc occulta tenebrarum omnino producentur in luce, nec sub ouinis pellibus lupina corda se contegent: quia ex ipsius beatissime resurrectionis uirtute potentiaque proueniet, ut quales hic singuli fuere in moribus, tales illic appareant in ipsis corporibus.  Denique ideo uitro mundo illa luminosa ciuitas comparatur, quoniam clarissimi uitri in morem, quidquid ibi interius erit, exterius eminebit, ipseque conceptiones animorum mirabiliter subiacebunt conspectui oculorum. Ergo, dilectissime frater, ad illam ineffabilem puritatem sanctis moribus nos paremus, boni ipsi simus; quosque trahere ad meliora non possumus, patientissime toleremus. uale.



EPISTOLA uII. AD A . . . PRAECEPTOREM SUUM. Illum ad seculi contemptum hortatur. [2Kb]

Preceptori suo A., W. peccator, fugere a facie arcus.

Consideranti mihi studia cupiditatesque mortalium, tanta admiratio, tantusque stupor offunditur,  ut cum Satyrico exclamare compellar:

O curas hominum, o quantum est in rebus inane!

Quis enim non uehementissime admiretur tanta miseros homines cupiditate raptari, ut eorum auiditati non ratio, non uoluntas, non denique timor Domini, finem imponat? Fit enim mirum in modum, ut quanto plura congesserint, tanto magis cupiditatis facibus inardescant, crescatque amor nummi, quantum ipsa pecunia crescit. Unde ineffabiliter  diuina est predicanda iustitia, que sic mori hominem peccantem addixit, ut ei propter incertos casus quotidie immineret; propter breuitatem autem longe non posset abesse. Prouidit nimirum summa Diuinitas hominem posse cupiditatibus reluctari, illicitasque cohibere letitias, si pene formido semper eius ante oculos uersaretur. Quis enim sub mortis metu positus uel minimam de rebus temporalibus capiat uoluptatem, quas, uelit nolit, ipse sit relicturus?

Iam ergo uidere perfacile est, quantis illi deflendi sint fluminibus lacrymarum, qui medicinali Domini seueritate contempta, ita semel se iniquitatis dedere profundo, ut reuocare gradum superasque emergere ad auras nec ualeant, nec uelint ulterius. Quorum  mirabilem, imo miserabilem cecitatem cecitatisque supplicium quo facilius euitarem, ad uere philosophie sinum, gremiumque me contuli. Medetur enim illa animis, inanes sollicitudines detrahit, cupiditatibus liberat, pellit timores. Tanta autem iucunditas, tamque inestimabilis est eius pulchritudo, ut unus dies bene et ex preceptis eius actus, peccanti immortalitati dignissime preponatur.

uides igitur, si me diligis, quanta sit tibi cum exsultatione letandum, qui mihi talem sponsam elegerim, cuius cum forma, tum suauitas rebus omnibus antecellit. Iam ergo sicca lacrymas, cohibe fletum, omnem merorem expellito: pro certo noueris me partem optimam elegisse. Credito, credito mihi, succedet humilitati sublimitas, lacrymis risus,  diuitie paupertati: magna sunt enim que suis illa amatoribus pollicetur. Et re uera quis cogitare sufficiat, quantas sapientia dilectoribus suis opes sit collatura, cum eius amore suscepta paupertas ipsa delectet? Huic ergo adherere mihi bonum est, nullusque unquam fuerit dies, qui me ab eius amplexibus et amore diuellat.

uerum si nosse desideras quali in castris eius regula militemus, breuiter tibi illam describimus. Sunt nobis cuncta communia, unum cor, una anima, unum idemque propositum: uirtus autem obedientie sic prepollet, ut cum nobis incredibile sit studium legendi, nullus tamen obedientie preferre audeat lectionem. De gratuita uero paupertate quid referam, cum omne quod corporeus sensus attingit  sit nobis omnino contemptui, animumque auocantes a corpore consuescamus mori? Arduum id quidem atque difficile, quis negat? Sed tamen hoc, duce philosophia, nos credimus effecturos. Hec est uita laudabilis, quam tenemus: hec uera philosophia, ad quam te, o amice, inuitamus. Quod si te ad hanc adducere non ualuero, tu me ab illa nunquam abduces. uale, et miserere anime tue.





ORATIO DOMNI GUILLELMI In commemoratione S. Augustini ante consecrationem misse dicenda.


 Memento, Domine, anime famuli tui Patricii, et famule tue Monice: et si quid pro anima filii ipsorum domini mei Augustini, dilectissimi confessoris tui, mihi misero peccatori licet uel intimo cordis affectu desiderare, utinam non omnimodo inutiliter ipsa tibi mea loquatur uoluntas. Scio quidem, Domine, et pro certo agnosco esse me peccatorem, et infelicissimum, et cunctis criminibus obnoxium, atque immensis sceleribus coinquinatum; illum autem fuisse in hac presenti uita sanctum, iustum et pium, omnibusque uirtutibus mirabiliter exornatum; nunc autem omni honore et gloria in conspectu tuo mirifice sublimatum, ubi magis ac magis glorificetur et magnificetur desidero et opto, et, in quantum presumere audeo, exoro. Quod uero  per eum ingenti necessitate, tamen cum quantulacunque fide exposco, tu benignissime occultorum cognitor, scrutans corda et renes Deus, intende placatus, quatenus meritis et intercessionibus eius, omniumque sanctorum tuorum, absoluas me et omnes fratres nostros ab omni uinculo delictorum, et denuo tam nobis, quam omnibus, pro quibus tuam clementiam exoramus, facias secundum multitudinem miserationum tuarum. Mihi quoque obsecro de eius intercessionibus et meritis donari, quod certe meis non mereor adipisci, uidelicet ut de diuinitate atque humanitate dilectissimi Filii tui Domini nostri Iesu Christi id merear sentire quod ipse sensit, scire quod sciuit, intelligere quod intellexit, credere  quod credidit, diligere quod dilexit, predicare etiam ualeam quod docuit. Precor, Domine, ut subueniente et succurrente cum tua pietate omnium sanctorum tuorum supplicatione, cum sincera fide, cum spe secura, cum caritate non ficta ultimum ualeam spiritum efflare. Sed et diem illum et horam, migrationis uidelicet anime mee de corpore, peto, Domine, ut non permittas me pernicioso timore horrere, sed sic potius facias uiuere, ut mihi congruum, et proficuum, et utile sit uelle dissolui, et cum Christo esse. Dissolui enim et cum Christo esse, certe nichil melius, nichil gloriosius, nichil felicius, nichil iucundius, nichil delectabilius, nichil dulcius, nichil suauius, nichil amabilius, nichil optabilius, nichil desiderabilius. Tamen si adhuc permanere in carne  propter quoscunque necessarium est, quid dicam? Certe quamuis torquente conscientia ualde sibi male conscia, dicam, Pater, dicam: Fiat uoluntas tua! Tu enim qui nosti etiam bene uti malis, tu solus scis quare hoc fecisti, habens potestatem ex eadem luti massa aliud uas facere in honorem, aliud in  contumeliam, potestati tue nemine resistente, nemine prohibente, nemine contradicente. Et quid contradicere potest creatura Creatori, factura Factori? Nunquid dicit figmentum ei qui se finxit: Quare me sic finxisti? Quippe cui uis misereris, et quem uis induras. Quapropter nescit homo mortalis utrum odio, an amore dignus sit, sed omnia in futuro reseruantur incerta. Unum autem certum, firmum, stabile et perpetua constat eternitate immutabile, scilicet quod Deus es, quod omnipotens es, quod bonus es. Ergo in nobis et de nobis quod bonum est in conspectu tuo, clementissime Pater, fiat, fiat! In ditione quidem tua cuncta sunt posita, et non est qui possit resistere uoluntati tue. Si decreueris saluare nos, continuo liberabimur: a cuius liberationis gratia,  ne multitudo ac magnitudo peccatorum meorum faciant extorrem et indignum, iube, Domine, miserrimam animam meam consolari, quod misereris omnium, et nichil odisti omnium que fecisti, dissimulans peccata hominum propter penitentiam. Fac ergo me, Domine, fructum dignum penitentie facere. Fac, piissime, ut antequam in desperationis barathrum incidam, antequam me mors occupet, antequam dies ultima mihi aditum intercludat, da ut inueniat seruus tuus cor suum ad satis tibi faciendum pro tantis tamque horribilibus ac nefandis criminibus, quibus me confiteor obnoxium maiestati tue, et quam grauissime, heu! heu! quam damnabiliter! Sed tu, clementissime et piissime Deus, auertens faciem  tuam ab his malis, noli me secundum actum meum iudicare, sed clementer satisfactionem meam suscipiens, exaudi me, ut uel nunc prope finem meum, cum iam multum non laboraturus sum, omnia interiora mea tuis sanctis non negligam neque differam occupare obsequiis. Illumina, queso, Domine, mentem meam ad inuestigandam, et inquirendam, et scrutandam semitam mandatorum tuorum, ut nulla mihi iam dominetur iniquitas, neque possideant me domini absque te: sed tu possideas rogo, tu domineris mei. Peto tu, benignissime, doce me facere uoluntatem tuam, quia tu es Dominus Deus meus, et ego seruus tuus et filius ancille tue. Fiat igitur nunc mihi, Domine, per gratiam tuam, ut, abdicata omni dominatione uitiorum, non superbia,  non auaritia, non luxuria, non ille omnium iniquissimorum iniquissimus, omnium nequissimorum nequissimus, impiissima crudelitate, et crudelissima importunitate intolerabilis, pessimus blasphemie spiritus, non ulla uitiorum pestis ualeat mentem meam ullo modo euellere, aut auertere a fiducia immense  bonitatis tue. uerum de immensitate misericordiarum tuarum fideli confidentia roboratus, queso ut audeam de te securius dicere: »Tuus sum ego,« ita ut tu me agnoscens membrum illius sancti corporis tui, cui dicere dulce habes: »Audi, Iacob serue meus, et Isrel, quem elegi, faciens et formans te ab utero, auxiliator tuus, quia ego sum, qui deleo iniquitates  tuas propter me, et peccatorum tuorum non recordabor.« Non recorderis amplius peccata mea, sed propter te, precor, deleas iniquitates meas, propter te tribuas mihi gratiam tuam, ut ad tanti sacramenti mysterium accedenti dimittas que conscientia metult, et adiicias quod oratio non presumit.




ANNO DOMINI MXCI
SANCTUS WILHELMUS ABBAS HIRSAUGIENSIS





NOTITIA HISTORICA IN S. GUILLELMUM


Willhelmus, abbas ab anno 1068 Hirsaugiensis in diecesi Spirensi, defunctus an. 1091, III Non. Iul., de quo Trithemius cap. 352 De S. E. et De Germanicis scriptoribus, c. 57, et lib. II Illustr. Benedictin., cap. 102, atque in Chronico Hirsaugiensi, pag. 62, seq., et Anonymus Mellicensis cap. 108. Eius scripta sunt: Constitutiones siue Consuetudines monachorum Hirsaugiensium, libris II. [Editi sunt in Benedictinorum e congregatione S. Blasii in Siluanigra preclara Sylloge ueterum monumentorum cui titulus: uetus Disciplina monastica. Paris. 1726, 4o, p. 37-132.] Prologum uulgauit Mabillonius tom. Iu. Analect., pag. 465 . Philosophicarum et astronomicarum institutionum libri III, editi Basil. 1531, apud Henr. Petri. De musica et tonis. De correctione Psalterii siue errorum in cantibus deprehensorum. Questiones de computo. De horologio. Epistole ad diuersos, et ad Anselmum Cantuariensem, cuius etiam exstant quedam ad Willhelmum hunc epistole.





uITA BEATI WILHELMI HIRSAUGIENSIS ABBATIS Auctore Heymone monacho Hirsaugiensi cequali et beati Wilhelmi discipulo.






OBSERuATIONES PRAEuIAE.

 1. Etsi Hirsaugiense monasterium, iam ab aliquot annis, antequam ipsi Wilhelmus preficeretur, restauratum fuisset, perfectaque fere fuissent totius monasterii edificia, quod ab octo circiter annis monachi inhabitabant, nondum tamen firmus erat monasterii status, tum ob Friderici abbatis dissidia cum monachis, tum ob Adelberti comitis inconstantiam. qui non ita monasterii bonis, que tandiu possederat iniuste, plane cesserat ut de iis sibi aliquando arrogandis, si opportuna sese offerret occasio, non cogitaret. uerum utrique morbo breui medelam attulit Willelmus noster, in quo summa prudentia in rebus gerendis, animi fortitudo in aduersis superandis, ac pietas et religio in monastica disciplina reparanda et tuenda ita enituere, ut iure merito ab omnibus inter illustriores huius undecimi seculi uiros recenseatur. Huius beati uiri uitam scripsit Heymo eius discipulus, quem postea Gebhardus post beati Wilhelmi obitum in abbatem assumptus, priorem monasterii constituit. De eo Heymone sic loquitur Trithemius in Chronico Hirsaugiensi ad annum 1091: Erat sane uir studiosissimus,  et tam in diuinis Scripturis quam in secularibus litteris egregie doctus, ingenio subtilis, et satis admodum comptus eloquio, qui eruditionis sue preclara monumenta reliquit. Scripsit, inter cetera ingenii sui opuscula, uitam et miracula beati Wilhelmi, supradicti abbatis; quam tamen quidam alius frater postea uolens ampliare, breuiorem reddidit. Scripsit etiam nonnullos sermones et homilias, que, ut plurimum ex errore, alteri cuidam eiusdem nominis Heymoni, ex monacho, Halberstadiensi episcopo, uiro eque doctissimo, ascribuntur. Idem Trithemius in editione Sangallensi huius auctoris nomen sincerum Haymonem fuisse obseruat, quem, inquit, nonnulli Heymonem, quintam cupientes litteram, Saxonum usu pro prima nuncuparunt. Laudat deinde summam eius in colligendis et describendis sanctorum Patrum operibus sollicitudinem et diligentiam, adeo ut, cum esset in omni genere doctrine studiosissimus, fratres suos uerbis et exemplis ad idem prestandum inducens, breui in Hirsaugiensi cenobio bibliothecam instructissimam comparauerit. De eius uero lucubrationibus  sic habet: Fuit . . . . . non minus in carmine quam in oratione soluta exercitatus, in moribus quoque compositus, maturus et religiosissimus, qui fratres in omni puritate regularis obseruantie precessit . . . . . Scripsit inter cetera opuscula . . . . . uitam, conuersationem et miracula sanctissimi abbatis Wilhelmi bino uolumine, quod postea frater quidam abbreuiauit. Scripsit et De musica paruum et non inutilem libellum, homilias quoque ad fratres nonnullas, que Heymoni Halberstadensi episcopo ex errore multoties ascripte inueniuntur . . . . . Compilauit et alia quedam synthemata. Ex his duo colligi possunt: primum, Heymonis nostri opuscula nonnulla Haymoni Halberstadiensi tributa fuisse; et quidem, ut prosequitur Trithemius, ita confuse plerumque tam istius scripta quam illius commista uidentur, quod, nisi lectoris prouida sagacitas ea nouerit discernere, non facile cui debeant attribui, phrasis differentiam haud intelligens, ualeat iudicare. Secundo,  ex supra laudatis Trithemii uerbis colligimus beati Wilhelmi uitam, quam hodie unico libro comprehensam habemus, primum in duo uolumina fuisse diuisam. uerum, ut ut sit, idem semper est Heymonis fetus, qui cum fuerit beati Wilhelmi discipulus, ea que coram uiderat et audierat, scriptis mandauit, ut ipse non semel disertis uerbis testatur, et quidem num. 24 se pii Patris morti interfuisse memorat. Que uero Trithemius de eodem Wilhelmo in utraque Hirsaugiensis Chronici editione habet, potissimum desumpta sunt ex hac uita, quam hic exhibebimus ex Carolo Stengelio monacho Sancti Udalrici, qui eam cum obseruationibus et notis singulari libello typis edidit Auguste uindelicorum anno 1611, sed priusquam eam proferamus, nonnulla in antecessum pro more nostro obseruanda sunt, que potissimum ex Trithemio mutuabimur, ceteris in notas ad uite ipsius textum reiectis.

2. De Wilhelmi parentibus et eius in monasterio Sancti Emmerammi educatione nichil obseruandum  occurrit preter ea que in eius uita habentur, nec animus est de iis omnibus que [gesserit] uel in Hirsaugiensi monasterio, uel in aliis monasteriis a se exstructis aut reparatis hic fusius agere; sed pauca solummodo hic proferemus ad illustranda beati abbatis gesta, que in uita desiderantur, nec facile potuissent intra notarum marginalium metas coarctari. Wilhelmus itaque in abbatem ab Hirsaugiensibus post Friderici exauctorationem cooptatus, consentiente proprio abbate suo, Hirsaugiam uenit anno 1069 die 28 mensis Maii. Possessionem abbatie iniit die Iu Nonas Iunii sequente. At nescius erat, inquit Trithemius, iniuriarum que in Fridericum illate fuerant; quas cum resciuisset, comitem Adelbertum exhortari cepit, quatenus uirum innoxium dignitati sue restitueret, cuius locum eo uiuente occupare nemini penitus liceret. Iam ideo reditum parabat uir sanctus, ne talis se criminis participem faceret. Sed tamen postea fratrum omnium precibus cedere coactus,  ita remansit ut, uiuente Friderico, nunquam benedictionem ab episcopo susceperit, nec locum abbatis uoluerit occupare. Hic fuit Hirsaugie status ad annum sequentem, quo, defuncto Friderico, Willelmus solemniter ab Henrico Spirensi antistite in abbatem benedictus est. Id die Iu Nonas Maii in festo Ascensionis Dominice factum fuisse scribit Trithemius; sed hi characteres chronologici non sibi coherent. Etenim ab anno 1050 ad huius seculi finem semel ascensio Domini in diem Maii 4 incidit, anno scilicet 1060, qui ordinationis Wilhelmi esse non potuit, certe necdum tunc abbas erat Fridericus. uite auctor beatum uirum ipsa die Ascensionis in sedem abbatis collocatum fuisse scribit, Iu Nonas Iunii. Quod nonnisi anno 1071 competere potest.

3. Wilhelmus in abbatem consecratus, facultates monasterii adeo exiguas inuenit ut quindecim monachis alendis uix sufficerent; illi uero ita erant Adelberti comitis Calbensis arbitrio subiecti, ut uix quidquam  absque eius permissu in monasterio auderent. Id ferre non potuit piissimus abbas. Quare post multos superatos labores, obtinuit tandem a comite sui monasterii libertatem, quam imperatorie auctoritatis diplomate et summi pontificis confirmatione asseri curauit. Utriusque, pontificis scilicet et Augusti, litteras refert Trithemius in ueteri et noua Chronici Hirsaugiensis editione, que an eedem sint quas uite auctor laudauit, alii iudicabunt. Bertholdus Wilhelmum laudat, quod Hirsaugiense monasterium, tam in edificiis quam in regularibus disciplinis, mirabiliter exaltarit, ipsumque priuilegio sedis apostolice sub Gregorio papa in perpetuum libertarit. Ceterum Willelmus hoc pacto ab exterorum iugo cum suis absolutus, totum sese ad gregem suum pascendum, et monasterii edificia restauranda conuertit. Anno 1071 ecclesia, quam ab annis decem Adalbertus inchoauerat, consummata et consecrata est ab episcopo Spirensi, rem ipso comite promouente, qui ex monasterii perturbatore  in eius defensorem et benefactorem iam mutatus fuerat. Multum etiam creuerunt monasterii facultates, crescente monachorum numero. Etenim, uti scribit Trithemius, lucrifaciendi animas gratiam a Domino singularem promeruerat Wilhelmus, cuius operatione multos et pene innumerabiles ad Christi obsequium in monasterium conuertit . . . . . substantiam quoque rei familiaris temporalem ex oblationibus fidelium breui tempore in multis ualde augmentauit. Centum quinquaginta monachi ex eo tempore semper in monasterio Hirsaugiensi fuere sub Wilhelmi disciplina, et licet multi frequenter ad alia monasteria reformanda exinde transmissi fuerint, statim ex his qui de nouo ad monasticam uitam accedebant numerus ille instaurabatur. Que uero fuerint eorum sub tanto Patre exercitia Trithemii uerbis exponere iuuat ex noua Chronici eiusdem monasterii editione, ubi sub finem anni 1070 sic habet:

4. Hi semper erant diuinis laudibus dediti et orationi, meditationi ac lectioni sanctarum Scripturarum  iugiter intenti. Illi qui ad contemplationem celestium minus uidebantur idonei, necessariis deputabantur laboribus manuum, ut nullum tempus inter eos transirent otiosum. Sciens autem sanctus Pater, experientia laudabiliter doctus, necessarium mentis pabulum diuinarum esse lectionem Scripturarum, duodecim e monachis suis scriptores optimos instituit, quibus ut diuine auctoritatis libros et sanctorum Patrum tractatus rescriberent demandauit. Erant preter hos et alii scriptores sine certo numero, qui pari diligentia scribendi, uoluminibus operam impendebant. Et his omnibus preerat monachus unus, in omni genere scientiarum doctissimus, qui unicuique rescribendum opus aliquod bonum iniungeret, mendaque negligentius scribentium emendaret. Multa fratres per temporis cursum rescripsere uolumina, addit Trithemius, quorum tamen pars minima in hoc Hirsaugiensi monasterio remansit; sanctus etenim Pater, qui lucrum et utilitatem animarum  cunctis mundi rebus semper preposuit, quoties fratres pro reformatione ad alia monasteria destinauit, libros et quecunque eis uidebantur necessaria, libera et spontanea uoluntate dedit, etc. O uirum per omnia laudabilem, qui animas Christi sanguine redemptas commodis transeuntis lucri preposuit, et aliorum utilitati consulens, mundi perituras diuitias minime quesiuit! Profecto ista uirtus paucorum est ut abbates propria monasteria suis denudent uel ornatibus uel codicibus, et inopie subueniant aliorum.

5. Preter hos centum et quinquaginta monachos, quos in Hirsaugiensi cenobio sub beati Wilhelmi disciplina uixisse diximus, alii erant fratres, barbati seu conuersi dicti, qui labori manuum potissimum insistentes, monachorum contemplationi deditorum sustentationi necessaria prouidere curabant. Ex his, inquit Trithemius, erant omnium artium mechanicarum peritissimi operatores, qui omnes totius cenobii  structuras suis manibus summa diligentia consummauerunt . . . qui monasterium simul et ecclesie  totius edificium pulchra dispositione construxerunt. uestiarii quoque, coriarii, calcearii, et quidquid artificii ad usum claustralium requiritur, non seculares, non mercenarii, non seruitores conducti, sed conuersi uel monachi barbati fuisse omnes memorantur. Hunc uero conuersorum ordinem sanctus ipse Wilhelmus abbas in Germania primus instituit, quorum laboribus adiutus tot monasteria fundauit, et omnes monachorum necessitates laudabiliter adimpleuit. His uir Dei statuta sancte regule conformia tradidit, quibus eorum mentes continua informatione ad contemptum mundi et amorem celestium inflammauit. Subiungit Trithemius conuersorum illorum leges, que infra in uite num. 23 habentur. Porro alii erant a conuersis Oblati, quos etiam beatus abbas, exemplo Cluniacensium, uti prosequitur Trithemius,  in suo monasterio instituerat. Istos enim manere in pristino habitu, id est secularium more indutos, sacra constitutione permisit. In hos reiiciebantur que extra monasterium curanda erant, monachum habebant magistrum ad eorum institutionem, et destinatus eis erat reficiendi locus a monachis et conuersis separatus, ut eos non inquietarent.

6. Nihil prorsus omittebat uir sanctus, ut omnium istorum ordinum discipulis suis conuenientia instituta prouideret. Hinc tanta erat eius sollicitudo in scrutandis monasteriorum celebriorum piis consuetudinibus ut ex eis ea adoptaret que sibi suisque magis utilia uiderentur. Sic ea de re ipsemet loquitur in prologo ad Consuetudines Hirsaugienses: Statui, inquit, apud me, ut ubicunque aliquid informandis fratrum moribus proficuum uisu uel auditu, uel certe lectione sacrorum librorum perciperem, totum hoc quasi uiuos lapides ad spiritualis structure fabricam conferrem. Multum hac in re sanctum abbatem adiuuit  Bernardus abbas Massiliensis, Romani pontificis tunc temporis in Germania legatus, qui ob turbatam inter sacerdotium et imperium pacem, annum unum pene integrum in Hirsaugiensi monasterio transigere coactus fuit. Hic cum aduertisset eiusdem loci fratres iuste ac sancte uiuendi ardentissimo flagrare studio, Wilhelmum abbatem monuit, ut, si uellet monastice conuersationis instituta perfecte cognoscere, necesse esset ea mutuari ex monasterio Cluniacensi, quod tunc temporis inter cetera Gallie Cisalpine cenobia monachorum sanctissimorum numero, et regularis discipline accurata obseruatione potissimum eminebat. Nihil exinde omisit Wilhelmus, ut Cluniacensium uiuendi formam perspectam haberet. Quare cum aliquanto post tempore Udalricus monachus Cluniacensis, dudum cum Wilhelmo amicitia coniunctus, in Alemanniam missus, Hirsaugiam diuertisset, ab eo pius abbas obtinuit ut accurate monasterii Cluniacensis consuetudines describeret. Quod re ipsa postea Udalricus exsecutus est, ut in eius uita inferius ad  annum 1093 dicemus. Subinde tamen oriebantur difficultates, que uix scriptis poterant eleuari: quare Wilhelmo uisum est monachos duos Cluniacum mittere, qui res coram uiderent; misit et paulo post alios duos, et iterum duos, qui adeo perfecte omnia Cluniacensium instituta rimati sunt, inquit in prologo laudato, ut ipsi eorum magistri affirmarent, nunquam aliquos illius spiritualis schole discipulos, uel plenius uel ueracius sue institutionis artem comprehendisse. Porro Wilhelmus, mandante Hugone Cluniacensium abbate, cui Bernardus in Gallias reuersus abbatem et monachos Hirsaugienses multum commendauerat, coadunato seniorum consilio, ea que in istis consuetudinibus patrie moribus, eris temperiei et locorum situi melius congruebant, selegit, que suis discipulis tum apud Hirsaugiam, tum in aliis Germanie monasteriis eiusdem instituti obseruanda commendauit, scriptis ea de re duobus libris, quos nuncupauit De consuetudinibus Hirsaugiensibus. Que quidem consuetudines,  ut monet Trithemius, in plerisque Germanie monasteriis uiguerunt usque ad Bursfeldensium reformationem, cuius constitutionibus omnia ferme Hirsaugiensium instituta abolita fuere.

7. Wilhelmi sollicitudo non intra unius Hirsaugiensis monasterii septa arctabatur; de eius in procuranda aliorum monasteriorum reformatione audiendus Trithemius, qui in ueteri Chronici editione, post aliquot enarrata eius miracula, sic concludit: Sed his narrandis uix insistam miraculis, cum omnium miraculorum maximum sit ipsius instauratio monastici ordinis et discipline regularis, cuius necdum feci mentionem. Ipse namque est qui ordinem nostrum in omnibus pene Teutonici regni prouinciis misere collapsum reformare studuit, et in multis etiam cenobiis mirifice reformauit. Monachos enim quoscunque potuit, uerbo et exemplo ad obseruantiam regularis discipline, feruentissimo Spiritus sancti ardore succensus, reuocauit, et summo studio pristinum  illum feruorem spiritus, quo sancti Patres nostri Benedictus, Maurus, Placidus, Columbanus, Gallus, Aegidius, Gregorius, Bonifacius, Lullus, et ceteri pene innumerabiles, olim feruebant in Deum, ad monachos sui temporis reducere mirum in modum cupiebat. Tum monasteria septem recenset a beato abbate aut eius discipulis de nouo erecta, que pariter a uite auctore laudantur. Ea uero omnia que ad Hirsaugiensem congregationem pertinuere, singillatim postea recenset in utraque Chronici editione, ubi etiam profert nomina abbatum, qui Hirsaugiensium consuetudines illis in locis instituerunt. Denique recenset alia monasteria, que cum Hirsaugiensibus societatem habebant; sed hec fusius persequi ad nostrum non pertinet institutum. Sufficiat his paucis agere de iis locis que ab ipso beato Wilhelmo exstructa aut sane reparata fuere.

8. Primum locum inter illa monasteria tribuit Trithemius nouo monasterio Hirsaugiensi ceterorum  principi, quod a fundamentis totum construxit Wilhelmus in honorem sanctorum Petri et Pauli apostolorum iuxta fluuium Naghalte, remanente priore Sancti Aurelii monasterio, quod in altera eiusdem fluminis ripa exstructum, angustius erat. Istud incepit Wilhelmus anno 1082, cuius opifices precipui, ut iam diximus, fuere eiusdem loci monachi et barbati fratres: sumptus uero suppeditauerunt uiri nobiles et diuites uicini, ad id beati Wilhelmi eiusque discipulorum sanctitatis fama illecti. Inter eos laudatur potissimum Hermanni marchionis uxor, postquam ille diuino amore tactus Cluniacum secessisset, ubi ignotus, custos porcorum factus, usque ad finem uite perseuerauit sub beati Hugonis disciplina. Post nouem annos, consummatis monasterii noui edificiis, ecclesia eius solemniter dedicata fuit a Ioanne episcopo Spirensi in octaua Pasche, anno 1091, paulo ante beati abbatis obitum, qui eodem anno contigit die 4 Iulii, ut inferius suo loco dicemus.

9. Anno 1083, qui fuit Wilhelmi XIu, constructum  est monasterium in Richenbach, cuius fundationis tabule ab ipso Wilhelmo edite habentur apud Trithemium, sub hac forma: In nomine sancte et indiuidue Trinitatis, ego Wilhelmus nullis meis meritis, sed sola Dei misericordia Hirsaugiensis cenobii abbas, notum esse desidero omnibus, tam futuris quam presentibus, quod quidam ingenuus senior, Bern nomine, prediolum suum in Nigra-Silua situm, qui locus ibidem a riuo, qui Murgam influit, Richenbach uocatur, sancto Aurelio Hirsaugie in presentia idoneorum testium in eternam hereditatem tradidit, id unice postulans ut ibidem monasterium construi satagerem. Accepto igitur communi concordique seniorum nostrorum consilio, misimus fratres nostros monachos tres, et laicales quinque in idem prediolum, nemore densissimo bispidum, quatenus silua eruta, locoque purgato, construerent monasterium beato Gregorio. Anno itaque Incarnationis Dominice 1082, indictione u, circiter Idus Maii,  cum uenissent iidem fratres in predictum locum, haud paucis diebus pro tugurio fruebantur nuda abiete. Horum autem unus uocabatur Ernestus, uir probus et curialis, qui iampridem se suaque omnia nostre dederat obedientie; quem cum suis omnibus eidem loco in adiutorium concessimus. Exstitit ergo idem Ernestus loco et fratribus prouisor et quasi Pater secundus, qui ad exstirpandam siluam, ad purgandum locum, ad edificandum monasterium, ad construendas officinas maxime suas ipse impensas dedit, et undequaque competenter acquisiuit Eius ergo parentumque ipsius, sicut et meam meorumque memoriam ibidem celebrem haberi dignum iudicaui, litterisque firmaui. Acta sunt hec anno prescripto. Notat Trithemius preter hunc, alios complures prioratus a Wilhelmo fundatos fuisse, ex iisque nonnullos postea euasisse in abbatias, alios uero ab Hirsaugiensium obedientia paulatim defecisse: hunc uero cum Schonreinsi in diecesi Herbipolensi, et preposituram Rothensem in Augustana, sub immediata Hirsaugiensis  abbatis iurisdictione adhuc suo euo perseuerasse. De Reichenbach iterum dicemus, ubi de Hasungensi monasterio.

10. Secundum monasterium, a beato Wilhelmo de nouo exstructum, dicitur Sancti Georgii, diecesis Constantiensis, in Silua-Nigra situm. Fundum concessit Hezilo, uir nobilis et diues, qui, adhortante Hessone, sumptus cum predio suo ad monasterii constructionem se prestiturum pollicitus est. Rem in se suscepit Wilhelmus, ac consummatis ad regularem disciplinam necessariis edificiis, nouo monasterio prefecit Henricum, quem illuc cum aliis e suis discipulis direxit. Eo defuncto alium in eius locum substituit Wilhelmus; quem, cum minus esset ad monasterii regimen idoneus, ad Hirsaugiam reuocauit. Non enim eos quibus eiusmodi locorum curam committebat, uir sanctus a sua absoluebat subiectione. Aegre tamen tulit id factum Gebhardus Constantiensis antistes, qui hunc abbatem, sicut et eius predecessorem  solemni ritu benedixerat: unde tertium ordinare renuit, nisi prius eum a sua obedientia liberum faceret Wilhelmus. Is fuit sanctus Theogerus, ex Hirsaugiensi monasterio pariter assumptus, qui post uiginti et octo  regiminis annos, Mettensium episcopus ordinatus est. Hic sancti Georgii monasterium multum illustrauit, et alia monachorum ac sanctimonalium edificauit monasteria, ita ut animarum DCC tam uirorum quam mulierum curam habuisse dicatur. De eo agemus, Deo dante, Seculo sequenti. Monasterium Sancti Georgii inuasit non ita pridem dux Witembergensis Lutheranus, et monachi cum abbate alio transmigrare coacti Willingam secesserunt, ibique hactenus perseuerant.

11. Tertium monasterium, quod a beato Wilhelmo constructum esse memorant uite auctor et Trithemius, situm erat in Bauaria, sub beati Martini Turonensis antistitis patrocinio fundatum, nec de eo plura habent illi auctores, nisi quod illuc beatus uir transmiserit  abbatem et aliquot monachos in regulari disciplina probatissimos.

12. Quartum locum obtinet monasterium Sancti Petri Erphordiense in Thuringia, cuius curam commendauit Wilhelmus Giselberto, qui ex monacho Hirsaugiensi iam tunc temporis, ut dicemus infra, abbas erat Reinharzbronnensis uicini monasterii. uerum post beati abbatis mortem, Gebhardus eius successor, anno sui regiminis XI, illuc monachos duodecim cum Burchardo, quem eis prefecit abbatem, direxit. Multis uero argumentis probat Trithemius hoc monasterium non fuisse Wilhelmo antiquius, quod suo tempore nonnulli ipsum a Dagoberto rege conditum fuisse contenderent.

13. Quintum monasterium sub beate Marie patrocinio ad Duplicem-Aquam, lingua Theutonica Zwifalten dicitur, situm in Sueuia, diecesis Contantiensis prope Danubium, ut monet Bertholdus. Hoc uetustiorem quidem habuit originem, sed ita tunc destructum  iacebat ut nichil penitus ex antiquo monasterio superesset. Illud Wilhelmus ad Bertholdi ducis preces a fundamentis omnino reparauit, positis ibi monachis, quibus Notgerum abbatem prefecit, qui gregem sibi commissum, ut testatur passim Trithemius, uerbo et exemplo in uera innocentia pauit. Notgeri memoria recolitur in Menologio Benedictino Bucelini die 6 Martii, ubi obiisse dicitur anno 1095. Idem auctor memorat die 18 Augusti Luitolfum, ex comite Achalmensi monachum Zwifaltensem, quem ibidem obiisse dicit anno 1098. Eodem die celebrat Luitoldum comitem de Achalm, anno 1096 defunctum, sed idem ipse est Luitolfus. Luitolfum ex comite monachum Xu Kal. Septembris defunctum laudat Bertholdus in Chronico.

14. Sextum monasterium beatus Wilhelmus construxit in uilla, Wilheim dicta, quod uarias fortunas pertulit. Primum quidem sub prioratus titulo ibi constructum fuisse ex Trithemio ad annum 1083 discimus, quod postea in montem Sancti Petri translatum  est, et in abbatie dignitatem euectum; sed procedente tempore amisso abbatie titulo in primum ordinem redactum, ac denique in parochialem residentiam transformatum fuit, ut monet Trithemius, sic de ea cella ad annum 1085 loquens: Nunc est parochialis residentia in Gilheim, monasterio Hirsaugiensi penitus incorporata et abbati subiecta. Qui primus huic monasterio a beato Wilhelmo prefectus fuit, dicitur Adalberto apud eumdem Trithemium, uir, ut idem auctor testatur, regularis obseruantie studiosissimus.

15. Septimum denique monasterium, quod beatus Wilhelmus a fundamentis erexisse memoratur, in Carinthie, ducatu situm erat, in loco Lauen dicto. Huc monachos duodecim beatus Pater transmisit, quibus Wezilonem probate uirtutis uirum, in Francia orientali genitum prefecit, quem uite meritis uenerabilem ac multis clarum uirtutibus fuisse, ac multa monasteria in illis prouinciis pene collapsa instaurasse ac  reformasse scribit Trithemius. Porro ex iis monachis, qui cum Wezilone in Carinthiam aduenerant, duo, Sigewinus scilicet et Gaudentius, in abbates electi fuere, prior in monasterio Rosaz prope Aquileiam in Sclauonia, inquit Trithemius, alter uero in altero monasterio, cuius nomen reticet. uerum id presumpserant absque abbatis Hirsaugiensis uenia, unde communi Hirsaugiensium monachorum decreto statutum est ut nomina eorum ex sancto collegio fratrum abraderentur, nec haberentur unquam apud Hirsaugienses pro abbatibus. Qua de re compunctus Sigewinus Hirsaugiam rediit, et resignato in manus Gebhardi, qui iam sancto Wilhelmo successerat, abbatis titulo, ueniam postulauit, et iubente Gebhardo omnium ultimus in congregatione sedit. Sed ei penitenti idem abbas postea non solum penitentiam relaxauit, uerum etiam in abbatis dignitate restituto Rosacum redire permisit. Hec de monasteriis a beato Wilhelmo exstructis.

 16. Sed preter illa uite auctor tria alia commemorat, que idem sanctus pene iam destructa restaurauit, Schaffusense scilicet, Pertershusen et Campergense. De Schaffusensi, cui Digefridum petentibus loci monachis prefecit, plura diximus ad annum 1075 occasione Eberhardi eiusdem loci ex comite monachi. Petershusen, seu potius Petroburgense, id est domus Petri, conditorem habuit seculo decimo Gebhardum Constantiensem episcopum, ut diximus in eius elogio Seculo superiori ad annum 995, ubi plura de eiusdem monasterii fundatione habentur, que hic non iuuat repetere. Huius loci abbas a Wilhelmo constitutus est Dietricus seu Theodericus, antea prior Hireaugie. Situm est hoc monasterium in Sueuia e regione urbis Constantie, eis pontem Rheni, in dextera eius e lacu Acronio prodeuntis ripa. uarias eius clades recenset Scengelius in Monasteriologio, hodieque sub nostro ordine celebre subsistit. Denique monasterium Campergense anno 1079 construi cepit a Bruchardo comite  Rotenburgensi, qui post annos nouem, consummatis monasterii edificiis, a beato Wilhelmo duodecim monachos ex monasterio Hirsaugiensi obtinuit cum Gouthero abbate, uiro, inquit Trithemius, sancto et ualde religioso, qui commissum sibi pastoralis cure officium diligentissime prosequens, magnam multitudinem Deo seruientium monachorum breui tempore in eodem loco congregauit. Huc monachi Hirsaugienses aduenerunt anno 1088. Wilhelmi abbatis XIX, indictione XI, quo anno die 21 Decembris ecclesia Campergensis in honore sancti Nicolai cum capellis et altaribus quatuordecim dedicata fuit a sancto Adelberone episcopo Herbipotensi, in cuius diecesi sita erat. Insignes habuit preter Burchardum alios benefactores, potissimum Henricum comitem, postea ducem, eius fratrem, qui quatuor oppida, et plures uillas eidem monasterio donasse perhibetur. Locus ille celebris perseuerauit sub Benedictino ordine usque ad Trithemii etatem, sed tandem monachi Campergenses,  nouissimis, inquit ille, diebus nostris persuadentem intus diabolum secuti, ab ordine sancto, quem professi fuerant recesserunt, sine regula cupientes uiuere, facti sunt nomine et conuersatione canonici seculares.

17. Porro his monasteriis ab auctore uite laudatis alia Trithemius adiungit, que a beato Wilhelmo reformata fuerunt. Ex his sunt monasterium Alfortense in diecesi Argentoratensi, cui abbatem prefecit Welichonem, a Trithemio laudatum, quod non solum monachos sibi commissos, sed etiam populos uicinos ad amorem Dei incitauerit. De hoc monasterio plura habes supra in obseruationibus ad uitam sancti Leonis IX, ad annum 1054. Idem Wilhelmus in monasterio Ysnensi Constantiensis diecesis abbatem instituit Erchinboldum, eruditione et sanctitate uite insignem. Ottenburensi diecesis Augustane Wilhelmum, Burensi uero in eadem diecesi, seu Benedictoburensi, Azelinum abbatem dedit. In Hughesofensi monasterio diecesis Argentoratensis Conradum constituit  abbatem, quem cum monachis decem illuc ex Hirsaugia transmisit; alii octo ad monasterium Beinuillarense diecesis Bisuntine, in finibus Alsatie situm, ab eodem missi sunt, cum Essone abbate, qui diu cellerarii officio in Hirsaugiensi monasterio functus fuerat. Hic Esso obiit uI Kalendas Ianuarii, miraculis coruscans, ut testatur Trithemius, sed eius exitus annum non expressit. Refert idem auctor monachos primum in ecclesia Gundelfingensi circa idem tempus positos fuisse, sed illos postmodum Hirsaugiam, nescio quo casu, translatos fuisse, quibus canonici substituti fuerunt ab Adelberto comite loci fundatore. Monasterio sancti Ioannis Magdeburgensis, ad fratrum ibidem degentium et archiepiscopi eiusdem urbis petitionem, prefectus est abbas Hildeboldus, qui, inquit Trithemius, disciplinam monasticam iuxta exemplar et constitutiones diui preceptoris sui Wilhelmi per totam Saxoniam dilatauit.

18. Celebris etiam fuit tempore Wilhelmi abbatis  monasterii Hasuugensis in Thuringia fundatio. Facta est a Sifrido Moguntinensi archiepiscopo, qui ob dissidium inter Romanum pontificem et Henricum Augustum sede sua cesserat. Hunc locum elegit Sifridus, quod iam celebris esset ob frequentia miracula, que ad sancti Heymeradi presbyteri tumulum fiebant, anno 1019 ibidem sepulti. Consummato ac dotato monasterio S. fridus monachos tredecim ex Hirsaugiensi familia a beato Wilhelmo impetrauit, ex quibus Giselbertum uirum doctum, prudentem et ualde religiosum, ordinauit abbatem. Floruit aliquandiu sub huius regimine Hasaugense monasterium, ubi degebant haud minus quam septuaginta monachi aut conuersi, quos pius abbas uerbis et exemplis ad regularem disciplinam informarat. At inualescentibus turbis, ueritus est Giselbertus, ne schismaticorum consuetudine sui discipuli a recto tramite deuiarent, quare Hirsaugiam cum illis omnibus reuersus est. Hi omnes a Wilhelmo ceterisque fratribus benigne  excepti, aliquod tempus apud Hirsaugiam transegerunt. Quibus postmodum data est ad inhabitandum cella Sancti Gregorii de Reichenbach, de qua supra num. 9, plura obseruauimus. Denique Giselbertus monasterii Fontis-Reinhardi, seu Rheinardisbronnensis, in nemore Thuringie siti, abbas a beato Wilhelmo institutus est, cui etiam monasterii Erphordiensis, ut supra diximus, curam commisit, donec monachorum habitationi aptum esset. Hec de uariis monachorum coloniis, que sub abbate Wilhelmo ex monasterio Hirsaugiensi in uarias Germanie regiones deducte fuerunt. Nunc dicendum de discipulis eius celebrioribus, qui Ecclesiam et ordinem nostrum illustrarunt.

19. Fama, inquit Trithemius, sanctissimi uiri Wilhelmi abbatis longe lateque per orbem diuulgata, ceperunt ad eum multi confluere in seculo nobiles et diuites, qui, contemptis omnibus rebus pompisque mundi, suaue iugum Domini sub eius obedientia  portandum subierunt. Et quidem, ut ait Bertholdus, auctor Wilhelmo equalis, in Chronico ad annum 1083 de tribus monasteriis, scilicet Sancti Blasii in Silua-Nigra, Hirsaugiensi et Scafhusensi loquens, marchiones et comites, aliique uiri nobiles, admissi inter fratres Hirsaugienses, pascere porcos, aliisque eiusmodi uilioribus minis eriis sub Wilhelmi obedientia operam dare delicias computabant. Ex his nonnullos recenset Trithemius, qui ad Ecclesie dignitates postmodum euecti fuerunt. Primum inter eos locum obtinet sanctus Thiemo, exmonacho Hirsaugiensi archiepiscopus Saltzburgensis creatus, qui tandem in itinere Ierosolymitano martyr occubuit, ut in eius uita Seculo sequenti uidebimus. Duos ei subiungit Trithemius Gebhardos, quorum primus, Bertholdi ducis frater, in Constantie urbis sedem euectus, nouam Hirsaugiensem ecclesiam consecrauit, et legatus sedis apostolice factus, multos pro Ecclesie tuitione labores pertulit; alter ex priore Hirsaugiensi factus abbas post beati Wilhelmi excessum, tandem episcopus Spirensis ordinatus  est. Iis accensendus Theogerus, multorum monasteriorum Pater, tum episcopus Mettensis factus, qui post obitum inter sanctos locum meruit. Eius uitam Seculo sequenti, Deo concedente, dabimus.

20. Abbates ex Wilhelmi discipulis assumptos plerosque laudauimus, ubi actum est de monasteriis ab eo institutis. Iis adiungendus est Gotfridus, qui post beati Withelmi obitum Notgero Zwifalthensi abbati defuncto substitutus, non sine opinione sanctitatis, inquit Trithemius, ex hac uita decessit. Idem auctor laudat Erminoldum, ex Wilhelmi discipulo abbatem Laurissensem, qui cum, abdicata dignitate, Hirsaugiam rediisset, tandem primus abbas Pruueniengensis factus est, et multis uirtutibus clarus post mortem sancti titulum promeruit. Huius quoque uitam suo loco dabimus Seculo sequenti.

21.Nec pretermittendi sunt priores Hirsaugie, qui sub abbate Wilhelmo floruerunt. Primus occurrit apud Trithemium Adelbertus, uir, inquit Trithemius,  omnium uirtutum ornatu decorus, uite sanctimonia paterne traditionis auditor, custos et emulator studiosissimus; qui etsi debilis corpore, mente tamen et feruore spiritus multis fortior fortissimis incessit . . . . quicunque illius uisa conuersatione sanctior non euasit, procul dubio nunquam sanctus fuit. Post eius felicem ex hac ui a exitum beatus abbas Theodoricum ei substituit, sapientia et eruditione Scripturarum illustrem, nec minus uite merito sanctum quam scientie studio eruditum. Quo, ut mox dicebamus, Petershusensi facto abbate, Wilhelmus Ottonem ex cellerario priorem constituit, uirum etate maturum; huic successit Gebhardus, qui, ut iam diximus, in beati Wilhelmi locum post eius mortem abbas Hirsaugiensis ordinatus est. Inter celebriores Wilhelmi discipulos locum habere debet Adalbertus comes, qui beati abbatis eiusque discipulorum sancta conuersatione permotus, ad meliorem frugem adductus, tandem professus uitam monasticam  sancto fine quieuit. Id non solum ex Trithemio discimus, sed etiam ex Bertholdo, Hermanni continuatore, qui hoc ipso tempore in illis partibus scribebat. Sic quippe habet, ad annum 1099: Adelbertus comes pie recordationis, in fidelitate sancti Petri contra schismaticos iam ex antiquo studiosissimus, et demum ex comite monachus factus, feliciter diem clausit extremum X Kal. Octobris, et in monasterio, quod ipse de propriis construxit, in quo monachicum habitum suscepit, honorifice sepelitur, scilicet Hirsaugie, presidente domino Gebehardo abbate.

22. His denique temporibus, ut Trithemius scribit, claruerunt in monasterio Hirsaugiensi sub magisterio beatissimi Patris Wilhelmi plures monachi preclari et insignes, quorum aliqui fuerunt in omni genere scripturarum doctissimi, quidam sanctitatis merito gloriosi, nonnulli scientia Scripturarum simul ac uite merito coram Deo et hominibus consummati. Et adeo erat, inquit Udalricus in prefatione ad  Consuetudines Cluniacenses, Wilhelmi discipulorum a rebus terrenis aliena conuersatio, ut hi non aliam uitam quam illam, que est celestis et perpetua, exspectarent. Hanc coram miratus est sanctus Anselmus; nam si Trithemio fides est, Hirsaugiam uenit, ibique transegit quatuordecim dies, in medio fratrum quasi unus ex illis residens, colloquens cum eis de Scripturis sanctis, de institutione morum regularium, de amore Dei animarumque salute, respondensque ad omnia fratrum interrogata. Certe ex ipso Anselmo discimus eum olim id desiderasse. Sic quippe epistolam ad beatum Wilhelmum scriptam concludit: Si presens essem coram uobis et coram sancta congregatione uestra, de qua multa bona a multis concorditer audio, supplici mente totum corpus prosternerem, et ut me bonorum, que Deus operatur in uestro monasterio, in perpetuum participem in fraterna caritate concederetis peterem. Sed quoniam ego hoc non possum, presumo non de meis meritis, sed de uestra sanctitate rogare ut uos hoc  pro me non humiliato corpore, sed benigna mente ab eisdem filiis uestris mihi petatis et cum illis concedatis. ualete. Hec epistola locum habet inter alias Anselmi libro I, num. 56; eam uero Trithemius integram, et quidem interpolatum exhibet in utraque Chronici Hirsaugiensis editione, ubi nonnulla interseruntur de Hirsaugiensi beati Anselmi itinere, que in aliis editionibus non habentur. Fallitur etiam idem auctor, cum scribit hanc epistolam a beato Anselmo iam Cantuariensi archiepiscopo, qui Rome nouerat Wilhelmum, exaratum fuisse; illud enim uel ex hoc uno constat esse falsum quod Anselmus nonnisi post Wilhelmi mortem in sedem Cantuariensem euectus fuerit.

23. Referre non uacat omnia auctorum testimonia, que in Wilhelmi commendationem scripta sunt. Sancto Hugoni Cluniacensium abbati coniunctissimum fuisse ex uita infra patebit. Laudat eius humilitatem simul et caritatem beatus Udalricus, potissimum in  prefatione libri III Consuetudinum Cluniacensium, ubi eum totius religionis precipuum amatorem appellat. Enituit potissimum eius caritas in suscipiendis exsulibus, qui feruente inter Gregorium pontificem et Henricum Augustum dissidio, sedes proprias relinquere coacti ad Hirsaugiense monasterium uelut ad tutum portum confugiebant. Multi, inquit Trithemius, uiri boni Deum timentes, comites, barones, milites, nobiles et ignobiles, clerici et laici, diuites et mediocres, qui animas suas a communione schismaticorum immaculatas custodire uolebant, relictis castellis, domibus et ecclesiis suis, ad monasterium Hirsaugiense, quasi ad ciuitatem quamdam refugii uenerant, quorum plures mutato habitu monachi facti sunt, et plures in habitu pristino Deo et monachis sancte sancte congregationis usque ad mortem seruierunt. Mirari autem subit quod eo tempore, quo ceteri abbates et episcopi a schismaticis expellebantur, nullus tamen unquam ausus fuerit Wilhelmum e monasterio  exturbare, quamuis non solum ipse cum suis in apostolice sedis obedientia remaneret, sed et etiam alios titubantes confirmaret, deuiantes reuocaret, ac denique omnes in suo monasterio reciperet ac enutriret. Tanta erat eius sanctitatis opinio. Hic quippe, ut ait Trithemius, sanctus iste Wilhelmus Dei famulus, nunquam induci potuit ut schismaticis Ecclesiam Domini conturbantibus uel consentiret in modico, uel communicaret . . . . . Hic est denique Wilhelmus abbas sanctissimus Christi famulus, qui ordinem diui Patris nostri Benedicti suo tempore, pene collapsum in Germania, et deformatum insolentia monachorum, instaurare et reformare studuit, et plusquam centum monasteria tam per se quam suos ad pristinam regularis discipline obseruantiam reuocauit . . . . Hic denique Wilhelmus, Hirsaugiensium ter quaterque sanctissimus abbas, octo nostri ordinis monachorum cenobia in diuersis prouinciis fundauit. Eumdem pluribus laudat Bertholdus Hermanni  continuator, qui et nonnulla monasteria ab eo constructa aut restaurata recenset. Wilhelmus, inquit, pie memorie Hirsaugiensis abbas, in causa sancti Petri feruentissimus, et in monastica religione studiosissumus, utpote multorum Pater monasteriorum, III Nonis Iulii migrauit ad Dominum. Hic primum Hirsaugiense monasterium tam in edificiis quam in regularibus disciplinis mirabiliter exaltauit, ipsumque priuilegio sedis apostolice sub Gregorio papa in perpetuum liberauit. Plura etiam monasteria ex integro usquequaque construxit; duo quidem in Nigra-Silua, unum sancti Georgii, alterum sancti Gregorii . . . . item aliud ad Duplicem-Aquam prope Danubium, item aliud in Wirceburgensi episcopatu, in loco qui Camberg dicitur. Schafusense quoque monasterium, Petrishusense in ripa Rheni, iamdudum edificata regularibus disciplinis instituit. Sed et alia quamplura in diuersis regionibus, tum per se tum per sibi subiectos, et de nouo fecit, et iam facta regularibus disciplinis instituit. Et post multa:  Ante omnia in illo studium monastice districtionis preualuit, in quo totus adeo efferbuit ac si nunquam aliud aliquid studii habuerit. Erat enim mire sanctitatis, sancte simplicitatis, feruentissime caritatis, Deo uiuus et seculo crucifixus. Quem Domiminus in senectute bona ad eternam patriam reuocauit, cui ipse a iuuentute in hac peregrinatione indefesso labore seruiuit.

24. Exterior Wilhelmi species egregie internam animi eius magnitudinem representabat. Hanc, prout ex antiquis, uti asserit, monumentis acceperat Trithemius, describit his uerbis in utraque Chronici editione: Erat uir per omnia dignus honore, cuius etiam dispositio corporis quemdam reuerentie cultum ab intuentibus exigebat. Statura siquidem procerus, in anteriore corporis parte caluus; pilos in reliquo raros habebat, faciem cerulei misti albedine coloris pulchram et aliquantulum productam, manuumque digitos pulchra longitudine subtiles, ac totum corpus  debita proportione ad uirtutem fuerat ordinatum. uox illi grandis atque uirilis erat, qualis cum naturali quodam ornatu uerborum, optimum quemque oratorem facere consueuit: unde in exhortando multum ualuit, ita ut dulcedine uocis, et quadam auctoritate sermonis modestissime prestans, animos auditorum in sua uideretur habere potestate, dum quidquid dicere uoluisset, admirabili facilitate, pulchritudineque auditoribus potuit persuadere Commendabat in eo dicendi peritia naturam, ut facile persuadendo alliceret quoscunque sermonis dulcedine uoluisset, etc.

25. Nonnulla opuscula edidit Wilhelmus, que ipsi inter ecclesiasticos scriptores locum meruerunt. Ea sic enumerat Trithemius in ueteri Chronici Hirsaugiensis editione: Scripsit de musica, de compositione monocordi, de astrolabio et eius compositione, de compositione quoque horologii, de correctione Psalterii et de ratione computi ecclesiastica. Eadem  ferme repetit in altera eiusdem. Chronici editione sicut et in Catalogo uirorum illustrium, utrobique tamen addit librum unum epistolarum, et duos libros De consuetudinibus Hirsaugiensibus, preter alia nonnulla opuscula, que in suas manus non peruenerant. Petrus uagnerus monachus Sancti Udalrici, uti refert Carolus Stengelius in notis ad beati Wilhelmi uitam, preter hec omnia opera, laudat in suo uirorum illustrium congestu dictionarium quoddam beato nostro Wilhelmo tributum, in quo multa de singulis dictionibus congeruntur, quod ideo liber seu Wilhelmus de uniuerso nuncupari solitum erat. Sed hic omittere non licet que de eiusdem beati uiri opusculis habet Bertholdus, auctor grauis et ipsi equalis. Hic, inquit de nostro Wilhelmo, multa monumenta sui naturalis ingenii nobis reliquit. Nam naturale horologium ad exemplum celestis hemispherii excogitauit. Naturalia solstitia siue equinoctia, et statum mundi certis experimentis inuenire monstrauit. Que omnia  quidam eius familiaris etiam litteris mandare curauit. Multas etiam questiones de Computo probatissimis rationibus enodauit. Hic in musica peritissimus fuit, multaque artis illius subtilia, antiquis doctoribus incognita elucidauit. Multos etiam errores in cantibus deprehensos satis rationabiliter ad artem correxit. In quadruuio sane pene omnibus antiquis uidebatur preeminere. Ex his uero omnibus beati abbatis operibus uix quidquam superest, preter libros eius De consuetudinibus Hirsaugiensibus, qui hodieque passim occurrunt in uariis monasteriorum ordinis nostri in Germania bibliothecis. Eorum prologum habes ex codice Weingarthensi editum tomo Iu Analectorum ueterum pag. 465. Eiusdem liber De musica in Augustana Sancti Udalrici Bibliotheca aliquando exstitisse dicitur. Sed fatetur Stengelius se illum frustra diu quesiisse. Exstat in cod. ms. uillingensi cum aliis eiusdem argumenti scriptoribus.

26. Wilhelmum eo ipso anno, quo dedicata est noui eius monasterii basilica, e uiris excessisse testis  est ipse uite eius auctor, cui astipulatur Trithemius, qui utrumque anno 1091 consignat. De dedicatione  hec habet: Eodem anno 1091 die 20 Aprilis, que fuit octaua Dominice resurrectionis festiua, ecclesia noua prefati cenobii maioris ad instantiam beatissimi abbatis Wilhelmi cum solemnitate debita consecrata fuit per Ioannem episcopum Spirensem sub honorem Domini nostri Iesu Christi ac beatissimorum apostolorum eius Petri et Pauli. Hoc anno Pascha incidit in diem 13 Aprilis, ac proinde eius Octaua in 20 eiusdem mensis diem. De eius morte: Wilhelmus feliciter in Domino quieuit Iu Nonas Iulii, anno Dominice Incarnationis 1091, indictione XIu, sub Henrico imperatore Iu, et Urbano papa II, anno suscepti regiminis XXIII, etatis uero sue anno LXu, qui characteres Chronologici optime sibi coherent. In noua editione Trithemius habet, anno Henrici imperatoris XXXIu. Bertholdus Hermanni Contracti continuator fuse agit de nostro Wilhelmo ad hunc ipsum annum 1091, quo pariter eius obitum consignat, sed die III Nonas Iulii. Quod forte Wilhelmus  ipsa nocte inter diem 4 et 5 Iulii e uita excesserit, certe ipse uite auctor, quem cuilibet alteri preferendum censemus, beatum abbatem die Iu Nonas Iulii post meridiem, obiissse scribit. Eius tamen memoria die 5 seu III Nonas Iulii in fastis Benedictinis celebratur a Dorganio, Arnoldo Wione et Hugone Menardo in Martyrologio Benedictino, et a Gabriele Bucelino in Menologio. Hos sequitur Ferrarius in Catalogo generali sanctorum, qui in Martyrologio Romano non habentur. Mirum est autem uirum celebrem, et apostolice sedi adeo addictum, miraculisque ante et post mortem clarum, nondum auctoritate publica cultu sacro fuisse donatum. De eo passim agunt scriptores rerum Germanicarum, aut Benedictinarum. Stengelius in notis ad eius uitam profert hymnum ueterem in Wilhelmi honorem, descriptum e codice ms. monasterii uiennensis beate uirginis ad Scotos, quem post uitam cum beati uiri epitaphio proferre uisum est, quod ex eo hymno colligi posse uideatur beati Wilhelmi festum aliquando publice  celebratum fuisse.



INCIPIT uITA.


 1. Reuerendissimus abbas Wilhelmus Bauariorum prosapia, religiosis parentibus exortus, Christi aspirante gratia, pia indole mentis accrescebat, que cunctis eum amabilem efficiebat. Puerili uero etate, ab eisdem honestis parentibus oblatus Deo in monasterio Sancti Emmerammi martyris  , ceu prudens apis, flores uirtutum ex diuinis Scripturis, et ab exemplis spiritualium seniorum carpebat, et in pectoris sui alueario recondebat. Et quamuis monastice religionis uigor in eodem cenobio aliquantulum tepesceret, ipse tamen per gratiam Dei in eadem religione semper in melius proficiebat; unde etiam ab incautis et negligentibus oppido timebatur, a probis uero et piis ob sinceritatem et puritatem  uite nimium diligebatur. Denique diuina clementia illum comitante, tanta ingenii excellentia pollebat ut cum eminentia honestorum morum, simul  emineret studio uariarum artium, de quibus multa monumenta sui naturalis ingenii nobis reliquit. Nam naturale horologium ad exemplum celestis hemispherii excogitauit, naturalia solstitia, siue equinoctia, et statum mundi certis experimentis inuenire monstrauit; que omnia etiam litteris mandare curauit. Multas etiam questiones de computo probatissimis rationibus enodauit. Hic in musica peritissimus fuit, multaque illius artis subtilia antiquis doctoribus incognita elucidauit. Multos etiam errores in cantibus deprehensos satis rationabiliter ad artem correxit. In quadruuio  sane omnibus pene antiquis uidebatur preeminere.

2. Soli autem Deo placendi cupidus, et carnem  suam cum uitiis et concupiscentiis crucifigere aggressus , ieiuniis, uigiliis, asperitate etiam cilicii macerabat corpus. Sic ergo fide firmatum,  spe roboratum, caritate radicatum et fundatum, omnique morum probitate decoratum, prouidentia Dei omnipotentis Hirsaugiensi cenobio prouisorem destinauit ad solatium multorum. Denique fratres in eodem cenobio Deo seruientes, cum iam fuissent rectore destituti, dulci eius rumore delectati, honestos legatos ad eum euocandum direxerunt. At ille, causa cognita, non se in superbiam extulit, sed ieiuniis et orationibus uacans, iunctis secum spiritualibus hominibus, Domini uoluntatem hac in re querendam statuit. Demum accepta licentia, licet boni quique ei congratularentur de honoris prelatione, sibi tamen dolebant quod carerent eius familiaritatis et affaminis predulci solamine. Ille uero non querens que sua sunt, sed  que Domini , professus est se non aliter omnino consensurum electioni, nisi prius idem cenobium integre redderetur libertati. Igitur quia in ius proprium hoc idem monasterium  Adelbertus comes et aduocatus eiusdem loci cum suis parentibus redegerat, et pene destruxerat, comperta uiri Dei constantia et magnanimitate, in omnibus se ei obtemperaturum simulabat. Cum eodem namque beato uiro curtem regiam adiit, ac seculari astutia chirographum infideliter composuit, illo nil sinistri pre columbina simplicitate suspicante, regioque sigillo illud firmari impetrauit. Adueniente igitur Dominica Ascensione, que illo anno euenit Iu Nonas Iunii , conuocata clericorum  et laicorum multitudine, omnium communi uoto, hic uenerandus electus, laudatus, et cum nimia inundatione fletuum in sedem abbatis est collocatus. Qua dignitate suscepta, cepit celestis studii feruore tanto magis inardescere quanto se cognoscebat ceteris exempli gratia prelatum esse, suumque sagax studium super omnia conuertit ad obseruationem religionis monastice. Alacer erat in exhortando, seuerus in corripiendo. Nulli inuidus, caritate diffusus et largitate exstitit munificus. Cum grauitate dulcis ei affabilitas inerat, per quam cordibus humanis suauiter influebat. Negotium singulorum ac si proprium estimabat, peregrinos et pauperes paterno affectu fouebat, sepissime exutus propria camisia aliisque uestimentis miseri artus  tegebat.

3. Inter hec ergo exercitia uirtutum, quadam tentatione probatus est potius quam pulsatus; que probatio sibi quidem ad coronam, Hirsaugiensi uero cenobio ad stabilimentum et munimentum profuit. Nam supradictum chirographum libertatis infideliter compositum, secrete sibi insinuante coniuge predicti comitis, resciuit, et, sub obtentu predicte libertatis, de pristina uiolentia ac subiectione iniusta Hirsaugiensis claustri nil minutum, sed potius auctum et roboratum. Tali autem perturbatione aliquantulum commotus propter statum loci, assiduis precibus et  lacrymis interpellabat Dominum, ut de terrene potestatis iugo eriperet locum quem pro suo amore susceperat regendum. Itaque misericors Dominus, qui, iuxta uocem Psalmiste, prope est omnibus inuocantibus eum in ueritate , ex improuiso eumdem comitem tanta circumdedit aduersitate ut pene desperaret ullum euadendi aditum se posse reperire. Ita constrictus, omni deuotione consilium et auxilium spiritualium uirorum expetiuit. Qui dixerunt eum non aliter euasurum tanta discrimina, nisi cum omni fide libertati redderet Hirsaugiensem locum quem iniuste possederat. Quorum consiliis acquiescens, fide integra se abdicauit omni iure proprietatis eiusdem loci, et chirographum cum omni diligentia secundum consilium timentium  Deum componi fecit, priori chirographo penitus deleto atque abiecto. Postquam autem uenerandus Pater Wilhelmus proprio labore et industria nouum chirographum studiosissime composuit, ipsemet illud regi Henrico regio sigillo roborandum obtulit.

4. Quo ad uotum completo, statuit etiam apostolicam sedem adire, et priuilegium Hirsaugiensi cenobio secundum scita canonum acquirere. Deinde iter aggressus, prospero cursu Romam uenit. Ibi a domino apostolico beate memorie Gregorio benigne susceptus, cognitis causis quarum gratia illo aduenerat, libentissime, prout competebat, annuit. Nam priuilegium apostolica auctoritate plenum sibi contradidit, et ob munimentum Hirsaugiensis cenobii chirographum unum ab eo receptum in scrinio sancti  Petri recondidit. Aliquandiu ergo ibi demoratus, grauissimam infirmitatem incidit, horribili enim uentris inflatione tenebatur oppressus, adeo ut nusquam posset gressum mouere; cumque diu hac infirmitate laboraret, et eius recuperatio desperaretur etiam a peritissimis medicis, quadam die se duci precepit ad altare Sancte Marie semper uirginis, reclinatoque uentre sauciato ad altare, intimis precibus flagitabat remedium piissime Dei Genitricis. Tantam spem atque fidem gratia Dei amore dulcissime Genitricis sue consecuta est. Subito namque contra spem omnium cepit conualescere, ac se cibo reficere, et non post longum tempus in suum locum, cunctis gratulantibus, reuersus est.

5. Eo tempore Ecclesia catholica miserabili ac  detestabili schismate  ab inimicis Christiane unitatis scindebatur. Sed quia hic uere Deo dignus igne diuini amoris totus incanduerat, ac zelo animarum estuabat, salubri consilio quoque ad unitatem Ecclesie tenendam seruandamque animabat. Et quia simplici ac puro oculo tali insistebat negotio, quidquid agebat, cunctorum religiosorum animis complacebat; quidquid dicebat, omnium bonorum corda intimo amoris affectu delectabat. Cum columbina simplicitate tantum uiguit in eo serpentina astutia ut ab huius seculi prudentibus uideretur  omnes precedere in prudentia, et a diuina sapientibus mire coleretur pro pure mentis innocentia.

6. Tanta caritatis affluebat benignitate ut neminem perfecte diuino seruitio cupientem se mancipare, pro paupertate sua despiceret, neminem ob imperitiam refutaret. Nobiles ac ignobiles, diuites et pauperes, uiros ac mulieres, ad contemptum mundi incitabat, ac singulos ad amorem celestis uite uerbo et exemplo accendebat. Multa hospitibus, multa pauperibus distribuebat; nec tamen commissorum sibi curam postponebat, sed cum paterna sollicitudine, et cum magna caritatis affectione omnibus necessaria administrabat. Si qua uero rei familiaris penuria ingruebat, hanc non solum tolerabilem, sed gratam sibi suisque blande et uirili commonitione  faciebat, asserens hanc esse dilectorum Christi probationem, et si patientia cum gratiarum actione ac precum frequentatione adesset, procul dubio mox manifestam a Deo uenturam consolationem. Quod utique est euidentibus sepe declaratum indiciis, dum ei in omni angustia Dominus ostium misericordie sue, fide et precibus pulsanti, aperire dignatus est. Fama igitur uulgante eius laudabiles actus undique, ad eum quasi ad bonum odorem Christi fideles confluebant; quidam utique cupientes uti eius saluberrimis consiliis, alii uero eius orationibus se commendantes, plurimi etiam, abiecta seculari sarcina, magisterium eius deligebant.

7. Ad ministerium diuini officii pro humilitate nolebat paratura indui, que aurifrigio uel alicuius  pretiosi metalli intextura esse ornata. Detestabatur etiam osculationem manus et genuum abbatis, et omnino talem consuetudinem abscidisset, nisi eum seniores hanc reuerentiam ab eis suscipere uix compulissent. Quolibet loco preeuntem conuentum fratrum subsequens, et diligenter inspiciens, gemendo et plorando, oculosque cum corde ad celum leuando, pro eis attentius orabat. Ad mensam si quid accuratius apparatum illi offerebatur, innuit offerenti, si omnibus communiter apponeretur. Si annuit, aliquantulum inde gustauit; sin autem, statim infirmioribus distribuebat. Deliciarum et epularum diuersitatem, que sunt fomenta luxurie, contemnebat, paruis ac mediocribus contentus erat. Siquidem  quocunque sibi eundum necessitas exigebat, non superbo equo delectabatur, sed equa, aut uilis aselli dorso uehebatur. uestes nitidas, pretiosique uelleris horrebat, maxime manicas uel cucullas, quas etiam sub interminatione excommunicationis abscidebat, uariarumque rerum utensilia superfluo et pompatico ornatu decorari, acerrima exsecratione prohibebat. Quisquis obedientiarius, uel alius quis tentatus, uel mestitia grauatus ad eum accessit, non spernendo uel detestando, illum contristatum, sed mulcendo et blandiendo uerbis consolatoriis dolorem ipsius deliniuit, letumque ac gaudentem a se dimisit. Lucerna enim ardens et lucens  non sub modio latebat, sed super candelabrum preminebat , ideoque  omnibus exemplum bene uiuendi fieri studebat.

8. Inter has ergo aliasque uirtutes, quam sincera et perfecta fide polleret, nullus sermo ad integrum explicare ualet. Hac enim uirtute ueluti lorica indutus, uirili animo queque aduersa deuicit, ac sepius nonnulla difficilia, ac multis pene impossibilia aggressus, Domino adiuuante, felici effectu terminauit. Ut enim de pluribus pauca commemorem, dum die quodam sanctus Pater de re familiari tractaret cum fratribus exteriora prouidentibus, inter cetera que conferebantur, denuntiauerunt, pro quadam ineuitabili necessitate, necessarias esse quinque libras argenti. Cum uero nec in promptu eas haberet, nec usque scita saltem mutuatione acquirere ualerent, et imminens necessitas urgeret sine ulla dilatione  persoluere ipsam pecuniam, tali perturbatione coangustati ignorabant quomodo possent expedire. Pius autem Pater, in Domino confidens, uerbis consolatoriis pusillanimitatem illorum studuit animare, dicens nullo modo de Dei misericordia diffidendum esse. Illis uero pre anxietate tepidius excipientibus eius consolationem, et affirmantibus non pro se, sed pro communi detrimento angustatos fuisse, e consessu surrexit, et illis eius reditum prestolantibus, exiit foras, implorans auxilium Domini. Nec mora, benignus Dominus adfuit fideli famulo suo. Ex improuiso namque quidam ignotus superueniens, contulit ei omnem quantitatem pecunie. Mox ergo rediens, protulit de manu sua quinque libras argenti, et fratres caritatiue corripiens ait: En adest pecunia  pro qua pusillanimes facti estis. Discite nil ergo iam ulterius de multiplici bonitate Dei omnipotentis desperare.

9. Item Deo amabilis Pater quadam die diluculo profectus de monasterio, non longe obuiam habuit quemdam pauperculum, cum uxore et undecim filiis paruulis, obnixe eius eleemosynam postulantem. Fratres autem qui comitabantur eum, de cellario panes paucos, qui uix ad unum prandium paucis sufficere possent, secum tulerant; nam in quodam prato pransuri erant. Ergo uir Domini inuitauit pauperculum cum uxore et filiis ad prandium. Residentibus uero omnibus, ex improuise aderat non modica multitudo equitum, popularium, nec non et pauperum. Itaque pro paruitate alimonie  sociis beati uiri turbatis, simulque rubore suffusis, uir Deo plenus hilari uultu ait ad eos: Quinque panes, quibus Dominus quinque millia hominum pauit, quandiu integri remanserunt, nec multiplicati sunt, nec ullus ex illis pastus est; quando uero a Domino fracti sunt, utique tunc sunt multiplicati, et plures ex illis pasti . Hec dicens prompto animo et larga manu distribuebat multitudini, que aderat, parua alimenta; que fide eius et meritis mirabiliter a Deo ad sufficientiam omnium sunt multiplicata. Sane multis admirantibus eius fidem atque liberalitatem, de paucis cibariis sunt omnes abunde refecti. Singulis ergo in sua cum gaudio redeuntibus, uir Deo charus supradictum  pauperculum cum uxore et filiis retinuit, ac longo tempore uictui necessaria impendendo, usque ad messem nouarum frugum perduxit.

10. Quodam etiam tempore, dum transiret super pontem fluuii Nagalta uocati, obuiauit ei pauper, qui per multos annos in eleemosynaria domo decumbens, non aliter quoque gressum mouebat, nisi duobus baculis sub axellis sustentaretur. Cum ergo occurreret eidem pauperi in medio pontis uenerabilis Pater, ui abstulit ei unum baculum, et ultra paululum progressus cum eodem baculo, fixo gradu subsistens, egeno, ut ad se ueniret, precepit. At ille negauit se posse incedere sine sustentaculo alterius baculi. Et contra senior: Certe, inquit, hinc non recedam, donec uenias ad me. Pauper  obtemperans iussioni eius, pedetentim se trahendo, quo ualuit annisu, uenit ad eum. Deinde, reiecto omni sustentaculo, sospes et incolumis toto corpore, firmis pedibus incedebat.

11. Sed neque hoc silentio contegi dignum ducimus, quod propriis oculis uidimus et perspeximus. Quidam Argentinensis Ecclesie canonicus  , nobilissimis ortus natalibus, ad monasterium uiri Dei uenit, et deuote susceptus, deuotius uixit. Qui mox in initio conuersionis sue, paralysi dissoluitur toto corpore, ita ut, excepta lingua, nullum membrum permaneret in coniunctione sua. Erat enim ille idem uir prepollens quadam acris ingenii constantia, scientie et eloquentie prerogatiua; et necesse erat ut pio Domini flagello refrenaretur,  ne forte, ut mens est hominis prona semper ad malum, aliquo uento elationis eleuaretur, et mox in immane precipitium laberetur. Qua infirmitate ita plus anno egrotauit ut manum ad os non porrigeret, latus nisi aliorum adminiculo non mutaret, sed, ut predictum est, omni membrorum officio careret. Iam tempus miserendi eius aduenerat, iam Dominus ex alto prospiciebat, et ecce cepit uirium ualetudo redire, manducandi et legendi gratia sedere, gressum reptando frequentare, sed manuum officio omnino negabatur, quoniam hoc ad maiorem Domini gloriam seruabatur. Quadam die uir domini Wilhelmus cellam eius uisitandi gratia ingreditur, et ut a Domino usum dextere precibus obtineret adhortabatur.  Abnuit ille cum summa detestatione, confirmans omnino salutem corporis se paruipendere. Sed pius Pater totus compassionis et misericordie uisceribus plenus, apprehendens illum [manum] benedicit, deosculatur, et capellam sancte Dei Genitricis semperque uirginis Marie ingreditur; ubi paululum in oratione prostratus, infirmum iterum uisitauit, et dextera eius recuperata inuenitur. Post paucos dies uxor fratris sui monasterium et ipsum uisendi gratia aduenit, et ipse sella gestatoria ad cam deportatur, ubi inter edificationis et familiaritatis colloquia, sanate dextere sue manus incidit  memoria. Quam illa muliebri affectu deosculabatur, sed mox in pristinam rigiditatem reuertitur. Quod mox ut sensit, salutata illa, et dissimulato infortunio suo, in cellam suam se recepit, merens aliquantulum de hoc quod accidit. Quem uir Dei mox e uestigio subsecutus, et spiritu Domini edoctus quod euenerat, causam querit tristitie. Quam ille satis simplici et humili prodidit confessione. Cui uir Deo plenus consolationis reddidit uerba, et apprehensam dexteram benedixit, et saluti pristine restituit.

12. Alio inde tempore, fratrum quorumdam in inferiori eremo, illius permissu quasi eremitarum more uictitantium, cellam uisitauit; quibus tamen aduentum suum pridie nuntiauit. Unde ultra quam  credi potest letificati, utpote Patris amantissimi et quasi angeli Dei uisitatione digni, preparant omnia que tanto Patri erant necessaria, et eum comitantibus congrua. Erat idem locus piscibus capiendis aptus, et adolescentior quidam in eorum commanentia, huiusmodi opera exercitatus. Huic fratres summopere supplicant, ut sibi et illis prestaret, et in capiendis piscibus omnem industriam suam impenderet. Laudauit, fecit quod potuit; sed res processum non habuit. Nam cum tota nocte laboraret, et secundum uotum suum nichil omnino proficeret, promisso suo simul et uerecundia uictus, furtum in sociorum suorum presumpsit piscibus, et insolite magnitudinis truttam mane fratribus retulit, et eos in non parua admiratione discedens  reliquit. Erat inter fratres unus altioris et perspicacioris ingenii, qui insuetam piscis magnitudinem admirans, cepit diligentius de eo perscrutari. Primum, ut huiusmodi hominum genus solet, furtum cum summa detestatione negat, et abominatur; sed cum dulcibus uerbis, et ueri ratione et re ipsa conuincitur, culpam suam simpliciter fatetur. Tunc uideres fratres illos non modice contristatos, et in ambiguo positos, quia furtum piscem abominabilem fecerat, et quod iam aduentanti Patri apponeretur in promptu non erat. Tunc palliante caritate, piscem Patri apponere communi consilio decreueuerunt, et excessum illum ieiuniis et orationibus apud se in occulto abolendum esse statuerunt; limitem iustitie excesserunt, quando modum in dilectione  non seruauerunt. Iam aduesperascente die Pater desiderabilis aduenit, occurritur, suscipitur, ad orationem ducitur. Tunc dilectissimus Pater karissimis filiis plena iucunditate, quia insolita esurie laboraret, aperuit, et si quid pulmentarii haberent, citius apponere premonuit. Tunc recumbitur, et piscis ille apponitur, et cum summa diligentia, quid facturus sit uir Deo plenus obseruatur. Ille homo Deo hospite edocetur interiori, et quamuis, ut predictum est, non paruam famem pateretur, tamen mira abominatione apposita sibi exsecratur, et nichil omnino gustando quasi in excessu mentis  rapitur. Nemo discipulorum, uel aduenientium, uel ibi manentium, audet subitam uiri mutationem interrogare, sed aduenientes in summa erant admiratione, habitantes in maximo timore. Postera die maxima contriti cordis deuotione culpam suam fatentur, et a piissimo Patre clementer suscepti, ne deinceps aliquid huiusmodi presumerent, sub districta interminatione admonentur.

13. Per idem tempus misit uir Dei de monasterio unum fratrem, nomine Bennonem, cum quibusdam rusticis mercede conductis, ut undecim carradas uini adueherent cum plaustris; quod uinum quidam ciuis Moguntinus, nomine Wignandus, officio caritatis transmisit Hirsaugiensibus. In uia autem qua cum eodem uino ueniebant, latrones, noctu irruentes,  pro spoliis uim eis intulerunt; sed illi Deo protegente illesi cum rebus suis euaserunt, excepto quod fratris prenominati dextrum brachium, percutientibus aduersariis, adeo est debilitatum ut fasciolis illud ad collum ligaret, et ulterius usum eius recipere desperaret. Post hoc et aliud infortunium inciderunt. Nam unum de doliis plenum uino, quod specialiter ad eleemosynam fuit deputatum, uergente plaustro, in foueam cecidit, et uinum effusum in foueam fere defluxit. Quo a rusticanis exhausto, dolioque uacuo super plaustrum leuato, qui damnum sustinuerunt, cum tristitia magna iter ceptum tenuerunt. At frater predictus, relictis sociis, ad monasterium precucurrit, et uiro Dei brachii sui lesionem, cum damno uini quod acciderat,  lamentando exposuit. Cui ille uerbis beati Iob hilariter et constanter respondit dicens: Dominus dedit, Dominus abstulit, sicut Domino placuit ita factum est. Sit nomen Domini benedictum . Consequenter brachium eius benedicendo consignans, pristine sanitati restituit. Deinde precepit eidem ut omnia dolia uini aduectitii leuatis operculis diligenter inspiceret, et quod ceteris plenius inueniret, hoc totum pauperibus impartiret. Quo citius iussa complente, cunctis qui aderant uidentibus, obstupescentibus simul et gaudentibus, dolium antea uacuum, ut credimus, per merita uiri Dei ita uino redundabat ut nullum de ceteris tam plenum inueniri posset. Cumque et hoc predictus frater uiro Dei gaudens et exsultans referret, protinus mandatum ab eo  accepit, ut nulli hoc reuelaret. Quod ab aliis qui intererant usquequaque diuulgatum est. Rusticis uero, qui prius pro perdito ex sua negligentia uino, libram unam argenti sponte persoluere uolebant, iussit solidum unum super condictam laboris sui mercedem addi, ciboque ac potu laute curatos cum gaudio ad sua remitti.

14. Sancto uiro aliquando apud uillam, que dicitur Wilc, constituto, sepedictus frater Benno, qui, ibidem procurator rerum monasterii fuit, in hora  refectionis paucos pisciculos ei obtulit, dicens, pro aduentu eius se diu multumque in piscando laborasse, et nil amplius preter illos se capere potuisse. Qui statim precepit ei piscandi gratia ad gurgitem redire, et nil de misericordia Dei diffidere. Quod cum ille mature implere properaret, laxato reti in aqua, in uerbo uiri Dei, statim octo lucios admodum grandes cepit, et cum eisdem adhuc retis lino inuolutis ad uirum Dei repedauit. Tunc benignissimus Pater iussit omnes pauperes qui in eadem uilla possent inueniri ad prandium inuitari, et eosdem pisces eis ad refectionem paratos apponi.

15. Item dum quadam die uir Dei eleemosynario preciperet ut stipendia pauperibus solito largius  prepararet, audiuit ab eo ad conficiendos panes ualde parum superesse de frumento. Qui iussus ab eo diligentius intueri quantum remansisset frumenti, aperta arca, curiose cum alio fratre inspexit, mensurauit, uix unum modium inuenit, et uiro Dei ueritatem indicauit. Mane autem facto, cum eleemosynarius iussa Patris impleturus eamdem arcam aperiret, manifesta Dei uirtute fidem et merita fidelis famuli sui declarante, summotenus frumento plenam inuenit, que tam grandis erat quod uiginti modios capere solebat. Quia enim uir sanctus semper ad hoc studiosus et intentus erat ut in omnibus uoluntatem Dei perficeret, et ut proximis [plus] quam sibimet utilia prouideret, ideo misericors et iustus Dominus pie eius petitioni in omni  necessitate et angustia clementer et efficaciter adfuit.

16. His que ad miraculum pertinent de sancto uiro partim commemoratis, ob testimonium tante eius fidei et sanctitatis, nunc de eo alia quedam sunt narranda, non tam mira quam ad audiendum iucunda et utilia, et humane fragilitati ad imitandum possibilia. Non enim in sanctis Dei signa et mirabilia iubemur imitari, sed bonorum operum exercitia. Et, testante sacre auctoritatis Scriptura, Misericordia, compassio miserorum, et zelus animarum plus placent Deo quam sacrificia, et scientia Dei, plusquam holocausta . Itaque hic Dei amicus iugiter, ut sepe dictum est, misericordie operibus insistens, quadam die de monasterio  Hasunga  nuncupato, fratres plusquam septuaginta suscepit ad se confugientes, et eius salubre consilium atque fidum solatium implorantes. Denique episcopus Moguntinus  a schismaticis electus atque ordinatus, quia idem cenobium Ecclesie Moguntine iure proprietatis subiectum erat, eosdem fratres minis, suasionibus atque blanditiis conabatur sue ditioni subdere, ac participatione illicite communionis contaminare. Illi uero econtra, fixa sententia unitati Ecclesie fidem seruantes, uelut  surdis auribus blandientem spreuerunt, ac iuxta consilium et mandatum pii patris Wilhelmi, relictis omnibus, ad ipsum se contulerunt. Hoc autem euenit circa mensem Augustum ante messem nouarum frugum, et quamuis eodem anno et sequenti, maxima ex parte frumentum pecunia cemptum quotidiano fratrum uictui administraretur, tamen in Deo fiducia magna presumens, et pro aduentu illorum Dominum glorificans, ueluti cuncta horrea frumento plena essent, precepit solitam quantitatem panis augeri, dicens: Quia Dominus auxit numerum seruorum suorum, debemus etiam et nos augere annonam illorum. Aliquandiu retentis secum eisdem fratribus, atque omni humanitate eis exhibita, postea dimisit eis cellam sancti Gregorii cum omnibus  que ad eam pertinebant, quanto tempore uoluerunt.

17. Alio quoque tempore ad quamdam cellam iter tunc agebat, quam rogatu cuiusdam comitis iuxta Danubium construxerat. Iamque illuc appropinquare ceperat, et ecce in confinio siluarum quoddam tugurium conspicatur, assumptoque secum uno ex commeantibus, ceteris ceptum iter exsequentibus, illuc tendere non moratur. ueniens itaque ad ipsam domunculam, reperit mulierem ualde pauperculam; ingressusque, et oblitus sue dignitatis, oblitus assueti rigoris, iuxta ignem sedit, ipsamque sedere precepit. Tunc inter sacre edificationis eloquia, oculos huc illucque circumferens, sciscitatur ab ea quonam modo ipsa cum uiro suo uiueret, quia nichil  in domo unde temporalis uite stipendia consequerentur, haberet. Illa nil preter miseram uitam reliquum sibi esse fatetur, pane et aqua se uictitare, et hec uix quotidiano labore manuum suarum parare. Marito interim de agro regresso, querit ab eis fidemne sciant catholicam, sine qua nemo potest consequi uitam eternam? Qui simpliciter quidnam sit fides penitus se ignorare fatentur. At ille altius ingemiscens, et gemine eorum inopie ex intimis uisceribus condolens: »Quid mirum, ait, si ab exterioribus rebus uidemini inopes, qui intus, miserabile dictu! a Deo, qui prestat nobis omnia abunde ad fruendum, estis inanes. Post hec, fidem, prout capere poterant, breuiter eis exponit, et pro tempore  instructis, quatenus ad eamdem cellam se sequerentur iniunxit. Postera die illo uenientes, benigne suscepit, aliquandiu benigne retinuit, necessitates eorum non modice subleuauit. Sicque factum est ut et mentis illorum inopiam uerbo sacre eruditionis inecaret, et corporalem penuriam munifice alleuiaret.

18. Cum quodam hiemali tempore iter ageret per fines Bauarie, obuiam habuit duos pauperes, contra frigoris asperitatem uestitus ab eo subsidium postulantes. Qui mox recordatus sancti Martini, qui dimidium chlamydis sue largitus est algenti pauperi, cum uno famulo digressus est seorsum a commeantibus, et sagum quod ei tam equitanti quam dormienti solebat substerni, in duas partes diuisit, ac  singulis pauperibus singulas partes, quibus se a frigore protegerent, impendit.

19. Quiddam de beato uiro referam quod respicit ad animi sui puritatem et simplicitatem comprobandam et amandam, et multorum sui nominis uanitatem detestandam et damnandam. Quidam abbas pretiosis uestibus, plusquam talem personam et tam arduum propositum deceret, deditus erat; quem uir Domini pro multis aliis bonis a Deo sibi concessis diligebat, sed in hoc, secundum zelum Domini, acriter eum sepius corripuit, quamuis parum profuerit. Quodam tempore quasi pro benedictione idem abbas pretiosum lectisternium ei obtulit, et ut ob memoriam mutue dilectionis susciperet, rogauit. Quod uir Deo plenus multa simplicitate suscepit, et  ad offerentis duplicitatem non attendit. Offerens quidem id intendebat, ut in hoc uanitatem suam in studio pretiosarum uestium aliquantulum tegeret, scilicet, si tam laudabilis, et in omni monachica professione perfectus, huiusmodi uteretur, ille in alio simili non admodum notaretur. Ille namque abbas olim uiri Dei erat professus, et ab eodem ad talem honorem prouectus. Una autem tantum nocte uir Dei illo lectisternio utitur. Postera die quidam fratrum obsequio illius deuotior, secreto illum adiit, se esse circumuentum admonuit. Quo audito, incredibile dictu, factum suum expauit et exhorruit, et mox in decem pauperum subsidium male susceptum diuisit lectisternium. Habuit et hoc omni laude dignum cum aliis bonis suis ille dilectus Domini:  nam a quocunque hominum aliquid boni in admonendo audiuit, ac si de celo missum, omni deuotione suscepit. Cogor multorum sui nominis altum supercilium et singulare cornu deflere; hic uirtutum, hic totius honestatis speculum, ab omni homine elegit correptionis iudicium, et ueritatem a quocunque homine honorauit.

20. Compassio uero tam naturalis et uehemens ei inerat, ut non solum erga homines, sed etiam erga bruta animalia hanc ostenderet. Hinc est quod quadam hieme, cum ex abundantia niuium uis algoris plus solito ingrueret, idem Pater uisceribus pietatis motus, accito preposito, querula uoce dixit ei: »uolatilia frigore et fame pereunt, sume manipulos auene, et defige circa sepes, ut inueniant quo pascantur.« At ille respondit:  »Domine, defecerunt nobis manipuli auenarum.« Cui ille: Habesne, inquit, siligineos manipulos aut triticeos?---Habeo, inquit. Tunc pius Pater: »Ergo, ait, illos uende, et eme auenarios.« Ille iussioni obtemperans, adiutori suo iniunxit ut, mane ad curtem exiens, opera iussa impleret. Eadem nocte, quando subsequente mane iturus erat, gratia Domini benignitatem sui serui remunerante, asperitas glaciei emollita est leui eris temperie. Sane pauperes in eleemosynaria, siue rusticos in uillulis infirmos iacentes humiliter uisitauit, ac piis consolationibus fouit, postremo obeuntes diligenti cura sepulture tradidit. Eorum uero qui insaniam mentis patiebantur, nullum suscipere dedignatus est. Aut enim cum toto  fratrum conuentu psalmos et benedictiones recitauit super illos, aut cum quibusdam fratribus, que tali negotio congruebant expleuit: et, misericordia Domini subsequente, cum sanitate mentis et corporis leti ad propria redierunt.

21. Religio quoque monastica, que pene in prouinciis Teutonicis refrixerat in eis qui habitum religionis pretendebant, huius beati Patris studio cepit recalescere et recuperari. Non solum autem monastica institutio eius emulatione profecit, sed et singuli gradus ecclesiastici Ordinis illius exemplis erudiebantur. Monachos namque humilitate, caritate, feruore, et religione instruebat; episcopos, presbyteros, seu quoslibet clericos doctrina et auctoritate promouebat; laicos conuersione et subiectione  docebat; uirgines, uiduas ac mulieres munditia et castitate informabat; pauperes Christi et peregrinos paruo contentos esse, ac mundum sub pedibus habere, et omnem eius gloriam, uerbis et operibus dissuadebat. Singuli fideles Christi ad illum quasi ad sinum matris confugiebant, multumque per eum in Deo proficiebant.

22. Nunc tandem ueniam ad enarrandum id quod erat inter omnia opera sua precipuum, et usque ad finem seculi multorum animabus per cenobialem uitam saluandis profuturum. Erat enim studiosissimus cenobiorum nouorum fundator, ac ueterum instaurator. Denique septem cenobia tam per se quam per suos discipulos uariis in locis a fundamentis  construxit. Quorum primum fuit cella Sancti Gregorii, que proprie ad Hirsaugiam pertinet. Secundum sancti Georgii martyris; utrumque in Nigra-Silua. Tertium in Bauaria in honore sancti Martini. Quartum in Thuringia, quod dicitur Erphefurch [Erphord]. Quintum ad Duplicem Aquam in honore sancte Marie. Sextum in uilla Wilheim, quod postea mutatum est in montem Sancti Petri. Septimum in prouincia Charentinorum. Alia uero tria, id est Schaffhusen, Petrishusen, Campergense, pene iam destructa restaurauit. In quorum gubernatione hec erat ei, cum sollicitudine quotidiana, non parua difficultas, tales uidelicet in congregatione fratrum inuenire personas, que essent utiles et idonee ad lucrandas animas. Nam secundum Dominicum  sermonem, Messis quidem multa, operarii autem pauci, dum eos qui aliis debent preesse, et opere et sermone oportet esse probatos, ac non minus seculari scientia quam spirituali eruditos. Sed quia paucissimi inueniuntur qui utroque polleant, plures tamen sunt qui unum sine altero possideant, id est aut uitam bonam sine scientia uel eloquentia doctrine, aut uerbum doctrine sine religiosa conuersatione. Eos ille sapiens architectus studuit quasi quadratos lapides, ubi apparerent, in edificio spirituali promouere, quos nouit expolitis moribus laudabiliter uiuere, etiamsi cetera necessaria minus suppeterent; in hoc sequens memorabile factum Gregorii pape septimi. Huic enim cuiusdam ecclesie clerus et populus duos electos ad episcopatum  presentauit, et unum quemlibet ex duobus episcopum sibi ordinari petiit. Sed papa unum ex his sciens esse bonum doctorem, nec tamen religiosum, alterum e contrario religiosum, nec tamen necessarie eruditionis peritum, quem ex duobus preeligeret, dubitauit, atque id diuinitus sibi manifestari orationibus cuiusdam serui Dei hoc modo impetrauit. Nam idem uir spiritualis cum hoc sibi a papa iniunctum uigilanter Deo commendaret, et per interuentum sancte Dei Genitricis Marie, sibi uoluntatem Dei reuelari intente supplicaret, per uisum ei beata Maria uirgo apparuit, duosque annulos, quorum unus purum aurum, alter perlucida gemma esse uidebatur, ostendit; eique interroganti, quem ex duobus eligeret, Gemmam, inquit. Qui euigilans, pape  uisum suum narrauit, incertus tamen quid ad causam pretaxatam uel aurum uel gemma innueret. Confestim papa, qui erat perspicacis ingenii: »Non dubium est, inquit, quod, testante sacro eloquio, per aurum sapientia, per gemmam uero simplex et pura uita hominis signatur. Ideoque, ex ipso iudicio castissime Dei Genitricis semperque uirginis Marie, ille qui caste, iuste, pie uiuit, etiamsi ei aurum sapientie uel eloquentie desit, ad exemplum bene uiuendi populis preesse meretur; huius enim etsi lingua tacet, uita docet. Oportet in huiusmodi electione summopere canonum sanctiones obseruari, semperque ad regimen animarum, non quoslibet populares, sed regulares duntaxat personas promoueri.«

 23. Hoc ergo informatus exemplo fidelis seruus Domini et prudens, in quibusdam ex predictis cenobiis statutis abbatibus, in quibusdam prioribus, religiosos monachos simul cum conuersis laicis deputauit. Enimuero amabilis pater, zelo animarum feruens, primus instituit, ut monachi ministerio fideli laicorum conuersorum in exterioribus administrandis uterentur, et uersa uice iidem laici a monachis quod ad curam animarum pertinet consequerentur, eorumque claustralem disciplinam pro posse suo, extra claustrum, in corrigendis moribus imitarentur: de quorum conuersatione, secundum quod sepe dictus Pater Deo inspirante ordinauit, opere pretium est aliqua commemorare, de quibus certi sumus sicut in presenti tempore, ita et in futuro  multos posse proficere. Ad nocturnas uigilias omnes in ecclesiam conueniunt, quibus tamen propter diurnum iniunctum operis laborem breuiter Matutini decantantur. Postea qui uolunt ad lectos reuertuntur, alii in ecclesia perseuerant, donec nocturni a monachis finiantur. Summo mane missam audiunt; deinde ad capitulum conueniunt, ibi pro diuersis excessibus ueniam petunt, et congruam a Magistro disciplinam accipiunt. Quo peracto, et subsequente, quibus necesse est, peccatorum confessione, unusquisque ad opus sibi iniunctum diuertit. Nam illis iniuncta sunt singula queque officia intra uel extra cellam gerenda, que tam fideliter, honeste ac diligenter tractant et administrant, ac si a Deo  sibi commissa. Nil proprium possident, sed sicut in Actibus apostolorum legitur, Omnia in medium conferuntur, unicuique prout opus habet distribuitur . In agendis negotiis non solum lites ac iurgia deuitant, sed etiam ab otioso sermone se continent. Prelatis suis obtemperant, sine quorum permissione, nec etiam extra cellam longius iter agunt; semper in Dominico die communicant, ita ut dimidia pars illorum in una, altera pars in altera die Dominica corpus et sanguinem Domini reuerenter accipiant; sed in summis festiuitatibus omnes simul. Qui iter facturus est, ipsa die communicat, si tamen ante proximam diem Dominicam se rediturum non sperat. Reuertentes de uia ueniam petunt pro excessibus in uia commissis. In coquina seruiendo,  et tam sibi quam monachis et hospitibus cibum parando septimanas suas uicissim peragunt: cibum una capiunt, quem sibi inuicem apponunt. Ad diurnas horas non ueniunt ad ecclesiam, nisi quibus ad hoc uacat. Ad Completorium sicut ad nocturnos, omnes, siue pene omnes, adsunt: postea cum silentio ad lectos suos diuertunt. Ad huius spiritualis uite obseruantiam sanctus Pater Wilhelmus congruam in eodem loco Hirsaugie construxit habitationem, uidelicet nouum monasterium in honore beatorum apostolorum Petri et Pauli, sanctique Aurelii confessoris, ad australem plagam per manus sub obedientia sua militantium. Quod infra annos nouem consummatum, in decimo est dedicatum  . Denique ipsum templum antequam dedicaretur, pauperibus  per gyrum repleuit a superiori parte usque ad ualuas, clausisque ianuis, per seipsum eis ministrauit. Ipso tempore et deinceps usque ad obitum suum plus solito egenis stipendia erogauit.

24. Post predictam dedicationem nouem hebdomadibus superuixit, iamque instante natali Apostolorum Petri et Pauli languor eum inuasit. Nocturnis uigiliis et diurno ministerio, licet debilis, interfuit, crastino priuatam missam ad principale altare celebrauit. In sequenti nocte cum pre molestia corporis surgere non posset, per uisionem diuinitus consolationem accepit; dictumque est ei quod sancti Petrus et Paulus in eius iuuamine prompti adessent. Diluculo cum gressum uix mouere posset, deduci se  iussit in oratorium, et parari ad celebrandam missam. Et inter manus utroque latere sustentatus super altare apostolorum Petri et Pauli sacrificium uiue hostie immolauit, ac uelut profecturus ad Dominum uerba sancti Pauli, que iam imminente eius resolutione dicebat, queque etiam sue cause optime congruebant, in eius festiuitate decantabat, que ita se habent: Scio cui credidi, et certus sum quia potens est depositum meum seruare in illum diem iustus iudex . Ita fuit eius ultima celebratio  misse. Quarto die ad uisendos et commonendos fratres in capitulum uenit. Quidquid autem hactenus eos instituebat, hoc cepit singillatim replicare et exhortari, ut de die in diem in melius proficerent. In primis de continuo amore Dei, de feruore monastice religionis, de obseruantia mutue dilectionis, de sectanda hospitalitate et cum omni sollicitudine impendenda, de diligenda eleemosyna et uoluntarie eroganda, multaque his similia suadebat, postea querulosa uoce intulit: »Unum fuit quod ualde me exacerbauit et grauauit, quod lamentando Deo et uobis promam. Cumque omnes essemus attoniti, dixit: Quidam fratres uobiscum conuersati sunt secundum prudentiam carnis, magis quam iuxta simplicitatem spiritualem, suisque sermonibus seu  consiliis sepius me perturbabant, ac simplicitati proposite obsistebant: sed Deus omnipotens uiritim eos a nobis separauit, et de claustro elongauit.« His dictis, statim subiunxit: »Amodo, karissimi, nullum capitulum uobiscum habiturus sum. Idcirco, filioli, ultimam Patris sententiam audite, et memoriter retinete que uidistis et audistis.« Finito capitulo, in suo humili habitaculo se recepit, et solito more omnibus eum adire uolentibus concessit. Dehinc tertio die iussit portari se in oratorium Sancte Marie, ibique conuentu fratrum pro eo missam celebrante, unctione olei infirmorum, et perceptione corporis et sanguinis Domini exitum suum muniuit, ab omnibus indulgentiam petens, et ipse omnibus indulgentiam faciens, ac singulos deosculans et amplexans  paterno affectu, presentibus ultimum ualefecit; absentibus demandans suam intimam caritatem: simul omnes obsecrans et contestans ut in unitate Ecclesie et subiectione sedis apostolice, quomodo sibi ab eo traditum fuerat, usque ad mortem inuiolabiliter permanerent. Ad extremum eleuatis manibus coram omnibus breui sermone sic conclusit: »Testem inuoco Deum, quod semper usque ad nunc fideliter ac benigne erga uos egi.« Quo de oratorio reportato, singillatim quique cum gemitibus et suspiriis ad eum confluebant, ad quos dignum memoria uerbum dicebat: Iusti hominis obitus non est mors dicenda, sed potius mutatio, quia mutatur de mortalitate ad immortalitatem, de  terrenis ad celestia.« Postera die eo in domum infirmorum deportato, et conuentu fratrum illuc congregato infra meridiem, cunctis miserabiliter flentibus ac lugentibus Iu Non. Iulii beato fine perfunctus, animam felicibus meritis plenam Deo reddidit, atque de Aegypto huius mundi ereptus terram uiuentium perenniter habitaturus adiit. Conuenientibus ergo duobus episcopis, et quinque abbatibus  , clericis etiam non paucis cum multitudine utriusque sexus, post exsequias per quinque dies celebratas,  in medio ecclesie Apostolorum debita ueneratione  sepultus est.

25. Non longe autem post obitum, quasi post noctem tristitie que cunctos oppresserat, illuxit nobis dies consolationis, de aduentu domni Gebehardi tunc prioris, sed postmodum defuncti Patris in regendo monasterio successoris, apportantis reliquias sancti Petri apostoli, scilicet de eius capillis, a reuerendissimo Hugone abbate Cluniacensi transmissis, pro quibus eum pater Wilhelmus ante obitum suum direxerat; hos super omne aurum et lapidem pretiosum multum Hirsaugienses intimo affectu amplecti debent et uenerari, pro eo quod uere de capillis principis apostolorum Petri esse didicimus. Nam antiquo tempore, antequam corpora apostolorum  Petri et Pauli ab inuicem sint separata, in locis tutissimis ubi nunc simul sunt condita ponerentur, erat custos ratione ecclesie uir religiosus, nomine Oddo  , qui renuntians seculo Cluniacense cenobium in quo postea factus est abbas petiit, et inter alias reliquias sanctorum, nonnullos sancti Petri capillos secum attulit. Ex quibus hos sumptos esse, quos nobis transmisit, certissima astipulatione testatus est cum grandeuis senioribus predictus abbas Cluniacensis, ardentissimus amator nostre congregationis pro eo quod ab eo monasterii construendi et regulariter uiuendi ordinem suscepimus. Hoc ideo necessarium duximus hic adnotare, ne quis super eisdem capillis possit aliquo dubitationis scrupulo permoueri, quin uerum sit, quod a tantis et  talibus constat testibus confirmari. Predictas uero reliquias qui attulerunt, antequam Hirsaugiam peruenirent, cuidam religioso presbytero in uicina uilla commoranti, prouido usi consilio commendauerunt seruandas, usque ad festum, quod dicitur Sancti Petri ad uincula. Ipsa utique die, collectis abbatibus et aliis religiosis uiris, memorate reliquie in monasterio Hirsaugiensi suscepte sunt cum maximo monachorum plebisque tripudio, ac primo super sepulcrum beati patris Wilhelmi deposite; ipsi, cui specialiter transmisse fuerant, hoc modo pio filiorum affectu quasi presentabantur. Denique inter iucunda diuine laudis preconia, supplici ueneratione ab omnibus qui aderant, deosculate, in scriniolo argenteo, ubi nunc usque reseruantur, sunt  recondite.

26. Legitur de sancto Gregorio  , sanctoque Gallo, multis post transitum eorum de hac uita claruisse indiciis, quod monasteria que in honore Dei construxerant, suis contra multas aduersitates defensarent patrociniis. Nonnulla etiam huiusmodi nostris gesta temporibus de hoc sancto Dei a notis et probatis personis comperimus, que ad commendationem  sanctitatis eius styli officio adnotare curauimus. Erat quedam abbatissa in Norica prouincia, piis operibus dedita, cuius consilio predictus uir Dei olim Hirsaugie prelatus fuerat, quia eum pro uite meritis multum dilexerat. Huic post discessum eius per famam innotuit, multos sinistre partis homines in hoc facinus conspirasse, ut funditus destruerent cenobium Hirsaugiense. Unde ipsa continuis affecta doloribus propitiam diuinitatem assiduis interpellabat precibus, ut sue protectionis auxilio tantum nefas auerteret, ac sui fidelis famuli nouellam plantationem ad incrementum perduceret. Cumque tam piis angustiis cor eius angeretur, et pro imminente periculo Dominum instanter deprecaretur, quadam nocte quiescenti, uir Domini in  somnis apparuit, mestamque hilari uultu intuens letificauit dicens: »Multos quidem fuisse, qui tantum nefas gestiebant perpetrare, sed ut non fiat omnino prohibitum esse.« Tunc illa sollicite inquirente, quis hoc fieri prohibuisset, respondit: »Angelus Domini bonus.« Et confestim uisio colloquentis disparuit. uere etenim, ut ait Psalmista, immittit angelus Domini in circuitu timentium eum, et eripit eos . Sed quamuis, eodem attestante, iustus quisque in protectione Domini commoretur, euidentius tamen et seuerius uindictam Dei experti sunt, qui iussu regis Henrici, eiusdem nominis quarti, Hirsaugienses exterminare moliti sunt, pro eo quod heresi eius contra Romanam Ecclesiam noluerunt consentire, nec aliquatenus eius communione  se contaminare: quippe qui erat sceleratissimus, et omnium quos terra sustinuit flagitiosissimus. Ipso itaque adnitente quidam episcopus Argentinensis, nomine Wernerus  , militari manu aggressus est deuastare Hirsaugiam; sed eadem die qua tantum facinus commissurus equum loricatus ascendit, subitanea morte, antequam loricam exueret, preoccupatus exspirauit, et uiuens in infernum descendit. uiuens, inquam, ut scriptum est , in infernum descendit, qui sciens et prudens ut inique ageret, laborauit; qui innocentes Dei famulos perdere affectauit: quod ipsis etiam militibus, qui inuiti ad auxilium eius cogebantur, adeo uisum est abominabile, ut ei dissuaderent, et ad tale facinus auxiliari recusarent. Hoc autem longe ante  obitum uiri Dei contigit: sed deinceps tale aliquid contra locum sanctum et eius habitatores presumendi omnibus usquequaque metum incussit.

27. Opere pretium est hic subsequenter subiungere aliud quiddam huic non multum dissimile, quod etiam ualet ad terrendos et reprimendos inuasores Hirsaugiensis substantie. uir quidam, nomine Wintheir, de uilla Allmendingen nuncupata, renuntians  seculo, sancte conuersationis habitum sumpsit sub abbate Wilhelmo, ac de propriis rebus quoddam predium in predicta uilla situm, ad usum fratrum Hirsaugiensium legitima donatione delegauit. Postquam autem uterque, scilicet abbas Wilhelmus, et uir predictus ex hac uita migrauit, iuuenis quidam predictum predium ausu temerario, quasi hereditario iure ad se transmissum, usurpauit. Cumque una die duas carradas uini, et alia huiusmodi uiolenter de eadem possessione abduceret, in ipso itinere pes unus boum qui rapinam trahebant confractus est. Ipse etiam iuuenis de equo cui insedit, quasi letbargum patiens preceps corruit, atque amens factus, etiam usum loquendi perdidit, in alienis manibus sublatus: sed processu temporis  paulatim recuperatis uiribus mentis et corporis ad se reuersus, cepit secum considerare tale flagellum, quale nunquam antea expertus est, se non sine iusto iudicio Dei tolerasse, habitaque secum deliberatione ad monasterium Hirsaugiense se deferri fecit, ibique mutat simul cum mente seculari habitum; Deo se fideliter mancipauit, et post paucos annos in sancta conuersatione feliciter uitam presentem finiuit. Ecce nos hec audientes, et tam terribile, tamque tremendum Dei iudicium super his duobus considerantes, quorum alter repente precipitatus est in mortem, alter uero misericorditer reseruatus est ad uitam meliorem, competenter cum Psalmographo possumus admirari et dicere: uenite et uidete opera Domini, quam terribilis in consiliis super filios  hominum . Ex eadem etiam consideratione cogimur cum Apostolo proclamare : O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie illius! Quis enim cognouit sensum Domini? aut quare cui uult miseretur? et quare alium obdurat, ut non saluetur? Quo circa quia secundum Salomonis eloquium: Nemo scit utrum odio, an amore dignus sit, sed omnia in futurum reseruantur , incerta timendo ueneremur, et uenerando timeamus occulta Dei iudicia; dumque sumus in hoc corpore, secundum Psalmistam, seruiamus Domino in timore, et exsultemus ei cum tremore .

 28. Quantam, ut diximus, curam sui monasterii gerat sanctus Pater Wilhelmus iam regnans cum Deo, per aliam etiam uisionem satis manifeste ostensum est. Quam, sicut referente quodam seniore, innocente et simplici uiro, cui eadem celitus facta est uisio, didicimus, scribendo posteris transmittere necessarium duximus, quia per eam admonentur Hirsaugienses, tam futuri quam presentes, ut statuta sepe dicti Patris diligenter obseruent, maxime in dispensatione pauperum et hospitum, in obseruatione claustralis discipline. Statutum erat ab ipso communi seniorum consilio, ut aliqui ex laicis fratribus qui ad conuersionem ueniunt,  in domo pauperum sub laicali habitu seruirent, et tamen non de eleemosyna, sed de communi fratrum uictu et uestitu sustentarentur. Hanc consuetudinem successor eius ita immutauit, ut predicti fratres de eleemosyna quam administrabant, corporis necessaria ex toto consequerentur. Ex qua occasione contigit res multum dolenda, ut peregrinis et aliis pauperibus solita misericordia subtraheretur, in tantum, ut egeni per gelidas noctes hiemis exclusi, pre fame et frigore miserabili clamore in platea perstreperent, ita ut sepius quiescentes noctu fratres inquietarent. Super qua molestia abbas frequenter a fratribus commonitus, cum emendare negligeret hec et alia multa huiusmodi, nocte quadam in qua Dominica Ascensio celebrabatur, unus senior  de eodem monasterio, uita et moribus probatus, per nocturnam uisionem uidit se subleuari, et quasi supra montem incomparabiliter sublimem constitui, ubi omnia plena erant immense lucis splendore, mira insoliti odoris fragrantia, et beatorum ibi manentium concentu dulcissimo quibus ipse nimium delectatus, ac iugiter interesse desiderans, inter cetera que ibi uidit, etiam abbatem Wilhelmum sibi olim familiarissimum recognouit, niueo aspectu et habitu fulgentem, cum quo etiam duos uiros pontificali habitu decoratos, sed sibi incognitos. Quesiuit ab eo qui essent. Et audiuit unum esse sanctum Udalricum  Augustensem pontificem; alterum uero Conradum Constantiensem, eque uirum sanctum et olim episcopum. Cumque et de aliis ibi uisis  inquirenti abbas Wilhelmus respondens satisfaceret, ad ultimum hec ei Hirsaugiensibus notificanda iniunxit: »Ex parte, inquiens, summe maiestatis Dei, precipio tibi ut dicas abbati et priori, ceterisque fratribus Hirsaugie, quatenus secundum quod a nobis acceperunt, egenis et hospitibus cum omni caritatis affectu seruiant. Mores et uitam suam secundum Regulam sancti Benedicti; ante omnia iram et indignationem, odium et detractionem, quibus assidue Deum offendunt, cum omni malitia abiicientes, sinceram et continuam dilectionem inuicem custodiant. Quod nisi obseruent, diuinam procul dubio ultionem se experturos sciant.« His dictis, relicto eo cui hec dixit, ipse cum aliis qui aderant, altiora quedam celi secreta penetrauit.  Ille uero senior, cui hec reuelata sunt, cum per ipsum non auderet, per alium quemdam seniorem abbati cuncta intimauit. Qui pristinam quidem abbatis Wilhelmi constitutionem de eleemosyna obseruari iussit, cetera tamen quibus monasterium perturbauerat, incorrecta dimisit. Quapropter secundum predictam comminationem beati Patris Wilhelmi, fere nil prosperum ei accidit. Nam paruo post tempore monasterii regimine exutus, et pontificali infula apud Spiram indutus, odia omnium aduersum se ineptis moribus concitauit, sed mors nature interueniens, eum de medio amputauit  .

 29. Non est autem negligenter pretereundum, sed diligenter considerandum, quanta sanctissimus pater Wilhelmus ueneratione dignus sit in terris, qui tantorum presulum consortio, secundum predictam uisionem fruitur in celis, quorum scilicet gloriosam memoriam annua deuotione celebriter recolit sancte Ecclesie plebs fidelis. Si quis uero ob incredulitatem suam dubitans dicat, huiusmodi uisionem non esse obseruandam, sed inter uana somnia reputandam, hic talis indubitanter sciat, nusquam in hagiographis scriptum esse, sed nec aliquando auditum fuisse, quod nullus unquam homo demonum suggestione, uel palam, uel occulte premonitus sit, ut declinaret a malo, et faceret bonum, sicut hic factum est per benegnissimum patrem Wilhelmum.  Constat quoque preclaros et precipuos Ecclesie doctores, beatos Gregorium et Augustinum, nonnulla etiam secularium uisa personarum suis inseruisse opusculis ob edificationem fidelium quibus tamen non aliud adhibent testimonium, nisi quod nominatim quosdam testati sunt ea uidisse per somnium. Denique ut hec omnia, que de sancto uiro digessimus, purissime ueritatis sigillo concludamus, unum adhuc testimonium proferemus, quo eum probamus in opus ministerii, quo in domo Domini tam fidelis seruus et prudens laborauit, diuina auctoritate assumptum, et uere secundum propositum uocari sanctum, cui diligenti Deum omnia cooperata sunt in bonum.

30. Pater sanctus cum graui infirmitate uexaretur,  ea scilicet in qua Ade debitum soluisse dignoscitur, a multis comprouincialium maioribus personis uisitatur, ut et deuotioni sue, qua uirum Dei mirabiliter semper coluerunt, bono fine perseuerantie satisfacerent, et tam sancte anime egredienti animas suas commendarent. Igitur inter primos precipuus et deuotissimus amator beati uiri uisitator  adfuit Wormatiensis  episcopus, qui tam simplici anime semper familiarissimus erat, et cui dilectus Domini sepius sua secreta, nimia episcopi familiaritate cogente, pandebat. Huic itaque tam excellenti atque probate in Ecclesia persone, inter alia familiaritatis colloquia aperiebat, et sub diuini nominis attestatione confirmabat. »Cum adhuc, inquit, essem Ratisbone in monasterio sancti Emmerammi, quadam nocte apparuit mihi uir plene etatis, mirifice ultra humanum modum pulchritudinis, hilari uultu me compellans, et uuas speciosissimas manu preferens, quas etiam mihi obtulit, dicens: Accipe, dilecte mi. Cuius muneris nouitate, et tanti uiri affabilitate perculsus, diu fateor mecum admirans permansi stupidus. Tum ille: Scholam instituere curaui,  cui te preficere ante omnia secula predestinaui, quam si secundum placitum meum rexeris, bona mercede in eternum remuneraberis. Nil, amice, dubites, idem cooperator qui et remunerator. Ad hec uerba euigilans, multa mecum tractaui, eademque sepius retractaui. Cumque multis meditationibus distenderetur animus meus, tandem ad portum tutissimum magne misericordie Dei confugi, et Domino Deo meo omnia mea, quam intime poteram, commisi. Et ecce ipso die fratres nostri de hoc monasterio adsunt, litteras cum multimodis precibus afferunt, et ui quadam ualidissima de quiete monastica me abripientes, paruitatem meam sibi preesse compellunt, ac cum obtestatione diuini nominis ne abnuerem postulata cogunt. Suscepi, fateor, inuitus iugum  Domini, deuictus prece tam unanimi. In quo officio si quid Deo placitum feci, ipsi sine quo nil ualidum, nil sanctum, ipsi, inquam, a quo bona cuncta procedunt sit pro his et uniuersis miserationibus et beneficiis suis laus, honor, et omnimoda gratiarum actio per omnia secula seculorum. Amen.«





EPITAPHIUM SANCTI WILHELMI Abbatis monasterii Hirsaugiensis, quod eius sepulcro appensum est.


 Hac in scriptura, Wilhelme Pater, tua uita,
Cunctis ut speculum, prelucet uita bonorum,
Ut quiuis doctus, proprios hinc corrigat actus,
Quid sit uitandum discernens, quidue gerendum.
More quidem speculi radiat pia uita beati
Patris Wilhelmi, uirtutum lumine clari.
Exsultet talis genitrix Baioaria prolis,
Sueuia se tantum letetur habere patronum.
Norica quem prolem, tulit hunc Hirsaugia Patrem,
Felix per talem pastorem spiritualem,
 Patrem multorum per doctrinam genitorum.
Moribus egregius fuit, et uirtutibus almus,
Perfectam plebem Domino sacrauit et edem;
uobis, Aureli, Petre, Paule, patres uenerandi,
Cellam, Gregori, tibi fundans, atque Georgi,
Pluraque sanctorum loca disponens aliorum,
Struxit et instruxit, quia recto tramite duxit,
Collapsam dudum uitam reparans monachorum.
Quadruuii priscos transcendit in arte magistros,
Cantibus errorem uarium correxit ad artem.
 Terrarum metas scrutans, et temporis horas,
Ac numeros Abaci uidit tam mente sagaci,
Artibus his illi queat ut uix quis similari.
Quod uerbis docuit, operum uirtute probauit.
Pauperibus, uiduis, claudis, cecis, peregrinis,
Infirmis, sanis, quocumque dolore grauatis
Prospera prouidit, contraria queque remouit.
Simplex et rectus, simul omnibus omnia factus.
Christe, tibi uiuus, mundo uere crucifixus,
Postquam per plures pro te sudauit agones,
Anno milleno compleuit et nonageno  ,
Quarto Nonas Iulii, hic petens defossa sepulcri,
Sic defunctus tecum iam felix uiuit in euum
Pater is uenerandus et uir cuncta laude precandus.
Inclyte Wilhelme, pater uirtutibus redimite,
 Alma fac nunc prece, liberemur ut a tristi nece
Corporis et anime, hic Deo famulantes deuote,
Obambulando tumbam, tibi Patri colendo paratam,
Bona illic dentur, unde nostre mentes purgentur,
Ubi es nobiscum dulci somno exspectans Christum
Supreme uenturum, et iustis bona uite daturum.
Wilhelmi abbatis ah! nos uita iungat beatis
Soli me post tui autem, dans uidere claritati,
Chorum cum turma, qui celica sunt super astra,
More Deum laudantes, et dulci sono iubilantes,
Per paradisi prata uoluendo carmina lata,
Regi regum Domino qui throno illic sedet in alto,
ualeat uox laudis, in euum sic semper mansuris. Amen.





HYMNUS IN HONOREM B. uILHELMI.



    Audi, Deus, hymnizantium
Preces tuorum supplicum,
Sancti confessoris tui
Solemnia colentium.

   Benignis miris actibus
Hic fulsit et uirtutibus,
Lucerna lucens omnibus
Domo Dei manentibus.

Fundans in Christo plurima
Monachorum cenobia,
Muros erexit celitus,
uiuis utens lapidibus.

    Hic fuit uiuens hostia
Per cuncta uite spatia,
Mactauit in se uitia
Crucis ferendo stigmata.

   Huius, o Christe, gloria,
Iam factus es uictoria,
Ipsius per suffragia
Da nobis uite gaudia.

   Laudamus te Patrem Deum,
Unicum simul Filium,
Spiritumque paraclitum,
Nunc et per omne seculum. Amen.





SANCTI WILLHELMI CONSTITUTIONES HIRSAUGIENSES SEU GENGENBACENSES 





MONITUM

Sanctus Wilhelmus in Cenobio S. Emmerammi Ratisbone monachus ob sanctitatis et doctrine famam a monachis Hirsaugiensibus post medium XI seculi in monasterio Sancti Aurelii abbas constitutus fuit. Is pro singulari suo monasticam disciplinam instaurandi studio petiit ab Wldarico seu Udalrico Cluniacensis ecclesie monacho, ut quas Cluniaci a maioribus haberent constitutiones, secum communicare non grauaretur. Annuit Udalricus, et Cluniacensium consuetudinem libros tres  a se conscriptos ad eumdem direxit. In libro primo egit de psalmodia et missarum solemniis, deque uariis anni celebritatibus: in secundo de disciplina regulari: in tertio de regimine et officialibus. Hi omnes tres libri a domno Dachcrio typis uulgati sunt in Spicilegii ueteris editionis tomo Iu, noue tomo I . uerum cum uir sanctus peritiorem earumdem consuetudinum notitiam perciperet, facultate per Bernardum Massiliensem ab Hugone Cluniacensium abbate petita, paulo post sex e suis monachis Hirsaugia Gluniacum direxit, ut coram ritus, usus ac ceremonias accuratius uiderent addiscerentque, ac minutissima queque ad disciplinam monasticam pertinentia quam diligentissime adnotarent. Cum itaque Wilhelmus hoc modo uniuersum Gluniacensium institutum penitus notum haberet, consilium cum monachis suis iniit, ut ea tantum ex libris Udalrici seligeret que ad morem patrie, loci situm, et eris temperiem accommodata essent: unde in iisdem libris nonnulla mutauit, pauca omisit, plura addidit, ea precipue que a puero Wilhelmus in monasterio sancti Emmerammi didicerat. Atque hunc in modum leges ac constitutiones pro celebri illa Hirsaugiensi congregatione primo facte fuerunt: quod ipsum in prologo suo auctor pluribus uerbis explicat. Prefuit Wilhelmus anni XXII, mense I, die I. Obiit extremum diem 1019 Christi anno. Eius elogium habes in Chronico Hirsaugiensi, quod huiusmodi est: Hic est Wilhelmus abbas sanctissimus Christi famulus, qui ordinem D. P. nostri Benedicti suo tempore pene collapsum in Germania et deformatum insolentia monachorum, instaurare et reformare studuit, et plus quam centum monasteria tam per se quam suos ad pristinam regularis discipline obseruantiam reuocauit. Excepta reformatione et congregatione duntaxat Cluniacensium, que numero monasteriorum excellit, nulla hactenus in ordine nostro reformatio exstitit que numero uel cenobiorum, uel notabilium personarum Hirsaugiensium instaurationi comparari possit. Ibid, pag. 225.

Inter prima monasteria in que constitutiones Hirsaugienses illate fuerunt, numeratur monasterium in Gengenbach, Argentinensis diecesis, quod S. Pirminius Meldensis episcopus temporibus Theoderici Francorum regis fundauit. In hoc namque monasterium, ut laudatum Chronicon Hirsaug. pag. 176 habet: Marquardus abbas cum XII monachis ex Hirsaugia missus est a Gebhardo uenerabili Patre, qui sancto Willhelmo in abbatia Hirsaugiensi successit. Hic reuerendissimus abbas Marquardus cenobium Gengenbach sibi traditum in utroque statu reformans, et temporalia sapienter recuperauit amissa, et in breui numerum ualde auxit monachorum. Hec ideo a nobis allata sunt, ut plenissime constaret constitutiones Gengenbacenses, in codice Einsidlensi  descriptas, easdem omnino esse atque Hirsaugienses, quas edere Lucas Dacherius Spicilegii tomo I noue editionis pag. 639, et Ioan. Mabillon uet. Analect. tomo Iu, pag. 454, in sese suscipere meditabantur. In que porro monasteria eedem constitutiones inuecte sint, refert Trithemius Chronico Hirsaugiensi a pag. 274, cuius uerba hic afferre iuuat ut ex iis propagatio harum constitutionum plenius intelligatur. Nomina monasteriorum ordinis nostri ex Hirsaugia per ipsum B. Wilhelmum Abb. et suos discipulos post eum uel denuo institutorum, uel ex desolatione reformatorum seriatim exprimere decreuimus, ut plura exstitisse quam centum ostendamus. Primum igitur omnium caput, et principale monasterium est Hirsaugiense istud maius, quod nouum a fundamentis construxit.


Monasteria noua.

    Zwilfalta.
    Sancti Georgii Mart. in Hercynia Silua.
    Sancti Petri in Erfordia.
    Sancti Martini in Carinthia.
    In Bruweningen.
    Prioratus in Weilhaim.
    Prioratus in Reichenbach.
    Prepositure in Rothe.
    In Camberg.
    Prioratus in Schonrain.
    In Braitenawe.
    Odenhaim.
    Hasungen.
    Celle Pauline.
    Petershausen.
    Leuen in Carinthia.
     In Posauia.
    Hugeshofen.
    S. Walburgis.
    Niiwilen.
    uraugiense.
    In Lorch.




Monasteria reformata.
    In Scheffhausen.
    Lorissense.
    In Reinharzbronn.
    In Altdorff.
    Sancti Albani Moguntie.
    In Bildenstat.
    Sancti Iacobi Moguntie.
    Bruwilen prope Coloniam.
    Mediolacense in Lotharingia
     Sancti Disibodi episc. in Comitatu Spanheim, quod Cisterciens, nunc inhabitant.
    In Lympurg.
    In Hornbach.
    In Tholegia.
    In Sels.
    Maurimünster, quod Morsmünster appellant.
    In Gengenbach.
    In Schuttera.
    Ettenhaim.
    Schwarzach prope Argentinam.
    Schwarzach in Francia Orientali.
    Sancti Stephani Herbipoli.
    In Amorbach.
    Niiwestat prope Choganum.
    Theris iuxta Moganum.
    Montis Monachorum Bambergens.
     In Moncourach.
    Steinach.
    Salueldense.
    Magdenburgense in Saxonia.
    Rhinawe.
    Admontense in Austria.
    Sancti Udalrici in Augusta.
    In Ysne.
    Rozaz prope Aquileiam.
    In Elchingen.
    Augie maioris.
    In Weingarten.
    In Besselbron.
    In Bregniz.
    Heremitarum.
    Campidonense.
     In Altha.
    In Deckingen.
    Ottenbüren.
    In Alberspach.
    Benedict-büren.
    In Glaubüren.
    In Necashaim.
    Schluchtera.
    In Oxenhausen.
    Sancti Blasii.
    Muchart.
    Mure.
    Nawense.
    Tharisiense.
     Salzburgense.
    In Heïdenhem.
    Sanctorum Petri et Pauli in Nigra Sylua.
    In Wiblingen.
    Sancti Trutperti.
    In Trube.
    In Elwangen.
    In Thiethaupten.
    S. Ioannis in Thurtal.
    Faburgense.
    In Andex.
    In Fischingen.
    In Blanckhenstetten.


Hec nomina monasteriorum ordinis nostri conscripta inuenimus, que uel a principio fundationis sue monachi Hirsaugiensis Cenobii primi inhabitantes regularem plantauere disciplinam, uel antiquitus fundata et nimia uetustate, siue neglecta institutione deformata, ad regularis obseruantie tramitem reformarunt. Hactenus Chron. Hirsaug.

Monemus porro lectorem, constitutiones Hirsaugienses cum libris Udalrici a nobis esse collatas, atque omnia singula que ex dictis Udalrici libris desumpta sunt in textu litteris UD. notauimus; ea uero que sanctus Wilhelmus addidit * stellula distinximus; que uariant litteris uAR. designauimus: ut hac ratione primo statim intuitu pateat quid Hirsaugienses ex consuetudinibus Cluniacensibus asciuerint, quidque illud sit, quod ante Cluniacensium institutum sanctus Wilhelmus a puero in monasterio Sancti Emmerammi didicerat. Unde etiam facili negotio colliget eruditus lector quid differat disciplina monastica que in Gallia floruit, ab ea que in Germania usu recepta fuit. Qui tamen rectum hac de re iudicium efformare uoluerit, oportet ut Bernardi quoque ordinem Cluniacensem cum his constitutionibus conferat: nonnulla enim capita istarum constitutionum ab Uladrico pretermissa in illo ordine continentur; que tamen, ne opus mancum mutilumque redderemus, hic ex integro typis etiam describi curauimus.



CONSTITUTIONES HIRSAUGIENSES SEU GENGENBACENSES
[Ex mss. Einsidlensibus.]



LIBER PRIMUS



PROLOGUS.


Postquam  ego frater Wilhelmus, Dei ordinatione, et fratum Hirsaugiensium electione eiusdem loci prouisor sum constitutus, indidi eis in primis, quas a puero didiceram in monasterio Sancti Emmerammi regularis uite consuetudines. Sed quia multa in eis erant, que paulatim succedente desidia a monastico rigore, et ab illius parte conuersationis nobilitate uidebantur degenerasse, statim apud me, ut ubicunque aliquid informandis Fratrum moribus proficuum uisu uel auditu, uel certe lectione sacrorum librorum perciperem, totum hoc quasi uiuos lapides ad spiritualis structure fabricam conferrem. Quod propositum meum dum ei, qui replet in bonis desiderium fidelium suorum, sedulis precibus  commendarem: Deo omnia mirabiliter, ac misericorditer disponente, uenerabilis uir, ac bonorum omnium memoria dignus Bernardus abbas Massiliensis,  apostolice sedis legatione functus, ad nos deuenit, integrumque fere annum difficultate conficiendi itineris, quod uolebat, inhibitus, nobiscum exegit.

Qui uti sollicite fratrum conuersationem, et monasterii nostri statum peruidit, quodam die inter cetera colloquia, sic me compellauit. »Ut uideo, frater carissime, locus iste admodum aptus est conuersationi monastice, et ipsi fratres iuste ac sancte uiuendi ardentissimo uidentur flagrare studio. Sed nosse uelim, quos potissimum uestre institutionis magistros habeatis, et a quo precipue monasterio deriuatas consuetudines obseruetis.« Nostri, inquam, est studii quoslibet religiosos huius uite uiros pro posse nostro imitari: sed si nos  in aliquo deuiantes dignamini ad uiam reducere, procul dubio quocunque nos sapientis consilii manu ducitis, promptissimi subsequemur. Ad hec ille:  »uestra, inquit, conuersatio, quantum nostri ingenioli acumine perspici potest, et Deo acceptabilis, et omnium sane sapientium admiratio uidetur. Sed si adhuc gloriosior esset, et apostolicis, ut ita dicam, signis et uirtutibus illustrata claresceret, his tamen, qui sincere monasticam sectantur perfectionem, non adeo grata acceptaque erit, nisi aliis regulariter institutis monasteriis in habitu et tonsura ceteris consuetudinibus assimilata fuerit. Sed inter omnia Cisalpine Gallie monasteria, si nostram requiritis sententiam, Cluniacense cenobium potissimum uobis suadeo eligendum; ubi et perfectissimorum monachorum auctoritate, et temporis antiquitate monastica eo roboris et glorie excreuit religio, ut si qua adhuc sanctitatis  uestigia in aliis uideretur monasteriis, non dubium sit ex hoc, quasi ex uiuo quodam et inexhausto fonte, singulos emanasse riuulos.« Dum his, et huiusmodi motiuis uir predictus, ut dici solet, stimulos currentibus addidisset, peracta legatione pro qua uenerat, rediit, et in redeundo Cluniacum transiens, ipsi Patri monasterii nos intime commendauit, et ad pristinum  satis beneuolum reddidit.

Circa idem tempus Udalricus senior quidam Cluniacensis nutu Dei, pro causa monasterii in Alemanniam missus, aliquandiu nobiscum mansit: et quia nobis olim erat familiarissimus, longaque iam experientia in Cluniacensibus disciplinis exercitatus, rogauimus eum ut suas nobis consuetudines transcriberet.  Annuit, spopondit, et, ut promiserat, duos de predictis consuetudinibus libellos nobis conscripsit. Postea considerantes in eisdem libellis multa deesse ad plenarium earumdem consuetudinum scientiam capessendam, primo duos ex nostris fratribus, atque iterum alios duos, tertio nichilominus duos Cluniacum direximus: qui tam diligenti examinatione omnia illius Ordinis secreta rimati sunt, ut ipsi eorum magistri, in quorum audientia scriptas consuetudines recitabant, affirmarent, nunquam aliquos illius spiritualis schole discipulos, uel plenius, uel ueracius sue institutionis artem comprehendisse. Illis tandem redeuntibus, et tam fructuosi operis manipulos cum gaudio reportantibus, accepimus per eos mandatum a Domino Hugone  uenerabili Cluniacensium abbate, ut sua freti auctoritate, coadunato seniorum nostrorum consilio, prout ipsa declarat ratio, secundum morem patrie, loci situm, et eris temperiem, de eisdem consuetudinibus, si quid esset superfluum, demeremus; si quid mutandum, mutaremus: si quid addendum, adderemus. Quod sagaci studio communi insistentes, et pauca quedam mutantes, multo autem pauciora recidentes, totas illas consuetudines in duos libros distinctis per sua capitula sententiis digessimus. Hac autem intentione, et hac mercedis compensatione tam sumptuosum opus elaborauimus, ut et uos,  fratres karissimi, reuerendi Patres ac domini, et quibuscunque inest amor et studium secundum uos institui, hec obseruando uitam eternam promereri ualeatis: dumque uos nostro labore ad bene uiuendum adiuuari gaudetis, nos quoque ad semper cum Christo beate uiuendum, uestris orationibus adiuuetis.

Hilari ergo animo, et obuiis  manibus suscipite paruula quidem, sed multo labore exsudata Patris nostri xenia, et ad perpetuum paulo post morituri senis memoriam, amplectimini; seruate et obseruate, atque in intimis reponite sensibus; ut quam sincero amore uiuentem dilexeritis, in horum obseruatione innotescat omnibus per succedentia tempora futuris. Hinc etiam operi proposito manum  applicantes, congruum arbitramur a nouitiorum susceptione, eorumque institutione omnium que dicenda sunt exordium facere.



CAPUT I. De diuersitate nouitiorum.

UD. Igitur aliqua diuersitas est eorumdem nouitiorum: nam non solum absque habitu ueniunt, ut laici et clerici, sed etiam cum habitu et monachi iam facti. Et tales trifariam sunt differentes. Quidam sunt de longinquis et alienis monasteriis, et ad hoc ueniunt, ut rursus profiteantur, et de cetero maneant nobiscum. Quidam sunt de cellis nostris, et uel pro infirmitate uel loci longinquitate benedictionem iam a domno abbate acceperunt, professione iam dilata, et ad locum nostrum usque  reseruata. Alioquin nouitius in aliqua eurumdem cellarum susceptus, non est ibi monachili indumento nisi per licentiam uestiendus, sed assumptis secum quibus induatur ad accipiendum habitum ad nos usque perducitur; ceteris, que secum Domino obtulit omnibus illic, ubi susceptus est, permanentibus. Sed postquam de ordine nostro instructus  benedictionem acceperit, ad locum ubi prius est susceptus , redibit. Solet tamen domnus abbas illis prioribus, qui in remotissimis locis morantur, concedere, susceptos nouitios non solum monastico indumento ibi uestire, sed etiam, si tam grauis infirmitas mortis periculum minatur, in monachos consecrare. Hec autem benedictio que ita ad succurrendum  agitur, tam  his, qui prope quam qui longe sunt, prioribus ab eo conceditur: si tamen ipsi tam grauis infirmitas prenuntiatur; et uel ex aliqua occasione ad egrum ire impeditur, uel in tempore illuc uenire non speratur. UD. Quidam non sunt de tali monasterio nostro: quod absque domno abbate proprium habent abbatem. Ubi etsi benedictionem accipiant et professionem faciant, tamen habentur a nobis per omnia et in uita et post uitam ac si apud nos fecissent; * excepto quod ille triginta Misse non cantantur. Sunt enim et alia nobiscum monasteria, que quamuis non per abbates, sed per priores  regantur, tante tamen sunt facultatis, ut in eis ualeat obseruari ordo regularis. Ergo isti, qui per priores reguntur, postquam apud nos professi fuerint, et illi qui sicut dictum est, proprium habent abbatem, UD. cum primum ad nos siue causa caritatis, siue alicuius negotii uenerint, fiducialiter et absque mora intrant, et secundum tempus quo in monasterio prefati sunt recepti, sic etiam ordine suo non carebunt.

* Sunt adhuc alia monasteria  , de quibus nichil amplius ad nos pertinet, nisi quod per abbatem nostre congregationis, et domni abbatis constitutione reguntur. Horum monachi cum ad nos ueniunt, in choro, et ubique in claustro nobis sociantur, nisi in capitulo. Illuc enim non ingrediuntur, nisi cum  uenia, uel ipsi uel abbas eorum promereatur. Quo autem ordine hoc agatur, in capitulo eiusdem abbatis requiratur . Reliqui omnes ad conuersionem uenientes non permittuntur intrare, nisi prius iuxta uerbum S. Benedicti, uel unam noctem extra claustrum morentur; UD. pedites quidem in Eleemosynaria, nisi sint monachi, uel honestiores clerici; equites in monasterio. Qui etiam in hora receptionis sue siue in eleemosynaria, siue in hospitali morentur, ab Ostiario inde in capitulum deducuntur. Si autem, cum uenerint, aliquas in monasterio res attulerint, faciant secundum regulam S. Benedicti donationem earum . Quo facto ipse oblationes assumuntur ab iis, ad quorum obedientiam  pertinent. Ad quorum autem obedientiam pertineant, in capitulo camerarii inuenitur.  Prius autem quam intrauerint in hospitum auditorio ab eodem Ostiario instruendi sunt, quemadmodum faciant petitionem suam. Primum ut sciant ueniam petere more nostro, ut prostrati et interrogati a presidente, quid uelint? singuli dicant: Deus misericordiam, et uestram, uestramque societatem libenter habere uolumus, uel si unus est: dicat, uolo. Et postquam ille responderit: Deus det uobis societatem fidelium suorum, * surgentes ueniant ad pedes eius, nisi sint monachi; alias a domno abbate, uel pro infirmitate uel loci longinquitate  consecrati, qui abbati soli, si adest, reuerentiam hanc sunt exhibituri, et ut paululum retrocedentes, honeste se inclinent, et sic ad analogium  se recipiant. Que inclinationis lex ita, ut hic dicta est, omnibus quacunque de causa ad pedes uenientibus obseruanda est.

 Si quis est, ut prefatus sum, de aliqua cella nostra, fratribus in capitulo sedentibus inuitatur, et, ut dictum est, facta petitione, iubetur ut ultimus sedeat inter fratres, qui nondum fecerunt professionem. Si nouitii aliqui non consecrati   tunc sunt in monasterio, illis est ad collationem ad mandatum  et refectorium superior, in choro quoque, si est litteratus  ; sin autem, eis, qui sunt inter nouitios illitterati.



CAPUT II. De monacho qui de alieno monasterio uenit.

* Qui de monasterio alieno suscipiendus uenit, similiter facta petitione, postquam interrogatus, si consuetudine ordinis nostri contentus esse uelit; promiserit se per omnia usque in mortem, prout Deus illi uires dederit, obediturum. Tunc, concessa ei fratrum commanentia, sedeat ubi iubetur secundum quod domnus abbas uoluerit et uiderit personam. Hoc autem prouidendum est, ut in tam mediocri loco sedere iubeatur, quod post factam professionem  ab ultimo in priorem locum  reuocatus, tempore, quo domno abbati placuerit, adhuc altius promoueri possit, si meritorum illius dignitas hoc exegerit. Quod si domnus abbas in monasterio non fuerit, prior nequaquam hunc sine licentia ipsius in claustrum suscipit, nisi adeo remotus sit, quod per nuntium in triduo conueniri non possit. Tunc, inquam, nisi cum citius uenturum nouerit, potest huiusmodi suscipere, et in omnibus locis conuentui adunare. Solum capitulum absque permissu domni abbatis non habebit, nec saltem pro petitione facienda intrabit, sed ad aliquam horam in ecclesiam ducitur, ibique per ordinis rectorem conuentui sociatur.

Postea, si opus est, more nostro raditur et uestitur.  Si uestimenta eius non sunt more nostro formata, et in tantum uilia et pauca, ut inter fratres in his competenter conuersari non possit, regularia et necessitati sufficientia ei dantur, in quibus et postea, si perstare noluerit, ante professionem abire non prohibetur.

Quandiu capitulo caret, in cella nouitiorum interim moratur, donec capitulum finiatur. In primis per aliquot dies post oblationem prioris misse cum licentia in eamdem cellam pro instructione uadit, et inde, nonnisi cum aliis nouitiis redit. Postquam uero aliquid instructus fuerit, nonnisi eadem missa finita ad eamdem scholam uenit. Cum autem domnus abbas domum reuersus per priorem de eodem fratre, que acta sunt, cognouerit, ad primum capitulum, cui  ipse intererit, ei ad se uocato solita petitione premissa, hoc concedit, si tantum antea per nuntium illi hoc non concessit. Potest et hoc interdum fieri, ut aliquando aliquis nouitius debeat recipi, et domnus abbas in monasterio quidem maneat, sed ad capitulum uenire non ualeat. Tunc ipsius iussu prior cum recipit, et si monachus est ad presens sibi locum concedit. Siue autem iste, siue ille, cui domnus  abbas presens capitulum concessit, non nisi cum licentia monente tamen magistro, a quo nouitius instruitur, [suppl. intrabit]. Ad illum namque pertinet quidquid domno abbati uel priori pro quolibet nouitio insinuari debet.

Professio eius plusquam aliorum nouitiorum prolongatur, et postquam de nostra consuetudine introducitur, in nullo minus, quidquid deliquerit per correptionem dissimulatur, ut si reuera Dominum querat, comprobetur. Sicut si ordo nostre consuetudinis ei aliquid sapit, a domno abbate, quatenus sibi professionem facere concedat, suo sponte, uel in capitulo cum uenia, uel alias sine uenia petit: quod et quilibet nouitius extra capitulum pro susceptione sancti ordinis facit, si hoc sibi animus feruenter  suggerit. Que tamen confessio ac sancti ordinis susceptio secundum consuetudinem et secundum regulam Benedicti ante integrum annum nulli nisi pro infirmitate concedenda est. Interim quoque ad quelibet officia, siue in ecclesia, siue extra ecclesiam, sicut et alii fratres, notatur , quod nec ante nec post diem professionis, siue ad officium misse, uel epistole, uel euangelii absque permissu domni abbatis se admittit. Ad lectionem uero mense et hebdomadarii cantoris tandiu non admittitur, donec armarius  si ad hec idoneus sit, experiatur. Ad ipsius namque arbitrium pertinet hec omnia ei ascribere, sicut et ad Prioris cuilibet obedientie, que infra claustrum agitur, adiutorem eum constituere. Qui etsi quomodolibet  nouitium, domno abbate absente, ualeat suscipere, tamen si non uult persistere, absque abbatis precepto non potest eum dimittere. Sed neque pro huiusmodi mentis instabilitate, uel duris uerbis, uel flagellis castigare; quod et ipsum abbatem oportet deuitare, cum potius hoc, quod sanctus Benedictus precipit , in illo obseruari debeat, ut, sicut liber uenit, et ita liber discedat.

Si quis autem de alieno monasterio apostata uenit, habituque monastico abiecto, in clericali ad nos causa conuersionis uenerit, non recipitur, sed persuadetur, ut digne penitendo reuertatur. Quod si reuerso post congrue satisfactionis promissionem ingressus illic denegatur, tunc si petierit, hic recipitur;  prius tamen quam claustrum intrat, cuculla  et froco indutus, postea uero nostro more radendus ac ceteris, que ordo exigit, induendus, sed ad professionem plusquam aliquis nouitiorum differendus.

 Clerico et laico, qui nondum ita sunt experti uitam nostram, diligentius est insinuandum, ut habetur in regula, quam dura, quam aspera necessario patiantur, si ad subiectionem nostram peruenerint; que nimirum compellit eos nullam potestatem proprie uoluntatis habere, sed ad nutum  alterius per omnia pendere. Cum autem ipsi, ut supra dictum est, responderint, exoptationem receperint, et secunda uice ad pedes uenerint, ducuntur a magistro in ecclesiam ad locum competentem, ut ibi sedeant, usque dum uestiantur. Si quis inter eos est litteratus, liber aliquis interim ei ad occupationem datur, donec finito capitulo, cum primum fieri potest, ad radendum et mutandum habitum educatur. Quod si rasura eorum aliqua de causa paulisper est differenda, magister predictus in cellam nouitiorum eos ducit, ibique per spirituale colloquium aliquandiu detentos, uel illic dimittens, uel in ecclesiam reducens, horam radendi exspectare facit. Si autem conuentus post duos uel tres dies est radendus, interim si uidetur, rasura clerici potest differri;  laicos uero ante maiorem missam irrasos exspectat, ante cuius pulsationem ducendus est in chorum, et ibi sella extra maius altare posita est ante gradus.  Ad hoc ministerium selle semper sunt in sacristia posite; sedere iussus, abscissa coma coronatur, barbaque tonsa tirocinio Christi assignatur.

Hoc ordine eadem tonsura agitur. Sacerdoti missam celebraturo adest armarius cum libro, magister nouitiorum cum forcipe et linteo, que a camerario data iugiter ad hoc opus seruantur in sacristia. Quod linteum idem magister in manu tenens de manu sacerdotis rescissum recipit capillum. Ergo in primis premisso, Dominus uobiscum, cum oratione dicitur, Presta, quesumus. Deinde aqua  benedicta eos aspergit et tondet, mox a iuuene  indirectum incepta antiphona Tu es, Domine, et a conuentu finita, adiuncto uersu Conserua cum Gloria, iterumque eadem antiphona canitur. Post tonsuram dicit sacerdos. Oremus. Presta quesumus. Quo facto, ad barbam tondendam dicitur, Dominus uobiscum. Deus cuius specie. Post hanc orationem non aspergit, sed mox tondere incipit. Quod si fuerint decem uel plures, tunc postquam sacerdos duobus uel tribus coronas assignauerit, magister quosdam seniores aduocat, qui illum tondere adiuuent. Et postquam eorum singuli de singulorum capitibus et barbis capillos aliquot absciderint, in eodem loco exspectant, donec tam sacerdos quam  illi unusquisque eum quem totondit osculetur.

Predictus magister linteum, forcipes et sellas in sacristiam reponi procurat, ut ad tale ministerium semper ea in promptu habeat. Secundum consuetudinem autem nullus ad conuersionem laicus in claustrum recipitur, quin in tali etate sit profectus, ut uel tantum barbe habeat, quod tonsure huius ordo impleri ualeat, quique in posterum custodie subiugari non debeat; excepto si tam incautus esse ceperit. Itaque, postquam nouitii ita, ut dictum est, in choro designantur, eumdem magistrum ad  calefactorium sequuntur, quia illic a prouisore rasoriorum, assumptis per magistrum aliis fratribus qui eum adiuuent, sunt radendi. Nam ad illum pertinet ut nouitii regulariter radantur.

Finita uero rasura, camerarius adesse non negligit, et eos ad uestiarium ducit. Illi namque omnes sunt uestiendi a famulis ipsius camerarii. uestimenta uero quibus tunc exuuntur, usque in diem professionis eorum reconduntur.

UD. uestis eorum nostre debet omnino similis esse, preter quod, quandiu erunt absque benedictione, sola cuculla carebunt. Postea capellum frocco eorum assuitur, ne notabiles dissimilitudine nobiscum conuersantes uideantur.  Nam siue sint pauci, uel multi, etsi in capitulum nostrum non  ueniunt, et separatim, scilicet in cella nouitiorum cum magistro dormiunt : tamen in refectorio et in aliis locis minime separantur a nobis. Mox autem ut uestiuntur, magister eos recipiens in predictam cellam ducit, ibique eos pauca, que ad presens sunt necessaria, instruit: deinde chorum cum eis adiens in loco idoneo statuit. Deinde omnia, que ad lectulos habere debent, a camerario in cellam eamdem, sciente magistro et unicuique congrua disponente, apportantur, simul et cuculle, si fieri potest; que usque ad diem professionis eorum, ibi seruentur, et nomina singulorum in totidem breuiusculis  per eosdem scripta, cucullis singulis a dorso exterius per semetipsos  interim assuuntur, et in hora consecrationis unusquisque ea que sibi competit, induatur. Cetera uero quibus in primordio receptionis indigent, magister eorum a camerario requirit. Post tres autem uel quatuor dies aduentus eorum, his qui litterati inter eos sunt, magistro admonente, codices ad lectionem ab armario dantur, sed tamen ad eos non notantur, sicut alii fratres, qui pro suis libris in capite quadragesime ascribebantur.



CAPUT III. Quomodo se habeant in cella nouitiorum, et quomodo ibi instruantur.

Nouitii, siue sint pauci, siue multi, in predicta cella instruuntur. Quotidie namque docendi omnes ibi conueniunt, uidelicet in festo XII lectionum, et in octaua  Natiuitatis Domini, et Pasche, et Pentecostes post primam. In priuatis uero diebus post oblationem prioris misse, cum quibus etiam aliqui monachorum adhuc in ordine rudes, cum licentia ueniunt; sed redituri quando scillam ad capitulum audiunt: excepto si tales sunt, qui aliunde uenientes domni abbatis permissu illud nondum acceperint. Preterea, si qui nouitiorum, quid interrogare, uel discere uolunt, quandocunque aliquod interuallum in die occurrit, sicut est post missam et post cymbalum percussum, uel in hieme post prandium, sponte sua  ad eum in eamdem cellam ueniunt. Nam in his temporibus aliquos nouitiorum uenientes eius doctrinam ibi capere frequenter inueniuntur. Post cenam, uel infra quadragesimam post prandium, nunquam pro hac causa illuc accedunt; quia nemo tunc ibi instruitur, nisi nouitius aliquis infra tres dies, quando recipitur. In auditorio autem fratrum nulli eorum causa instruendi alioquin facit uerbum. Ergo cum primum hora, quam prediximus, conueniunt, licet capitulum cum illis habeatur, tamen uersus Pretiosa in aperto ab eis minime pronuntiatur, sed magister eorum tantum dicit Benedicite. Nam unusquisque illorum, qui eumdem uersum sciebat usque in hanc horam non differebat: qui autem nesciebat, Dominicam orationem uice ipsius  ter recitabat. Sane si sunt XII Lectiones, in primis sermone Euangelico admonentur, qui et eo die in capitulo agitur. Qui cum Per omnia secula seculorum, concluditur, et ab omnibus Amen respondetur. In priuatis diebus aliquando cum admonitiuncula, que illis congruat, ut in melius proficiant, incitantur. Interdum etiam quedam de regula, que eis expediant, predicantur. Post uero de ordine instruuntur.

Si quis tale quid commisit, ut uel ab eodem magistro, uel ab alio eius condiscipulo inclametur, ueniam quidem petit, sed iudicium suum non subit. Nullus autem pro qualibet culpa ibi ueniam petit, nisi ab alio fuerit inclamatus. Si quis inter eos negligens in discendo ordine, uel tepidus in aliquo  huiusmodi uitio reprehensibilis esse deprehenditur, si primum aliquot uicibus per magistrum propter hoc admonebatur, sed non correxit, coram aliis dure et aspere, prout sanctus Benedictus precipit , non solum ad presens ab illo corripitur, sed asperiora, id est carcer, Boge  excommunicatio et flagella ei proponuntur, que quandoque inter fratres procul dubio sit passurus, si in sancta conuersatione pro posse suo non fuerit feruidus. Quem uero intentum ad ea que audit, et in omnibus que ad huiusmodi propositum pertinent sedulum, prospexerit, nec in hac uice, sed aliquando, cum opportunum fuerit, semotum ab aliis, ut contra hostis tentamenta fortiter luctetur, et ut quotidie in melius proficiat, adhortetur. Ergo, sicut dictum est,  quando illos secundum quod sibi tunc uidetur instruxerit, in capitulum, licet ex parte transactum, uadit.

Potuit aliquis nouitius siue in conuentu, siue alias, talem aliquando incurrere culpam, ut pro ea tunc uel ab aliquo fratrum, uel ab ipso magistro in capitulo clametur. Et si aliquoties admonitus eam emendare neglexit, ad capitulum ductus, uel claustrali priori, uel eius adiutore infra idem capitulum illuc directo, per manum magistri uirgam experiatur. Forsitan et talem culpam iuuenis nouitius interdum  committere potest, pro cuius emendatione non multoties admoneatur, sed mox, ut inclamatus fuerit, ante finitum capitulum, pro eo, ut predictum est, corrigatur. Ut si u. g. ad alium iuuenem in custodia positum, quiddam loquitur, uel riserit, uel signum aliquod fecerit; si tamen presciuit, quod ab huiusmodi cauere debuit. Postquam  magister nouitiorum capitulo eorum finito, in conuentum redit, ibi recapitulant, que didicerunt. Qui inter eos in disciplina ordinis sunt prouectiores, seorsum instruunt in eo adhuc imbecilliores: feruet enim in iis huiusmodi operis instructio, uenia ab iis frequentatur, et consuetudinalis inclinatio, addiscuntur et cetera, que in tali exerceri solent schola. Si cui eorum a domno abbate  uel priore Hagellum ad penitentiam iniunctum fuerit, tunc temporis a sacerdote aliquo, si inter eos a magistro ad hoc idoneus inueniri potuit, in loco qui huiusmodi negotio deputatus est, percipit. Quod si talis ibi deest, sacerdotem de conuentu pro hac causa ad eumdem locum suo in tempore adducere debet. In eo quoque tempore, si bini uel terni seorsum de ordine loquuntur, propter hoc non reprehenduntur. Si quis etiam quid de uestimentis suis uult sarcire, uel lectum sibi sternere, tunc potest facere.

In uigiliis Natiuitatis Domini et in Annuntiatione ipsi pro petenda uenia in capitulo fratrum intersunt, et dicto a priore loquimini de ordine redeunt. Et si  magne estimationis hospites pro fraternitate suscipienda illuc aliquando sunt ducendi, propter eos aduocantur in fine capituli. Et postquam hospites  inde deducantur, incepta psalmodia, uerba mea, ipsi cum conuentu egrediuntur Quod non erit, quando post capitulum  tabulam audiunt, uel pulsationem ad officium defunctorum, uel ad psalmos uerba mea, quod interdum fieri solet pro aliquo defuncto; nam mox in conuentum omnes ueniunt. Si autem est in Quadragesima in illis priuatis diebus, quando silentium in claustro obseruatur: tunc conuentui, postquam finito capitulo ad lectionem sederit, iunguntur; uel si est festum XII Lectionum, quando post capitulum cum psalmis uerba mea, in maiorem ecclesiam itur,  et consequenter XXX psalmi sunt canendi, tunc antequam incipiantur iidem psalmi: et si ad presens aliquis nouitius adest, qui intra tres dies ad conuersionem uenit, eum magister eius, post percantatos X psalmos, ad instruendum educere potest. Si uero dies silentii  tunc instat, hic talis magistrum, aliis abeuntibus, ab eo iussus, in cella exspectat. In omni tempore loquendi conuentui intersunt, nisi quando capitia eis ablata sunt: sparsim, mixtim inter fratres loquuntur. Frater cum nouitio  loqui non prohibetur. In XII autem lectionibus post capitulum exspectant magistrum uel adiutorem suum denuo docendi; si est in minoribus festis donec audiant signum ad tertiam: si uero est Dominica, in qua in Albis non sunt uestiendi, usque ad aspersionem aque benedicte: si autem sunt uestiendi, usque post Euangelium prioris Misse. Sed in his, si post capitulum, uerba mea, uel officium defunctorum cum pulsatione sequitur, post eius expletionem item pro instructione reuertuntur. Quod si est festum  , in quo ad nocturnos antiphone Iu solent cantari, post uenite, mox post capitulum factum, eos ad ecclesiam ire conuenit: excepto, si aliquos nouitios uenientes quid uelit docere. Si uero ad officium defunctorum, uel ad uerba mea,  post capitulum pulsatio signorum tunc sequi debet, nullus eorum ibi remanet. Qui nouitius ad conuersionem uenit, alicui bene exercitato commendatur, qui ubicunque poterit, curam eius gerat, et in ecclesia iuxta eum orationem faciat. Per omne tempus, quo in eadem cella consistunt, excepto ante diem professionis sue, absque  capitiis [caputiis] incedunt. Quicunque inter eos idonei ad hoc uidentur, custodi ecclesie, uel refectorario adiutores a priore deputantur; sed tamen absque eius permissu sacerdotes ad celebrandas missas adiuuare possunt. Ad coquinam et lumen in ecclesia deportandum, ab armario cum aliis notantur: nam ei illorum nomina a prefato magistro pridem perscripta presentabantur. Ipse quoque magister instruit  eos postea de quolibet officio, ad quod prenominati sunt in capitulo.

Quandocunque fratres ante mandatum prelauant in occidentali parte claustri, seorsum hoc faciunt. In estate uero post nonam, quando tabula debet percuti, nouitii et monachi capitulo adhuc non adunati, transeuntes capitulum in ecclesiam uadunt, ibique iuxta introitum cum libris, si quos ibi inuenerint, sedent, donec post percussionem tabule in conuentum exeant. Si quis eorum scribendi uel libros ligandi est sciolus, in cella nouitiorum potest a magistro illis iniungi hoc opus: si tamen rogauerit eum armarius. Nouitius litteratus, qui in tali iuuentute est, admonente eius magistro, in custodiam a  domno abbate traditur, et alii nouitio custodiendus committitur. Si uero ille non adest, neque per nuntium prioris aliqua commoditate conueniri potest, tam nouitius iuuenis quam alius huius etatis a priore custodie mancipantur. Nouitio, qui frocco indutus recipiendus aliqua de cella aduenerit, auferendum est caputium extra claustrum, si ea est die benedicendus, qua suscipitur, aut si aliqui nouitii in cella nouitiorum ablatis caputiis tunc morantur. Sciendum est autem, quod nullus unquam nouitiorum  communicabit, priusquam consecratus, nisi in summis quinque festiuitatibus, et in illis tribus diebus ante Pascha; si talis infirmitas ei minime superuenerit, que sibi necessitatem communicandi faciat. Quod tamen nouitius monachus non obseruabit, etiamsi nondum domno ablati, uel priori confessionem suam fecerit. Quisquis inter eos de ecclesia ad cellam noctu uenire non presumit, nisi uel uno socio assumpto et non sine lumine. Nam aliquot Absconsas  iuxta altare et ostio ecclesie proximum inuenit, quarum unam accipere poterit. Si propter infirmitatem ante chorum sedere, uel noctu pro exstinguenda siti ad infirmariam ire, uel pro solo pedum dolore nocturnos calceos in die portare opus sit, ad hoc licentiam a magistro accipere ualet.  Ad infirmariam autem pro supra dicta causa ipso quidem ducente uenit: sed in crastino nisi a priore ei infirmarius impetret licentiam, inde non redibit.

Si opus habet balneare ad Natiuitatem Domini et Pasche, cum eiusdem magistri scientia potius, quam licentia hoc facit: alio tempore autem non nisi licentia accepta a priore. Quamdiu sine benedictione fuerit, non est consuetudo, ut fiant ei cocture, uel ulla huiusmodi medicina, preter sanguinis minutionem, nisi forte tanta sit necessitas, pro cuius magnitudine impietas uideatur, non infringere consuetudinem. Interim etiam, dum non est benedictus, si fugerit de monasterio, non est persequendus: quia nondum est monachus, neque professus; si uero sponte redierit, non est facile suscipiendus, sed de  industria contemnendus. Si patienter hoc tulerit, et ex corde penituerit, non est in capitulo nudus presentandus: quia nec cucullam nec caputium habet, sed tantum abbatis precepto in claustrum ducitur, et conuentui adunatur. In egritudinem insidens carnem non manducat, etiamsi in infirmaria sit multum debilis, nisi alio cibo refici nequeat. Et si conualescit, propter hoc ueniam non petit. Si quis monachus inter nouitios instruitur, hanc doctrinam non deserit, nisi cum magistro tempus esse uidetur. His, que sequuntur, nouitii tempore probationis sue instruuntur.



CAPUT Iu. De inclinatione.

  Sane imprimis etsi id paruum, nec mentione dignum censeri possit ab aliquo, tamen cum non paruo studio, quilibet nouitius est instruendus, ut regulariter sciat inclinare, scilicet non dorso alleuato ut quibusdam negligentibus est familiare: sed ita, ut dorsum sit submissius quam lumbi, et caput sublimius quam dorsum. Quam inclinationem nos per usum ANTE ET RETRO  appellamus, que contra Orientem incipit, et finit contra Occidentem. Quam etiam agimus primo ante Nocturnos post tres orationes, et post Completorium finitum, et item post  tres orationes sequentes, et de reliquo, quoties in ecclesia conuenimus, uel in capitulo, uel refectorio agimus eam et ad introitum, et ad exitum. Sed in ecclesia Dominica oratione prius premissa, excepto quando Completorium incipitur, et quando a prandio uel a cena imus in ecclesiam, tunc non nisi ad exitum, siue hora regularis sequatur, siue non. Item ad officium, si in die cantatur, non inclinamus, nisi ad finem, et quoties uenimus ad ecclesiam sancte Marie. Quandocumque autem ante missam processio illuc agitur, neque ad finem inclinatur: de qua post Psalmos anniuersatiales [al. anniuersales], cum reuertimur in capitulum, ea uice, non nisi semel inclinamus, scilicet ante percussionem tabule. In choro quoque, stationem quotiens mutamus, ad alterutramque  missam inclinamus. Ad missas enim, qui sunt seniores, stant primi et proximi principali altari: ad regulares horas nouissimi in extremitate chori, preter ad Tertiam in duodecim lectionibus, in quibus, quia solet eandem horam matutinalis missa precedere, et maior statim succedere, propter hoc puto, quod statio non mutatur. De hoc autem prefatus Christi scholaris non tam auditu quantum uisu instruitur.



CAPUT u. De silentio, in quibus officinis sit tenendum.

 Opus quoque habet ut signa diligenter addiscat, quibus tacens quodammodo loquatur, quia priusquam adunatus fuerit ad conuentum licet ei  rarissime loqui. Et tales officine sunt in claustro, in quibus est traditum a Patribus nostris. et prefixum, ut perpetuum silentium teneatur, id est ecclesia, dormitorium, refectorium, coquina regularis. In his singulis tam in die, quam in nocte, si uel unum uerbum quoquam audiente loquitur, sponte ueniam petit. Sed si hanc negligentiam aliquotiens incurrerit, interdum iudicium non euadit. * Alias uero, si quid loquitur, nisi inclamatus ueniam non facit; sed tunc raro iudicium euadit.  Et si uel unam antiphonam uel responsorium, uel aliud quid tale absque libro nominauerit, et in libro simul cum emissione uerbi non uiderit, de hoc non aliud quam plane silentium censetur infregisse. * In auditorio non licet ei loqui sedendo, nisi cum domno abbate,  uel priore, aut claustrali priore pleniter ordinem tenente. Sed et nunquam in duodecim lectionibus, neque in estate priuatis diebus antequam litania finiatur, neque in hyeme ante tertiam ibi uel alibi in claustro quidquam loquitur. Hoc et in cella nouitiorum obseruatur, excepto quod domnus abbas, uel Prior, uel Magister nouitiorum, solito tempore potest ibi alicuius nouitii confessionem audire.



CAPUT uI. De signis loquendi.

De ipsis autem signis, ut aliqua ponam, u. g.  ,  et primum que ad uictum pertinent.  Pro signo signorum; digitis utriusque manus coniunctis manum manui circumfer. Pro signo panis, fac unum circulum cum utroque pollice et his duobus digitis, qui eos sequuntur; pro eo, quod et panis debet esse rotundus. Pro signo panis, qui coquitur in aqua et melior solet esse quam quotidianus; generali signo premisso, hoc adde, ut interiora manus super alterius manus exteriora ponas, et ita superiorem manum quasi ungendo et imbuendo circumferas. Pro signo panis bis cocti; generali signo premisso, contra erectum indicem paululum suffla, deinde sequentem digitum leua, separatos ab inuicem utrosque tenens. Pro signo tortule  , que preter solitam libram datur in principalibus festis; duos  digitos, qui pollicem sequuntur paululum disiunctos pone super duos digitos, alteros eorum consimiles de altera manu similiter disiunctos. Pro signo oblate maioris  ; generali signo premisso, * pollicem et sibi proximum oculo circumpone. Pro signo panis azimi, generali signo premisso, manum dextram per obliquum in sinistram positam comprime, sinistramque e conuerso. Pro signo panis siliginei; iterum generali signo premisso hoc adde, ut crucem per medium palme facias; pro eo, quod id genus panis diuidi solet per quadrum.



CAPUT uII. De signis leguminum.

 Pro signo fabarum; primo pollicis articulo sequentis digiti summitatem suppone, et ita ipsum  fac pollicem eminere. * Pro signo pisarum, e conuerso pollicis summitatem supremo articulo indicis supponas. Pro signo lentis; predicti pollicis summitatem supremo similiter minimi digiti articulo suppone.



CAPUT uIII. De signis piscium.

. Pro signo generali piscium; cum manu simula caude piscis in aqua commotionem. * Pro signo sturionis  generali signo premisso hec adde, ut summitatem pollicis mento supponas. Pro signo salmonis generali signo premisso hoc adde, ut duos digitos circa oculum ponas. Pro signo lassonis  idem, quod et salmonis, addito signo similitudinis.  Pro signo murene [al. lamprede.] in maxilla eum digito simula punctos tres uel quatuor. Pro signo  sepiarum disiunge omnes digitos ab inuicem, et ita eos commoue. Pro signo lucii: generali signo premisso hoc adde, ut manum dextram naribus superponas, summitatibus digitorum sursum eminentibus. Pro signo piscis, qui uulgari nomine carpo  dicitur; generali signo premisso porci signa adde. Pro signo truite  generali signo premisso hoc adde, ut digitum de supercilio ad supercilium trahas. Dicitur etiam signum femine, propter ligaturas, que in tali loco habentur a feminis. Pro signo anguille, conclude utramque manum, quasi ita tenens et premens anguillam. Pro signo piscis, qui barbo  uocatur; generali signo premisso hoc adde, ut cum duobus digitis simules componentem grenones  . Pro signo piscis, qui hasco  appellatur; generali  premisso hoc adde, ut summitatem indicis super pollicis ungulam in manum prosilire facias, ac si simules auferentem ipsius squamas: ipse enim ceteris amplius abundat squamis. * Pro signo halecis: generali signo premisso signum salis adde. Pro signo prasime; generali premisso hoc adde ut manum extendas, latitudinem ipsius simulans. Pro signo rupe  ; generali signo premisso, saxi signum adde. Pro signo munue  ; generali signo premisso, manum dextram extentam per medium pollicis et indicis alterius manus, quasi ferrum trahere simulando: quod etiam signum cuiusque rei est, quod in frequenti usu habemus. Pro signo piscium minutorum; generali signo premisso, signum parue rei adde. Pro signo piscis assi; contra  indicem eminentem aliquantulum flatus emitte, postea cum eodem sibique proximo eruentem simulans, disiunctos et eos inuersos tenens. Pro signo cancri, generali signo premisso, forcipis signum adde.



CAPUT IX. De diuersis generibus ciborum.

 Pro signo casei, utramque manum coniunge per obliquum, quasi caseum, qui premit. Pro signo generali gare  ; signo casei premisso, adde, ut tribus digitis quasi serentem simules. Pro signo ouorum, cum digito in altero, simula testam oui uellicantem. Pro signo ouorum, que in sagimine coquuntur; contra indicem, ut predictum est, flare debes, addito signo sagiminis. Si uelis ea in igne assari, extende manum utramque interiorem, partem  sinistre deorsum, dextere uero sursum tenens, et  eam, que inferior est, paululum in erem mouens. Eodem modo, si poma assari cupias. Pro signo lactis, omnes digitos dextere manus minimo alterius manus digito circumponas, et sic in erem trahas, ipsum lac emulgentem simulans. Pro signo placente; generali signo premisso panis et casei, de una manu omnes digitos inflecte, et ita manu caua in interiorem superficiem alterius manus pone. Pro signo crispellarum  uel frigdolarum, cum pugno accipe crines, quasi cupias eos ita crispos facere. Pro signo raseolarum  ; generali signo premisso panis, simula cum duobus digitis illas minutas inuolutiones, que in eis sunt facte ex ea parte, qua sunt complicate et quasi rotunde. Pro signo panis, qui in sartagine coquitur; prescripto modo contra digitum  suffla, signumque sagiminis adde. Pro signo pulmenti oleribus confecti; cum indice dextro in summitate pugni sinistri simula incidentem easdem herbas. Pro signo sorbiciuncule, id est, cibi ex herbis, etc., et oleribus confecti; contra extentam manum sinistram gyrum cum dextro indice facias; pro eo quod et ipsum ita circumfertur in olla. Pro signo milii, isto eodem premisso hoc adde, ut pollicem in summitate minimi digiti modicum prosilire facias. Pro signo comedendi; duos supremos digitos coniunctos ad os semel porrige, ceteris pugillo implicatis. Pro signo carnis cum digitis duobus dextere manus in exteriori superficie alterius cutem tange, addito signo comedendi. Pro signo sagiminis, extende manum sinistram, et  tres medios digitos alterius manus in illius interiori leniter trahe, quasi ungentem simules. Pro signo olei naturalis, quod ex nucibus fieri solet, premisso nucis signo, adde signum sagiminis. Pro signo mellis, paulisper fac linguam apparere, et digitos applica, quasi lambere uelis.



CAPUT X. De signis pomorum.

Pro signo pomi pollicem cum aliis conclude. Pro signo piri, generali signo premisso indicem extende. Pro signo cotani  ; generali signo premisso signum lapidis adde. Pro signo persice, generali signo premisso, pellicie signum adde. Pro signo  nespile, generali signo premisso regis signum adde. Pro signo maioris nucis, summitatem indicis in oris extremitatem pone. Eodem pro minori nuce addita eleuatione minimi digiti, quod semper rem paruam significat. Pro signo botri omnes sinistre manus digitos equaliter coniunge, cunctisque de manu altera circumpositis in finem predicte leniter contrahe, quasi colligentem uuas simulans. Pro signo maioris prune, generali premisso indicem super dextrum, medium uero super sinistrum oculum  pone. Eodem modo pro minori pruna, addita eleuatione minimi digiti. Pro signo cerasorum; generali signo premisso digitum in gena pone, quod rubeum semper colorem exprimit. Pro signo fragorum, trium maximorum summitates digitorum coniunge, reliquis quoque duobus compositis, applicatisque dextre manus tribus digitis, uellicantem moros simula: sciendumque est omnia nigri, rubeique coloris fraga, unumque idemque signum habere: excepto, quod nigra tunice signo, alia uero rubei coloris signo differre facias.



CAPUT XI. De signis pomorum peregrinorum.

* Pro signo pomi cedrini; generali premisso hoc adde, ut interiorem partem pollicis mento supponas.  Pro signo ficus, generali premisso utriusque manus digitos complica, iunctisque ad inuicem manibus in superiori rursum disiunge, ueluti qui rem aliquam diuidit. Pro signo castanee, manum in manum pone, bis uel ter eam circumferens.



CAPUT XII. De signis olerum.

* Generale signum olerum est, indicem deorsum, id est, contra terram extendere, sic tamen ut summitatem pollicis illius medio articulo apponas. Quod, etsi omnibus oleribus primo loco conueniat, tamen porrum specialiter et proprie signat. Pro signo cepe generali premisso hoc adde, ut omnibus sinistre manus digitis insimul iunctis, dextrum indicem per eorum sumitates trahas, simulans eum, qui cum  cultro aliquid incidat. Pro signo peponis, predicto modo digitos coniunge, et indicem per iuncturas illorum deorsum trahe, ac si lineas, que in eo esse solent, uelis depingere. Pro signo rute; generali premisso hoc adde, ut cum tota manu uellicantem eam simules. Pro signo feniculi, signum, quo splendor oculi designatur, adde. Pro signo panocete Rheinouiane  , generali premisso, manum extensam pectori appone, addito boni signo, eo quod res satis commoda sit infirmis. Pro signo aneti, generali premisso, pollicem cum indice proximo naribus admoue, addito predicto cuiusque rei signo. Pro signo apii, generali premisso, signum minutionis adde. Pro signo saluie, generali premisso signum salis adde. Pro signo porcioli, generali premisso,  signum porci adde. Pro signo lactuce, generali premisso digitos manus dextre omnes comprime, et confestim disiunge, quasi mollitiem et eius latitudinem simulans. Pro signo cerefolii, generali premisso cere sigum adiunge. Pro signo cauli, manum complicatam, premisso generali, uersus terram paululum impinge, quasi qui plantat. Pro signo petrosilini, generali premisso, signum lapidis adde. Pro signo nasturtii, quod uulgariter cresso  dicitur.  premisso generali fac apparere linguam, applicatoque indice lambentem simula. Pro signo papaueris, generali premisso pugnum sursum leua. Pro signo lilii, premisso generali, straminei signum adde. Pro signo rose, premisso generali, signum rubei coloris adde. Pro signo ysopi, generali premisso hoc adde, ut interiora manus expanse deorsum uersa prope terram teneas; eo quod humilis herba est, et humilitatem semper significans. Pro signo abrotani  , quod alio nomine stabiwurtz appellatur, premisso generali, ligni signum adde. Pro signo absynthii, generali premisso hoc adde, ut duos digitos, id est, indicem et medium et a ceteris disiungas, et ipsos quoque ab inuicem disiunctos ita moueas. Pro signo allii, premisso generali, extende digitum contra os  paululum apertum. Pro signo rafe  , generali premisso extende indicem sinistre manus, et indicem alterius manus in eo trahes contra te, quasi radentem simules. Pro signo rape, generali premisso, predictum indicem super alium in annulum trahe.



CAPUT XIII. De signis aromatum.

Pro signo gingibri, generali itidem signo herbarum premisso, cum pugno dextro in summitate alterius simula circumferentem molam; item simula circumducentem molam; deinde fac apparere linguam, applicatoque indice, lambentem. Pro signo thuris, fabe signum premitte, et postea pollicem  cum sibi proximo naribus admoue.



CAPUT XIu. De signis diuersi liquoris.

* Pro signo aque, omnes dextere manus digitos coniunge, et per obliquum moue. Pro signo benedicte [aque], premisso generali extenta manu signum crucis adde. Pro signo cereuisie, premisso signo bibendi, modicum suffla contra dexteram in longum extensam. Pro signo medonis  , premisso signo bibendi, manum ori applicabis, lambentemque simulabis, quod et mellis signum est. Pro signo uiri, indicem inflecte et ita labiis adiunge. Eodem modo etiam signum bibendi facies. Pro signo potionis pigmentate, que claretum  , id est liittranch dicitur a pluribus; conclude utramque  manum, et circumducentem molam, adiuncto uini signo. Pro signo potionis, que est cum melle et absynthio confecta, eiusdem absynthii signo premisso, itidem uini signum adiunge. Pro signo sinapis, pugnum dextrum in alterius summitate circumfer, quasi molentem simules, deinde pollicem in minimi digiti extremo articulo prosilire facias. Pro  signo aceti, indicem in dextera parte gutturis semel tantum deorsum trahe. Pro signo uini rubei indicem in gena trahe. Pro signo uini clari, duos digitos oculo circumpone.



CAPUT Xu. De signis uasorum.

(UD. Pro signo scutelle, manum eleua, digitosque non coniunctos aliquantulum inflecte, eo quod ipsa concaua sit. Pro signo cauate  , pollicis summitatem in sinistre manus medium pone; quatuor sequentes digitos modicum circumferendo dimittens. Pro signo cochlearis, tantum digitorum summitates coniunge, et sic leuantem cum ipso cochleari sorbitiunculam simula. Pro signo scyphi, quem iustitiam  uocamus, inclina manum deorsum, et ita cauam  tene digitis aliquantulum inflexis. Pro signo patere ex qua bibitur, tres digitos parum inflecte, et sic sursum tene. Pro signo cicothi  , eodem signo premisso, hoc adde, ut digitum digito circumferas. Pro signo phiale uitree, premisso signo patere hoc adde, ut duos digitos circa oculum ponas, ut splendore oculi, splendor uitri significetur. Pro signo uasculi, in quo sal habetur, premisso signo itidem patere, adiunge signum salis. Pro signo sportule, premisso signo ligni cuiusuis, digitum sursum uersum incurua, deinde signum panis facias. Pro signo autem ligni cuiusuis, cum extenta manu dextra in alterius manus et brachii compagine, quasi incidentem cum dolabro fabrum simula. Pro signo uasis,  in quo acetum portari solet, premisso precedenti signo, adde signum aceti. Pro signo uasis, quod uulgo Cannata  dicitur, generali premisso, hoc adde, ut, sicut predictum est, digitum incurues, adiuncto uini signo. Eodem modo facies signum uasis sinapis, addito eiusdem sinapis signo. Pro signo uasis uinarii, quod a plebe zuber  nuncupatur, generali premisso, rursum indicem utrumque supra dicto modo incurua, quod commune est omnium uasorum, que binas aures habere uidentur, signumque uini ad ultimum adde. Sic etiam uasis, in quibus panis portari solet, semper addendum est panis signum. Pro signo fustis, quo uinum uel aliud huiusmodi portari solet, generali premisso signo ligni, pugnis etiam super inuicem iunctis, humeroque  adhibitis ipsum portatorem simula. Pro signo scutelle, in qua mice recolligi solent, scutelle signo premisso, deinde cum dextra manu in interiori alterius simula recolligentem easdem cum flabello  ad hoc ipsum aptato. Pro signo predicti flabelli, premisso signo ligni, quod postremum est dictum, adiunge. Pro signo follis, pone pugnum dextrum  super sinistrum, et sicut, qui folle utitur, moue utrumque. Pro signo cuppe uinarie, premisso ligni signo, manum utramque paululum inflexam ad inuicem coniunge, et in quantum potest, circumuolue, addito demum uini signo.



CAPUT XuI. De signis, que ad uestimenta pertinent.

Pro signo staminei  , manicam eius tene cum tribus digitis, id est, minimo et duobus sequentibus. Pro signo femoralium, premisso generali signo linei panni, manum in femore deorsum trahe, quasi qui se femoralibus uestit. Pro signo frocci, manicam eius tene eodem modo, quo staminei manica tenenda est. Pro signo pellicii, de una omnes digitos expande, et ita in pectore positos contrahe, quasi qui  lanam constringit. Pro signo gunelle  , premisso signo frocci, adde signum subtilis  , pretermisso tamen crucis signo. Pro signo calceorum, digitum digito circumfer, quasi qui calceos cum corrigia ligat, addito signo diei. Pro signo nocturnalium calceorum hoc adde, ut manum in maxillam ponas sicut dormiens. Pro signo pedulium, fac idem signum, quod et pro calceis, et hoc adde, ut cum digitis teneas manicam frocci. Pro signo pedulium uillosorum, qui usitato more Cucinga uocantur, idem quod pro calceis diurnis premissum est, facies, addito pellicii signo. Pro signo filtronii  , nichilominus signum calceorum facies hoc addens, ut cum duobus digitis manum sinistram, ubi magis est spissa, contingas. Pro signo fasciolarum, inculcatum calceorum  signum premissum, addito, ut utrumque indicem tibie circumferas. Pro signo coopertorum  , fac idem signum, quod est pellicii, et hoc adde, ut manum in brachio deorsum trahas rursum, quasi qui coopertorio se contegit. Pro signo cotti  , trahe manum per brachium eodem modo, quo supra, et hoc adde, ut cum digitis teneas manicam frocci, exteriorem manum mento suppone, et indicem sibique proximum deorsum uersus paululum commoue, quod est signum capre, deinde subiunges expandendi signum. Pro signo stragule  , que substernitur, et Lena uocatur a S. Benedicto , primo frocci signum, deinde dormiendi facito, postremo manum commouendo expande; quod aliquod inuolutum expandendi signum est. Pro signo  capitalis, quod uulgariter Cussinum appellatur, leua manum et summitates digitorum inflexas, quasi ad uolandum commoue, postea pone manum ad maxillam, sicut dormiens solet. Pro signo culcitre similiter facies, addito signo expandendi. Pro signo zone, siue corrigie ad stamineum, digitum digito circumfer, et de utroque latere confer digitos manus utriusque, quasi qui se corrigia cingit. Pro signo  cinguli femoralium fac idem signum, et hoc adde, ut manum deorsum in femore trahas propter femoralia et caligas, quibus hoc ipsum cingulum est inserendum. Pro signo acus, cum pugno percute pugnum, quod metallum significat, et postea simula quasi in una manu filum teneas, et acum in altera, et mittere uelis filum per foramen acus. Pro signo cultri, trahe manum per medium alterius palme, quasi qui cum cultello incidit aliquid. Pro signo uagine eius; summitatem manus dextere per alterius manus longitudinem impinge, quasi qui cultrum mittit in uaginam. Pro signo pectinis, tres digitos trahe per capillos, quasi qui se pectit. Pro signo tabularum, in quibus notari solet, premisso generali ligni signo manum sinistram expande,  et quasi scribentem in ea simula. Pro signo tabule, premisso signo generali ligni, manus ambas complica, et ita complicatas simul euolue. Pro signo graphii, cum pugno percute pugnum, et cum tribus digitis scribentem simula. Pro signo scalarum  , premisso signo metalli, hoc adde, ut cum duobus digitis medio scilicet et indice postrema pedis concludas. Pro signo chirothecarum, manu dextera super alteram ducta, induentem eas cum extensione simulabis. Pro signo lapidis, inflexos quatuor dextre digitos manus temporibus appone, ac si petra aliquid tundere uelis.



CAPUT XuII. De signis ecclesiasticorum.

* Pro signo alterius, cuiuslibet lapidis signo premisso,  signum sancte crucis adde. Pro signo speciali principalis altaris, generali premisso hoc adde, ut omnes digitos disiunctos et inflexos in altum erigas; quod magnum aliquid nonnunquam significat. Pro signo altaris cuiuslibet uirginis, generali premisso, trahe indicem in fronte de supercilio ad supercilium, quod est signum uirginis uel mulieris. Eodem modo fac signum S. Marie, adiunge signum regis et crucis. Pro signo altaris S. Michelis, generali premisso leua manum, et summitates digitorum inflexas, quasi ad uolandum moue, quod signum angelorum, eo quod uolare credantur. Pro signo altaris S. Ioannis Baptiste, generali premisso manum ceruici impone propter decollationem, quod commune est omnium, qui tantum martyres, non  etiam pontifices fuerunt. Pro signo altaris S. Petri, siue omnium apostolorum, generali premisso, manum dextram ab humero dextro deorsum usque in finem pectoris trahe, eodemque modo de sinistro ad dextrum propter similitudinem pallii, quo episcopi utuntur; addens hoc, ut manu caua coronam in capite simules. Pro signo episcoporum et confessorum generali signo premisso adde signum predicti  pallii, et insuper pastoralis baculi. Pro signo confessorum, qui non fuerunt episcopi, generali premisso, adde signum pallii. Pro signo altaris S. Pauli apostoli, generali premisso adiunge, ut indicem infra anteriores capillos prosilire aliquantulum facias, eo quod ipse caluitium habuisse referatur. Pro signo altaris S. Laurentii, premisso generali adde signum caloris et cratis. Pro signo altaris S. Benedicti, siue aliorum, qui abbates fuerunt, generali premisso, adde ut capillum super aurem pendentem cum duobus digitis, id est indice et medio apprehendas, quod etiam est signum cuiuslibet abbatis. Pro signo altaris S. Crucis, indice super indicem posito, ipsam crucem simulabis. Pro signo capse, omnium utriusque manus digitorum  summitates, exceptis pollicibus uicissim sibi coniungas, deinde martyrum signum facias, postremo uagine signum addas. Pro signo calicis, cum leua signum patere facito, et cum dextra desuper signum crucis exprimito. Pro signo patene extremitatem indicis pollicis articulo preponas, ac si rotunditatem eius innotescere uelis. Pro signo oblate hoc tantum differt, ut eumdem indicem predicto quoque articulo postponas. Pro signo fistule, siue arundinis, ex qua sanguinem Domini percipere solemus, premisso signo metalli summitatem indicis ad os applica, quasi ex ea bibere uelis. Pro signo corporalis, premisso generali signo panni linei, id est, ut utriusque manus digitos super inuicem positos, semel et secundo  retrahes; hoc adde, ut pollicis ac indicis summitates coniunctas ori reuerenter adhibeas, reliquis tribus extentis; que etiam adhibitio digitorum ad os, signum est communicandi. Pro signo panni ad offerendum aptati, generali signo premisso panni, adde insuper manus deosculationem. Cum eadem quoque osculatione, offerendi signum facies. Pro signo thuribuli, premisso signo metalli, hoc adde, ut tribus digitis ipsum moueri paululum simules. Pro signo candelabri, item generali signo premisso metalli, hoc adde, ut tribus digitis ab inuicem disiunctis, ac deorsum uersis, pedes simules. Pro signo acerre, manus aliquantulum inflexas compone, deinde numerantem denarios simula  postea cum duobus digitis narium  extremitatem tangas, addito ad ultimum signo . . . . . Pro signo bacinorum  generali premisso metalli signo, scutelle signum adiunge.



CAPUT XuIII. De signis missarum et horarum.

* Pro signo misse signum crucis extenta manu facias. Pro signo maioris misse signum magne rei adde. Simili modo pro matutinali signum parue rei. Pro signo misse defunctorum hoc adde, ut indicem  per obliquum gutturis trahas, quod et defuncti signum est. Pro signo matutinorum nocturnalium signum crucis facias, deinde signum dormiendi, postremo magne rei. Pro signo matutinarum laudum, similiter hec duo priora premitte, postea parue rei signum adde. Pro signo prime, premisso crucis signo hoc adde, ut pollicis ac indicis summitates coniungas. Pro signo tertie, signo crucis premisso, hoc adde, ut extenta manu sinistra cum duobus digitis per medium indicis sibique proximi, id est, medii tractum facias. Pro signo sexte, signum in proxima iunctura facias. Pro signo none idipsum in sequenti facias. Pro signo uespere, premisso crucis et magne rei signo, contra digitum sufflare debes, quod non tantum calorem, sed et diem  significat: deinde manum parumper inflexum celeriter euolue quod rem factam significat uel finitam: ideoque huic hore adiungitur, ut diem iam finitam demonstret. Pro signo collationis, premisso signo lectionis, omnesque digitos in unum coniunge, quod significat omnes fratres in unum conuenisse. Pro signo completorii, premisso crucis signo, dormiendi signum adiungito.



CAPUT XIX. De signis sacerdotalium indumentorum.

* Pro signo cappe, utraque manu simula te eam tenere, et sic quasi ad induendum eam mouere. Pro signo casule hoc tantum differt, ut signum crucis prefato adiungas. Pro signo humeralis, premisso signo linei panni, hoc adde, ut manus ex utraque  parte capitis positas deorsum trahas. Pro signo albe tribus digitis uestitum in pectore apprehende, et deorsum parumper trahe. Pro signo fanonis  uel mappule, manicam sinistram sub brachio comprehensam parum deorsum trahe. Pro signo dalmatice, dictum fanonis signum facis, addito in fronte crucis signo. Pro signo subtilis  , manicam sinistram circa brachium distentam constringes, addens in pectore crucis signum. Pro signo pallii, premisso panni signo, bone rei signum adde. Pro signo cortine, panni signum premitte, deinde dextre manus exteriora super alterius interiora ponas, mox ab inuicem equaliter disiunge, et in ipsa disiunctione aliquantulum leua, quasi suspensa  significes. Pro signo dorsalis  , quod est de pallio, pallii quoque signum premitte, deinde predicto modo manus tenens disiunge, sicut pro cortina. Si autem est de lana, frocci signum premitte. Pro signo tapetis item frocci manicam tene, et premisso signo pellicii manum extensam paulatim a pectore trahe. Idem facies pro signo bancalium  , pretermisso tamen signo pellicii. Pro signo festiuitatis, fac primo signum lectionis, et  postea profer omnes digitos utriusque utriusque manus, deinde indicem, cum medio, ceteris inflexis. Pro signo matte  , generali signo herbarum premisso, manicam tene, et signum expandendi adiunge.



CAPUT XX. De signis, que ad diuinum obsequium pertinent.

* Pro signo lectionis, manui et pectori digitum indicem impinge, et paululum attractum ita fac resilire, quasi qui folium codicis euertit. Pro signo responsorii, articulo indicis pollicem suppone, et ita fac eum prosilire. Pro signo uersus, articulo minimi digiti pollicem suppone, et hoc, quod premissum est, de saliente adde. Pro signo antiphone, summitatem pollicis ac minimi digiti coniunge, et sic parum pollicem deorsum trahe. Pro signo Introitus,  pollicem et ei proximum profer summitatibus eorum iunctis, contra os manum applica, ac demum misse signum adiunge. Pro signo Gloria, digitos omnes dextre manus inflecte, eamdem manum ori applica, quod cantum significat. Pro signo Alleluia, leua manum et summitates digitorum inflexas, quasi ad uolandum moue propter Angelos; quod ut creditur, ab Angelis in celo cantatur. Pro signo Prose  , quam quidam Sequentiam uocant, leua manum inclinatam, et pectore eam amouendo inuerte, ita ut quod prius erat sursum, sit deorsum. Pro signo responsorii; trahe manum per uentrem deorsum, quod tractim fieri semper significetur et predicto modo manum ad es applica. Pro signo Offertorii, premisso generali signo cantus offerendi,  signum adde. Pro signo Communionis, item generali signo premisso cantus, signum communicandi adde.



CAPUT XXI. De signis librorum.

* Pro generali signo librorum, extende manum, et moue, sicut folium libri moueri solet. Pro signo Libri Missalis, generali signo premisso, adde, ut manum dextram extentam inter medium pollicis et indicis alterius manus quasi ferrum limando trahas: hoc etiam cuiusque rei est, quam in frequentia habemus. Pro signo libri Epistolaris, generali signo hoc adde, ut signum crucis in pectore facias. Pro signo textus Euangelii, premisso generali signo, hoc adde, ut signum crucis facias in fronte. Pro  signo libri, in quo legendum est ad Nocturnos, premisso generali signo et libri et lectionis, hoc adde, ut manum ad maxillam ponas. Pro signo antiphonarii, generali premisso libri signo, hoc adde, ut omnes digitos manus dextre inflectas propter neumas  , in eo inflexas; postea pollicem in medio indicis articulo prosilire facias. Pro signo libri Gradualis eodem modo, quo predictum est,  omnes digitos incurues. Pro signo Regule, generali premisso, hoc adde, ut capillum  super aurem pendentem cum duobus digitis apprehendas, propter duo nomina, quibus abbas uocatur et domnus; quia et S. Benedictus auctor regule huius erat et officii. Pro signo hymnarii, generali premisso adde, ut pollicem et indicem dextre manus proferens, summitates eorum coniungas, quo presens tempus uel quod primum est, significatur, et hoc signo ad hymnarium propter hoc solum uerbum inuentum est, id est, Primo dierum. Pro signo Psalterii, generali premisso, hoc adde, ut summitates digitorum dextre caua manu in caput ponas, propter similitudinem corone, quam rex solet portare; quia Dauid auctor psalmorum rex erat. Pro signo  libri prophetarum, generali premisso, hoc adde, ut manum directam trahas per capillos contra aurem dextram, quod senectutem significat. Pro signo bibliothece, generali premisso, hoc adde, ut proferas omnes digitos manus utriusque. Pro signo epistolarum Pauli, premisso generali, adde signum calui. Pro signo librorum Iob, generali premisso, mentum cum dextra tene, deinde eamdem dextram expansam super pectus ponas, quod est signum infirmitatis. Pro signo Glossarii, generali premisso, adde signum lectionis, postea omnes digitos dextre in unum coniunge, quod omnes fratres significat conuenisse. Pro signo libri sequentiarum, generali premisso, signum ad de Martyris. Pro signo libri Breuiarii, generali premisso, indicem per obliquum  super nares trahe, obtruncatam rem simulans. Pro signo libri consuetudinum, generali premisso, uestem contra pectus comprime. Pro signo pergameni, signo generali librorum premisso, hoc adde, ut digitis utriusque manus coniunctis, manum manui circumferas, quod etiam est signum signorum. Pro signo rotule  , digitum digito circumfer, ac deinde scribentem simula. Pro signo Breuis  , primos articulos quatuor digitorum inflecte, itemque scribentem simula. Pro signo Martyrologii, summitatem pollicis per summitates ceterorum digitorum dextre quasi computando celeriter trahe, incipiens a minimo. Pro signo libri secularis, quem aliquis composuit Paganus, generali premisso signo libri, hoc adde, ut aurem cum digito  tangas, sicut canis cum pede pruriens solet; quod nec immerito tali animanti infidelis comparatur; quod etiam signum est canis. Pro signo analogii  , premisso ligni signo, coniunctisque manibus simul et inflexis, interiora ipsarum faciei oppone. Pro signo ligni ad lumen tenendum compositi, manum sinistram extende, interiora eius sursum uertens, alteramque in iunctura manus brachii  super ipsam erige, sicut uides ipsum instrumentum esse factum, et adde luminis signum. Pro signo Formule, premisso ligni signo, manum inanem extende, ac sic procumbendi in terram facias signum, quod etiam signum est uenie.



CAPUT XXII. De signis personarum.

* Pro signo domni abbatis, fac idem signum, quod de Regula est premissum. Pro signo monachi cum manu tene capillum cuculle. Pro signo inclusi, adde signum fenestre, id est signum splendoris. Pro signo monachi, qui est nutritus in monasterio, generali premisso, digitum minimum labiis admoue, pro eo quod ita sugit infans. Pro signo prioris, simula cum duobus digitis scillam tenere,  et ita eam sonare. Pro signo Maioris, magne rei signum adde. Pro signo claustralis prioris, generali premisso, indicem deorsum uerte, et circumfer quasi gyrando. Pro signo adiutoris illius, item generali premisso, digitum minimum extende, eo quod per eum semper parua res significetur. Pro signo armarii et Precentoris, generali premisso, adde signum cantandi et pulsandi; quia ipse in duodecim lectionibus ad maiorem missam, cuius officium est, primam scillam incipit pulsare. Pro signo  Circatoris, signo generali monachi premisso, predicto modo indicem profer. Pro signo custodis ecclesie, generali premisso, cum manu simula campanam sonare. Pro signo camerarii,  generali premisso, simula denarios numerantem. Pro signo cellerarii, generali premisso, simula in manum clauem tenere, et quasi sere infixam immittere. Pro signo Granarii, qui annonam recipit et seruat, simula cum ambabus manibus, quasi alicui uasi annonam immitteres ad metiendum. Pro signo Hortularii, generali premisso, indicem inflecte et attrahe, sicut qui rastrum de terra trahit. Pro signo custodis hospitii, ubi hospites, qui sunt ditiores, recipiuntur, generali premisso, simula de manu gladium trahere. Pro signo eleemosynarii, qui recipit pauperes, trahe manum de humero sinistro in dextrum latus, sicut corrigia pere solet a pauperibus portari. Pro signo infirmarii, qui obsequitur infirmis, generali premisso, adde signum infirmitatis.  Pro signo refectorarii, generali premisso, fac signum refectionis. Pro signo custodum Iuuenum, premisso generali, admoue digitum minimum, quod est signum iuuenis, et indicem pone ad oculum, quod est signum uidendi. Pro signo magistri nouitii, trahe manum obliquam per capillos contra frontem, quod est nouitii signum et alicuius noue rei, et adde signum uidendi. Pro signo alicuius bene litterati, uel etiam pro signo sciendi, cum summitate indicis in pectore aliquantulum frica. Pro signo Prepositi, generali premisso, fac indicem preminere in fronte, quod est signum bouis, eo quod ipse sit talium prouisor. Pro signo magistri cementariorum,  premisso generali, pugnum super pugnum pone uicissim, quasi simules construentes murum. Pro signo senis, trahe manum directam super capillos contra aurem dextram. Pro signo Marescalci, cum duobus digitis tene capillos anteriores propter iubas, quas habent caballi. Idem est signum caballi. Pro signo asinarii, summitatem pollicis ad aurem pone, ceterosque digitos porrectos moue, sicut asinus aurem, addito signo uidendi. Pro signo compatriote uel consanguinei, tene manum contra faciem, ita ut medium digitum naso imponas, propter sanguinem, qui inde nonnunquam fluit. Pro signo patris, eodem premisso, senis signum adde. Pro signo fratris, premisso item consanguinitatis signo, parue rei signum adde. Pro signo matris,  idem fac adiuncto signo mulieris. Pro signo sororis idem fac quod et matris, adiuncto parue rei signo. Pro signo Clerici digitum auri circumfer, quasi gyrando, propter similitudinem corone, quam in capite Clericus habet. Pro signo Laici, mentum tene cum dextra quasi barbam trahens. Pro signo hominis, qui alterius est lingue, cum digito labia tange, propter loquelam. Pro signo sutoris premisso signo Laici, indicem dextrum super indicem sinistrum in modum crucis pone, sicque mouens quasi qui subula perforat, suentem simula.



CAPUT XXIII. De signis diuersarum rerum.

* Pro signo omnium, comprehende capillos in fronte. Pro signo loquendi, contra os tene dextram,  et ita eam moue; hoc est signum etiam legendi. Pro signo audiendi, tene indicem contra aurem. Pro signo nesciendi, cum indice erecto labia tange. Pro signo obliuiscendi, indicem de aure dextra ad sinistram transfer. Pro signo mentiendi, indicem super labia positum trahe. Pro signo osculandi, indicem labiis impone. Pro signo de relicte consuetudinis, uel alterius rei interdicte, siue que iam defecerit, indicem dexterum ante extremitatem sinistri dimitte, quasi cum cultro aliquid amputantem simules. Pro signo uestiendi, maxime cum alba, per pectus manum trahe deorsum. Pro signo exuendi uestem, qua indutus es, cum pollice et indice a pectore trahe. Pro signo  discalciandi, premisso signo corrigie, adde signum exuendi. Pro signo lauandi pedes, ambarum manuum interiora ad inuicem committe, et paululum frica, quasi lauentem simules. Pro signo boni, quidquid sit et bonum et pulchrum dixeris, pollicem in maxillam, et sequentes duos digitos in alteram, et ita fac eos in extremitate menti blande collabi. Pro signo mali, digitis sparsum in faciem positis, simula unguem auis aliquid lacerando attrahentis. Pro signo innuendi, siue apportandi aliquid, quatuor digitos more solito contra faciem moue. Pro signo negationis, summitatem medii digiti, pollici pone, et ita fac prosilere. Pro signo celeritatis, extende  manum dextram, et pone super sinistram in modum sere, et ita eam celeriter moue, quasi qui seram trahit. Pro signo traditatis, de umbilico trahe manum paulatim super uentrem tuum. Pro signo irascendi, cum quatuor digitis quasi prurientem simula. Pro signo delinquendi, digitis dextre manus equaliter compositis, pectus pulsa, ac si penitentia compungaris, hoc adiungens, ut iterum cum indice pectus tangas, quasi temetipsum accuses. Si uero alium accusare uolueris post pulsatum proprium pectus, predictum indicem contra illum uerte, ueluti eum peccasse demonstres. Pro cuiusque rei signo, quod facta sit, dexteram parumper inflexam contra pectus tene interiori parte sursum uersa, sicque eam celeriter sursum euolue. Pro signo libenter  faciendi, carnunculam sub mento dependentem duobus digitis comprehende. Pro signo similitudinis, exteriora manus dextre in dextra maxilla deorsum trahas, deinde interiora in sinistra eodem modo. Pro signo diuidendi, duos digitos, id est indicem et medium, per medium sinistre manus trahas. Idem est etiam signum cantuum. Pro signo ungendi infirmum, premisso signo infirmi, fac cum pollice in medio palme signum crucis. Pro signo lacrymandi, indicem oculo suppositum bis deorsum trahe. Pro signo uocabuli alicuius, id si queras, quis uocaris? cum summitate indicis caput in dextra parte tangas, deinde manum contra eum, quem interrogas, extentam aliquantulum moue, quod semper est signum querendi. Pro signo luminis extinguendi,  premisso luminis signo, mortui signum adiunge; hoc est indicem per obliquum gutturis trahe. Pro signo cemeterii, indicem inflexum attrahe, itemque mortui signum adde.



CAPUT XXIu. De signis edificiorum.

* Pro signo edificii cuiusuis summitatibus digitorum inter se compositis et erectis, manus inferius disiungas, ac si tecti similitudinem exprimere uelis. Pro signo ecclesie, generali premisso, signum crucis adde. Pro signo  Capitolii, generali premisso, signum, quod pro uenia facis adiunge. Pro signo auditorii, premisso generali, indicem auri appone, quod confabulandi uel audiendi signum est. Pro signo  dormitorii, premisso generali, signum dormiendi addes. Pro signo refectorii, generali premisso comedendi signum adde. Pro signo necessarii [latrine], premisso generali, indicem uentri appositum deorsum trahe. Pro signo calefactorii, signum caloris adde. Pro signo camere, premisso generali, numerandi signum adde. Pro signo infirmarie, signum egrotandi adde. Pro signo conquine, premisso generali, signum caloris, comedendique adde, ad differentiam calefactorii. Pro signo armarii  , signum libri adde. Pro signo claustri, generali premisso, indicem deorsum uerte circum, quod est signum circumeundi. Pro  signo celle nouitiorum, generali premisso, signum noue rei adde. Pro signo processionis, indicem super indicem in modum crucis pone, adiungens signum circumeundi. Pro signo cere, manibus ad inuicem cequatis candelas facientem simula. Pro signo candele idem facias, addito caloris signo. Pro signo maioris premitte signum cere, et sinistrum brachium cum manu dextra stringe. Pro signo candele in modum circuli contorte, premisso generali, indicem contra manum sinistram circumfer, addens signum caloris. Pro signo laterne, premisso generali signo iustitie, signum splendoris adde. Pro signo absconse, signo iustitie ac caloris facto, signum caloris adde.

* Pro signo scriptorii, posito generali signo ligni,  manus extensas super utrumque genu equaliter ponas, adiungens scribendi signum. Pro signo holocausti  generali posito aque, signum scribendi adde. Pro signo minii signum rubei coloris pone, item scribendi signum addito. Pro signo pumicis pone generale signum lapidis cum pugno dextro in interiori parte sinistre extense, purgantem pergamenum simula. Pro signo penne, signo uolandi premisso, iterum scribendi signum adde. Pro signo circini, in medio manus sinistre indicem dextrum pone, et medium ad instar eius circumfer.



CAPUT XXu. De signis ferramentorum.

* Pro signo ferramenti ad oblatas faciendas facti, posito generali signo metalli, exteriora utriusque  manus ad inuicem coniuncta rursum disiunge. Pro signo forcipis, generale pone metalli signum, item indicem et medium primo disiunctos coniunge. Pro signo rasorii, siue nouacule, premisso cultelli signo, indicem dextrum super indicem sinistrum in modum crucis pone, simulans acuentem in ea. Pro signo securis, dolabri, runcine, terebri, plane, premisso signo metalli, simula quod competentius possis, operantem in eis. Pro signo subule, premisso metalli signo, indicem dextrum super indicem sinistrum in modum crucis, sicque mouens, quasi qui cum subula perforat, simula. Pro signo auri, premisso signo metalli, adde signum rubei. Pro signo argenti, premisso generali signo, simula  numerantem denarios. Pro signo eris, premisso signo auri, adde signum metiendi. Pro signo stanni, premisso signo argenti, adde, ut supra, signum metiendi. Pro signo plumbi, premisso generali signo, adde signum spissi. Pro signo freni, premisso generali signo metalli, medium digitum contra os apertum porrige, ceteris digitis complicatis. Pro signo selle, cum manu dextra humerum sinistrum duabus uicibus pulsa, adiungens signum caballi. Pro signo baculi, premisso signo ligni, dextram in pugnum conclusam profer, quasi ipsum baculum tenens. Pro signo sigilli,  premisso signo breuis conclude pugnum dextrum in manu sinistra, sicut qui sigillum cere imprimit. Pro signo caldarii, premisso signo metalli, ultrumque in licem curuatum sursum tene. Pro signo ferramenti, quo caldarius suspenditur; utrumque indicem in modum catene inuicem iunge. Pro signo sartaginis, premisso signo, dextram a iunctura sinistre per brachium sursum trahe. Pro signo olle, que est de metallo, premisso generali signo metalli, adde signum iustitie: si uero est de terra, premisso generali signo iustitie, indicem curuatum attrahe, quod est terre signum. Pro signo fulcinule, premisso generali signo metalli, cum indice sibique proximo curuatis, simula carnes trahentem cum ea. Pro signo forcipis, indicem super indicem inuersum  pone, et utrumque moue in modum illius ferramenti. Pro signo emunctorii premisso generali indicem et medium disiunctos extende, addito signo luminis. Pro signo cymbali, premisso generali simula illum percutientem cum malleo. Pro signo tabule, que ad loquendum percutitur, premisso signo ligni, simula eam percutientem. Pro signo ridendi indicem et medium disiunctos ad os porrige. Pro signo sanguinis de naso fluentis, premisso signo consanguinitatis, frica subtus nasum indice curuato, sicut solet sanguis effluere. Pro signo uomendi, dextram inuersam mento suppone, et celeriter in erem moue. Pro signo caballi, cum duobus digitis tene capillos anteriores. Pro signo asini, summitatem pollicis ad  aurem pone, ceterosque digitos porrectos moue, sicut aurem asinus. Pro signo muli, premisso signo caballi, adiunge signum asini. Pro signo ouis, cum duobus digitis simula tondentem oues cum forcipe. Pro signo arietis hoc adde, ut indicem curuatum iuxta aurem dextram teneas. Pro signo capre, exteriora manus mento suppone, et inuicem sibique proximum deorsum uersos paululum commoue. Pro signo porci, pugnum fronti imprime. Pro signo catti, digitis componentem grenones  simula. Pro signo cerui utriusque manus omnes digitos fac quasi cornua prominere. Pro signo leporis, indicem sibique proximum iuxta aurem retro extende, et sicut lepus aures commoue.

Et ut conclusionem de talibus faciam, quidquid  huiusmodi signare uolueris generali semper premisso, sequentia adiungito. His de nouitiorum instructione premissis, per ordinem dicenda est ea disciplina, qua iugiter ille tenetur, qui nobiscum uoluerit conuersari.



CAPUT XXuI. Quomodo se leuet frater ad nocturnos, et quomodo orationem agat.

 Primo igitur ad nocturnos audito signo illico se leuare festinat, et priusquam coopertorium deiiciat, sedens in lecto induit se cuculla, cruraque  tegit cum illa, antequam leuet ante lectum. Postquam uero surrexerit, * ita stando pellicium aliud super cucullam, si uult, occulte tamen induere poterit. Ipsum quoque lectum non ita negligenter dimittit,  sed honeste coopertorium desuper extendendo componit. * Capitale totum occultat sub illo, dein froccum induit, et si opus est, duos fratres sibi proxime dormientes cum sonitu excitare non negligit. Nam si non excitati ab illo, communi fratrum orationi non interfuerint, in crastino illis solito more in capitulo ueniam petentibus, ipse etiam ueniam petit: si interrogatur, quis in proximo dormierit? idipsum debet facere, quando fratres meridiantur  .  In estate necessarias non intrat, nisi caput capello cooperiat. In dormitorio autem  neque in die, neque in nocte, * excepto post completorium, si sibi libuerit, hoc non custodit.

In memoria iugiter debet habere, in gradum dormitorii sputum non proiicere. Nihil omnino de uestimentis suis in claustro ponere, antequam tres orationes finiantur. Tabulam aut antiphonarium non inspicere. Ante pueros uel si illi in loco non sunt, ante illum iuuenem, qui cum laterna ultimus subsequitur fratres, solet uenire in ecclesiam, prius tamen lotis manibus, si necesse habet, uel si ad inuitatorium uestiri debet, et quandiu scilla pulsatur procumbens, uel si talis est dies inclinatus, quidquid uult, orat. Locum autem huius ordinis unusquisque sortitur pro tempore sue conuersionis. Si est nouitius, siue ille sit monachus, uel adhuc non consecratus  inter suos compares  ad gradum est. Ab his tamen iuxta gradum spatium relinquitur, per quod in alteram chori partem eatur; gradus . . . qui posteriora chori debent occupare, per minorem chorum solent intrare. Si est iuuenis, cum custode suo inter formas  locat se post nouitios, admixtis pro ordine suo etiam aliis fratribus, et unusquisque eorum, qui inter formas solent orare, non solum in isto, sed et in alio tempore, si ullo modo potest, debet obseruare in ea chori parte, cui ipse deputatus est, orationem facere. Quis autem ordo iuuenum cum custodibus suis in omni loco habeatur in capite quod de utrisque eorum in sequenti libro est scriptum , plenius inuenitur.

 Si uero est de his, qui in ordine sunt altiores, locum habet in aliquo sedilum ad parietes. Si est unus seniorum, in utrolibet cancello occidentalium. Et si procumbendo oratur, ipse super scamnum, quod ante pedes positum est, sustentatur. Si ad dextrum parietem locum habet, super sedile aliquantulum transuersus iacet. Si ad sinistrum, ulnas ponit super scamnum; item uersus ad latus dextrum. In neutro autem pariete, siue stando oretur, siue procumbendo, nunquam alii est collateralis. Quotiescunque oratio stando agitur, frater, si imbecillis  est aliquantulum, uti non prohibetur; sed hoc tandiu, donec scilla dimittatur. Si autem inualidior est, et litteratus, infra spatium idem in minori choro potest sedere, sed in secretiore parte; attamen dimisso signo ad tres orationes, choro, si pre multitudine potest, debet interesse, siue tunc in ordine suo, siue non possit stare. Si uero est illitteratus, extra chorum interim sedet, ab intreuntium tamen oculis remotus. Iuuenis minus ualidus, si in choro stare ad orationem inceperit, usque post tres orationes perstabit, et tunc licentia signo infirmitatis accepta sine custode minorem chorum intrabit. Quod si custos eius tanta infirmitate eum presenserit laborare, ut nequaquam in choro ualeat hoc per spatium perdurare, mox, ut ecclesiam ingressus fuerit  per maiorem in minorem chorum eum ducat, ibique sint donec scilla dimittantur, iuuene sedente, custode autem iuxta eum ad orationem inclinante. Postquam tres orationes stando fecerint, iuuenis accepta  licentia, ibi remanet. Custos uero ad stationem suam secedit. Iuuenis, qui conuentum de dormitorio subsequitur, et ad cuius ingressum, scilla dimittitur, lumine quod attulit, extincto, laternam super gradum ponit, si locum inter alios iuuenes ad orationem esse non cernit, in medio spatii, quod iuxta Nouitios relictum esse, premissum est, cum custode suo ad quod tres orationes se locat, ita, ut si quis post illum intrat, locum orandi habere ualeat.

Procumbendo autem ad orationem super cubitos  et genua froccum post tergum attrahit, ne ita pendeat super pedes ad terram. Modus autem huius orationis solet esse, ut in unaquaque uice, quilibet frater orationes tractim possit cantare. Quod si multum obseruatur, quandocunque a fratribus simul uel sigillatim tres aguntur, excepto ad completorium quando unaqueque citius finitur. Ergo ubi quisque intra pulsationem scille stando uel procumbendo orauit, ibi primam faciens, in secunda parum ad sinistram secedit, in tertia iterum ad priorem locum redit; si tamen talis est locus, ubi hec secessionum uicissitudo obseruari potest, sicut inter parietes et formas Ubi autem adeo sunt conferti, quod ad neutrum latus a quoquam potest diuerti, ab  hac lege sunt liberi. Itaque ad duas uices huius orationis, signo a priore facto, unusquisque se erigit, et in eodem loco stans signo sancte crucis se munit et inclinat. In tertia uero uice postquam erectus se benedicens ubicunque stet, si spatium habet ad sinistram parum diuertens ante et retro facit, et hoc ad omnes orationes obseruat, quas uel solus, uel cum conuentu simul posito agit.



CAPUT XXuII. Quod eisdem orationibus que ante nocturnos fiunt, interesse debeat.

Oportet autem eum sollicitum esse, ut istis tribus  orationibus intersit, que, sicut dictum est, signo dimisso fiunt. Nam si his uel saltem ultime earum non interfuerit in Capitulo ueniam petit. Quod si ad primam orationem in choro non interfuit, potest ad duas reliquas interesse, ita tamen ut ad alium chorum tunc non transeat; sed hoc in usu non debet habere. Ad tertiam non intrat, sed ante ad chorum eam facit, et a uenia liber erit. Attamen si et hoc in usu habet, inclamatur.



CAPUT XXuIII. De fratre qui post finitas tres orationes lectos in dormitorio, et fratres extra chorum perlustrat.

* Finitis his tribus orationibus, frater ad hoc deputatus, qui supra dormitorium in uicinitate ostii dormiens, illud suo in tempore claudit et aperit,  absconsam illuminat, quam secum de dormitorio attulit, rediensque illuc uice claustralis prioris fratrum lectos diligenter circumspicit, et inter eos, si aliquem detectum uel negligenter coopertum inuenerit, ita incompositum relinquit, et in capitulo hanc negligentiam publicabit. Si uero quem ibi, uel ad necessarias, quas tunc etiam perlustrarat, dormientem inuenerit, cum sonitu excitabit. Deinde indirectum per minorem chorum in sacristiam ad lectos custodum ecclesie uadit, et ibi similiter facit, et per eamdem uiam rediens, tunc primum eos, qui in minori choro, et ubicunque extra chorum resident, perlustrat. Si dormientes aliquos absque sanguine minutos  , uiderit, eos cum absconsa ab humero eorum in muro sursum sonore tracta a  somno excitat. Si litteratum inter conuersos aspexerit, ei minorem chorum ad alios litteratos intrare innuit, et si prompte ei non obedierit, uel talem infirmitatem, que eum ab hoc impediat, non insinuauerit, in capitulo eum inclamabit. Si conuersum ualentiorem a suis comparibus segregatum inter imbecilliores offenderit, in remotiori parte aliqua occultatum, ad alios conuersos  facit ire, qui sunt in exteriori parietis parte ad dextrum chorum: si tamen inter eos poterit habere locum; ibi namque ordo est sedilium sicut et infra chorum. Et quicunque ualidiores conuersi pre multitudine in choro consuetudinaliter esse non ualent, cum eadem disciplina, que interius, stando uel sedendo, et ipsi exterius; sed in solo eiusdem parietis ordine, manent.  Si qui uero adhuc supersunt, ubicunque eis placet, stationem sibi eligant, non constringuntur; nam simul sedere non prohibentur. Quicunque tante sibi fortitudinis conscii sunt, sua sponte parieti iunguntur. Qui uero ad hoc suis uiribus diffidit, is alios illic stare non negliget. Quidquid ab aliquolibet eorum sibi agitur ordini contrarium, ad alios, et maxime ad predictum circatorem pertinet referre ad capitulum. Qui  postquam ea que extra chorum sunt cum absconsa perlustrauerit, ad altare quod iuxta ostium ecclesie est eam ponit, donec iterum ad duos extremos secunde Nocturne,  et ad ultimum in Matutinis psalmos cum ea circationem facit. Sed tunc primum ad illos qui in minori choro sunt, deinde eum pertransiens sinistrorsum ad illa altaria, iterumque per eamdem uiam rediens ad eos, qui extra chorum usquequaque sunt. Hec autem absconsa non est illa, cum qua chorus perlustratur inter lectiones sed illa, quam claustralis prior post Completorium posuit iuxta lumen quod dormitorium et uiam ducentem ad necessarias, illuminat.



CAPUT XXIX. Quomodo frater se habeat infra psalmos, qui post predictas orationes recitantur.

Post predictas tres orationes recitantur quindecim Gradus uel triginta psalmi, si talis est dies,  quando non debent ad orationem procumbere. Ad illas eorumdem quindecim graduum  incisiones, hi, qui super sedilia sedent, exerta manu, propter hoc parum retro uersi solent leniter ea erigere, eodemque modo pro sonitu deuitando deponere; quod et quilibet eorum obseruare debet, quotiescunque uel solus, uel cum aliis sedet. Illi uero, qui in scamnis, que infra ad formas posita sunt, sedent, non tunc se, sicut nec aliquando retro sustentant; sed ita sedendo in anteriora quantum ualent, se inclinant. Quandocunque quis super sedilium misericordias  habuerit, se sustentat ibi, sicut est ad Gloria Patri, tunc alii absque sustentaculo stant inclinati. Quando autem cuncti debent esse inclinantes longiori mora, sicut est ad preces et suffragia,  isti, ut predictum est, sedent super scamna, item inclinantes in anteriora: quando illi super formas, isti qui stant ante formas, super scabella ante se posita iacent. Quotquot autem de his, qui priores sunt ad lineam positam ascendunt, et super formas transuersas contra altare procidunt, ceteri qui adhuc supersunt super eiusdem linee sedilia procumbunt. Si aliqui de his, qui certas stationes habent, adhuc supersunt, hi ad gradum sedent et precumbunt. Ad Nocturnos uero si opportune in choro esse non possunt, extra secedunt. Nam hoc semper cauetur, ne retro ad formas stent coram eis, scilicet qui ad parietes locum habent. Notandum autem quod nullus illas tres orationes que post  Completorium procidendo aguntur extra formas aut parietes facit, nisi solus prior cum duobus collateralibus. Similis quoque ordo ad utramque missam infra Canonem, et ad uersum, qui sequitur post prandium, uel ad orationem quoque, que in quarta et sexta feria ante processionem agitur, ab omnibus est obseruandus. Hoc quoque obseruandum est, ut quoties hi, qui ad cancellos et parietes stant, super formas procumbunt, extremi inter eos tanti alias ad procumbendum secedunt, ut priores eorum super formas iacere ualeant. Siue autem sit tempus  stando uel procumbendo orandi, interim dum predicti cantantur Psalmi, frater qui necesse habuerit ad dormitorium ire, et si uoluerit in eo transitu tabulam et antiphonarium inspicere, poterit. Qui tamen, si inclamari aliquid timet, raro hoc facere summopere studet. Alicui uero eorum, qui sub custodia  sunt positi, nequaquam tunc licet egredi, nisi tam ineuitabilis necessitas ei repente ingruat, que nullatenus usque ad finem eiusdem psalmodie differri ualeat. Quandocunque autem hec superueniat, prius tamen de choro non exit, quam conuentus omnis consideat. Nulli quoque pro sola causa tabulam aut librum inspiciendi, tunc exire licet, nisi armario, et his qui aliquando ad inuitatorium uestiendi ad initium Psalmi De profundis  exeunt de choro; sed ipsi tunc apportant antiphonarium in uestiarium, ut preuideant, quod eis tunc est canendum.

Ceterum quia nulli ad aliquod officium descripto licet negligere, quin pridie preuideat, quid ad Nocturnos debeat agere: hinc si quis pro sui negligentia hoc non procurasse, sed nocturno tempori reseruasse, et hoc in usu habere deprehensus fuerit; publice redargutioni sine dubio subiacebit. Attamen, si hoc pridem caute quis prospexit, noctis interuentu obliuioni forsitan tradiderit, uel si ab alio fratre in hoc nocturno temporis articulo rogatus aliquod officium, pro eo agere uoluerit: qui tamen de hoc, nisi necessitas cogeret, a quoquam interpellari non debuit. Sic uel infra quindecim graduum  psalmos: eo tamen ordine, quo predictum est, uel postea, quandocunque opportunum fuerit, breuiter uidere, quod uult, poterit. Sed et hoc frequentare cauet, si inclamationem effugere curam habet. Hoc autem unumquemque scire oportet quod ad lectionem aliquem uicarium sibi acquirere non debet, nisi talem qui ad neutrum horum est notatus. Nam secundum consuetudinem nemo duobus his officiis in una nocte agendis est descriptus: si tamen copia talis ad lectorem et cantorem . . . . Quia uero predictus liber et tabula ad alterutrum diuisa in singulis locis sunt posita, tabula scilicet ante ecclesiam, liber uero infra: ad neutrum eorum aliquando plures quam duo simul consistunt fratres,  neque hi inuicem tam prope, ut simul, quod predictum, ualeant inspicere; sed cum unus recesserit, alius ei ad uidendum succedit.

Lectionem quam ad Nocturnos legere quis debet, in hoc tempore nequaquam preuidet. Interim cum post prefatos psalmos duo uel plura ad Nocturnos signa pulsantur, hi, qui certas leges habent, ibidem persistunt. Qui autem ad gradus prius sedebant, si talis est dies, illic in ordine suo stant, usque dum pariter procumbant ibidem, et tunc uel omnes, uel quidam eorum, si intus stare nequiuerint,  de choro exibunt. Si uero dies non est procumbendi, mox ut iidem psalmi fuerint finiti, intus se locant, si possunt, sin autem non recedunt.



CAPUT XXX. De eo, qui ingreditur chorum ad Gloriam, uel post Gloriam.

* Qui ad initium operis Dei tam sero ueniret, ut ad Gloriam primi uersus non in loco suo, sed in ipso chori introitu esse possit, non ibi cum aliis procumbit, uel inclinat, nisi in eadem extremitate locum habeat. Sed cum nocturnale officium, uel alia quelibet hora inclinando inchoatur, debet uenire ad locum suum, si poterit, antequam sicut erat incipiatur. Si autem postquam Psalmus   incipiatur, ad stationem suam ueniens, alte inclinat. Si autem procumbendo idem officium initiatur, et ipse ad predicti introitus parietem in aliqua uicinitate locum habet, interim dum sui collaterales iaceant, non retro post illos ad suum sedile uadit, sed iuxta extremum exspectat, et mox ut ipsi de forma surgunt, ille super eamdem formam, quam maxime tamen suo sedili uicinus ualet, procumbit; hoc procurans, ut pariter cum illis in loco suo se collocet. Si uero ad alterius chori parietem uel uspiam inter formas statio eius est, cum aliis uel ad gradum; uel si illi tanti sunt, retro post illos procidere potest. Quod si in occidentali parte idem ad cancellos locum habet, ibi quidem retro post procumbentes  sedile suum adire ualet.  Si infra eamdem ueniam, usque ad interitum chori peruenire non poterit, intra illos, qui extra chorum sunt, non procumbit; sed in transitu sicut de inclinante predictum est; antequam inclinet, ueniam petit. Quod si iuxta finem psalmi primi, sicut est ad Nocturnos, uesperas, et Completorium, uel ad ceteras horas, iuxta finem hymni ecclesiam intrauerit, eo modo chorum ingredi obseruat, ut ad locum suum premissa uenia ad Gloria Patri, uel si est hymnus ad ultimum eius uersum cum aliis inclinare incipiat, uel si hoc neglexerit, saltem hoc procurat, ut post ueniam cum eis, antequam se erigant, inclinet.

Ut autem ad Nocturnale officium redeam. Postquam semel in chorum intrauerit, sola causa sedendi  inde non secedit. Primordium autem eiusdem ecclesie officii in tanta ueneratione obseruatur, quod ex quo signa incipiunt semel pulsari, usque dum inchoantur nocturnales psalmi, nec eorum aliquis sedet qui in minori choro sunt absque illo, qui magna infirmitate est grauatus; nullus quoque in eo ecclesie spatio, quod dextrorsum adiacet choro. Si quis autem corum, qui in ea parte sunt, pre infirmitate tunc stare non poterit, aliorum ab aspectu pretereuntium secedit.



CAPUT XXXI. De eo, qui ad nocturnos pro infirmitate non ingreditur.

* Qui noctu infirmatus chorum ingredi non poterit,  mox ubi, e dormitorio uenerit, competentem tunc sibi locum in ecclesia, ubi postea quiescat, eligit. Qui autem, postquam chorum intrauerit, talem sibi infirmitatem increscere senserit, quod non sperat se posse intus perdurare, sine licentia extra secedit, et propter hoc ante et retro non facit, nec iuxta se stanti, ut in locum suum ascendat, innuit. Quod si infra quinque aut sex psalmos ita conualescit, quod de cetero se in choro perdurare posse sperat, redibit. Si autem diutius extra moratur, etiamsi conualescat, neque ad matutinum, et si prima mox subsequitur, neque ad hanc, chorum intrabit. Postquam uero statio eius post tot finitas, quot predicte sunt . . . uacua apparuerit collateralis eius, reditum fratris desperans, hanc occupabit.  Nam amplius hac quantitate psalmorum quisquam extra chorum, qui rediturus est, illuc non tardabit, excepto si sanguine fluit. Quilibet autem horum infirmantium, si est litteratus, et se aliquod adiutorium aliis in cantando fore sperauerit, in minori choro sedem sibi in tali loco eligit, ubi continuatim sedere ualeat, excepto ad Benedictus et Magnificat. Et si est notatus litteratus ad lectionem, uel ad responsorium, aut antiphonam, ipse si potuerit, hoc sibi peragit officium; sin autem, sibi uicarium substituerit; responsorium quod Gloria Patri sequitur, etsi ad hoc sit ualidus, non ibi cantat: sed si ab uno sit cantandum, alium pro se cantare roget; si autem cum alio cantare debet, et potest, in chorum ad locum suum pro hoc cantando uenit, et iterum  redit. Si uero nil presidii in se aliis fore sperauerit, tunc ne aliis aut forsitan oneri in aliquo existat, extra in loco, qui ad hoc competens est, se locabit, et propter hoc capellum non induit, sed tamen ad terram se inclinare poterit.

In illa nocte frater, qui absconsam circumfert, si infirmitatem eius uel ipse scit, uel ab alio didicerit, hanc illi non porrigit. Si autem infirmari eum nesciens, dormienti illam apposuerit, necesse est, ut aut ipse infirmus, aut iuxta eum sedens, sua sponte, uel ab eo rogatus eam circumferat; alioquin inclamabitur. Post illam noctem quandiu ante chorum sedebit, absconsa ei ponetur, si dormiens inuenitur. Siue autem sit ille, qui infirmitatis causa chorum intrauerit; siue qui de eo exiuerit in crastino ueniam  petit: iste dicendo in nocte extra chorum propter meam infirmitatem, qui ille autem Ego non intraui propter meam infirmitatem. Qui requisitus a priore, si melius habeat; si responderit: etiam Domine; iubetur ire sessum: si autem dixerit: non; iubetur extra chorum aliquandiu esse. Et si talis est, qui pre infirmitate ita refici de communi fratrum cibo nequiuerat, ad presens precipitur cellario, ut in refectorio curam eius habeat. Postea in eius loco, qui eius infirmitati, siue in minori choro; siue extra conueniens est, sedebit. Si talis est eius infirmitas, quam per quietem sibi concessam, euadere possit, cum primum infra hebdomadam uires plenius receperit, tunc uel ad tertiam uel ad primam,  que capitulum precedit, chorum intrabit, uel in priori uespere duodecim lectionum. Si autem infra predictum tempus infirmitas eius uenerit, tunc prior, uel ipso infirmo egritudinis sue augmentum in capitulo per ueniam uel alias ei insinuante, uel sua sponte, uel ab aliquo fratre admonitus, eumdem egrotum ad infirmariam per alium fratrem adduci precipit.



CAPUT XXXII. De eo, qui post gloriam primi psalmi ad quamlibet horam uenerit.

* Quod si aliquo modo contigerit, ut aliquis tam eorum qui extra, quam qui intra chorum solent esse, neque ad initium nocturnorum presens sit, neque postea ante Gloriam psalmi uenite, in choro  quidem ad sedile suum, extra uero ad aliquem locum uacuum, ubi cum aliis competenter inclinare possit, uel de sacristia, ubi custodes ecclesie dormiunt, ueniens, intra minorem chorum occurrerit, intrans chorum et ueniens ad gradum honeste tractimque petit ueniam, super manus et genua paululum procumbendo; summitatem frocci, ut super eam teneat manus; et surgens contra altare altius inclinat; quod et ad matutinum facit, si post Gloria, uel post Deus misereatur uenerit: tunc frater aliquis eorum, qui in uicinitate eius stat, prouidens, ut ad fratris illius, quam contra conuentum facturus est inclinationem, uel ad finem hymni uel psalmi tempus conueniat. Tales, inquam, tempus competenter stanti ei insinuat, a quo per modicam capitis inclinationem   licentia data ad absoluendum fratrem redit. Qui cum manu, more licentiam significantis, innuenti paululum inclinat, et facto ante et retro recedit ad stationem suam: si talis est, qui in choro tunc stare possit et debet. Ibi rursum aliam petens ueniam ut prius, sed aliam postea non petiturus, etiam si dies sit procidendi, cum conuentu inclinante, et ipse pariter inclinat. Si autem aliquando hoc, quod predictum est, de eodem internuntio preuisum non fuerit, uel si ille, qui tunc ordinem tenet, uidens eum ad gradum, sua sponte mox abire per nuntium iusserit  tunc ille frater post ueniam contra conuentum inclinat, et conuentus contra eum. Si  uero extra chorum statio eius fuerit, de gradu ad chorum suum tendens locum dat, qui ibi ultimus ad lineam uel ad formam stat, donec ueniam et inclinationem, sicut premissum est, faciat. Quo facto extra secedit, uel si talis est, qui item, sicut predictum est, intus stare possit, remanebit.

Eodem modo agitur ad diurnas horas erga eum, qui ante Gloriam primi psalmi in predictis locis non aderit, excepto, quod si quis hoc uitium negligentia magis, quam necessitate sepius incurrerit; ab eo qui tunc ordinem tenet licentiam de gradu recedendi non accipiet; sed postquam ibi ueniam, ut predictum est, fecerit, inde se non mouet usque dum hora regularis sit finita. Tunc contra altare  tantum inclinans, ad locum suum uadit, siue intus siue extra sit statio. Infra horam autem aliis inclinantibus ipse non nisi contra altare inclinat: ad preces siue procumbant, siue sint inclinantes, ibidem eos imitatur. Hic talis quandocunque infra psalmos uenerit, ad gradus uenit. Si autem post psalmos, foris chorum remanebit, et propter hoc ueniam in capitulo petit.



CAPUT XXXIII. De eo, qui sanguine de naribus, uel de erupta uena fluit.

* Si quem autem uel de naribus uel de erupta uena fluens sanguis impedit, ne ad horam tempestiue occurrere possit, quandocunque, antequam psalmi finiantur, intrauerit, propter hoc ad gradum non  uadit; sed aliis ad hoc eum hortantibus causam sui per signum patefacit. Si est litteratus, hanc horam secum cantare non negligit; si illitteratus, non aliam, quam que in publico cantata est, audit. Qui et ad lauatorium stando hanc audire, et si psalmos eiusdem hore sciuit, illos; sin autem Pater noster aliquotiens secum recitare interim potuit. Fit quoque aliquando, ut ad nocturnos quidem post Gloriam psalmi uenite, ad alias uero horas post Gloriam primi psalmi, aliquis, qui prius non fuit in choro, sed tantum ante chorum, ad initium eiusdem hore non defuit, tunc intreat: nec tamen propter hoc ad gradum ueniat: et hoc isto modo: si quando euenerit, ut aliqui conuersorum pre multitudine choro interesse non possint, tunc foris positi diligenter  obseruant, si quis eorum, qui choro intersunt, eodem modo, quo sit rediturus, exeat; ut quicunque tunc inter eos intrare eligat, ex occasione exeuntis locum intus habere ualeat.

Ergo ad nocturnos post Gloriam psalmi uenite, cuicunque eiusmodi occasio intrandi copiam dederit, infra primos psalmos per minorem chorum intrabit, ne si per uniuersalem chori aditum tunc ingressus, ab aliis tunc primum ecclesiam intrare putaretur; et ideo ad gradum ire propelleretur. Nam quicunque pro tardo occursu  ad gradum satisfacit, nunquam ea uice per minorem chorum intrabit. Quandocunque autem post uersus psalmi intrandi occasio ei dabitur, per superiorem chori aditum ingreditur; quia de eo nulla suspicio sero ueniendi  tunc erit. Similiter ad matutinum agitur. Ad diurnas uero horas post Gloriam primi psalmi; quicunque ex eis sua sponte ingredi uoluerit, item per minorem chorum intrabit. Si autem ab eo, qui tunc ordini preerit: uel si nullus prior ad presens aderit  ab aliquo circatore, qui seorsum ingredi iussus fuerit, tunc quia item suspicio in eum non erit, per superiorem aditum introibit, alioquin si tunc intraret, uellet, nollet, ad gradum iret.



CAPUT XXXIu. Quomodo se habeat infra horas.

 Ad Gloriam singulorum psalmorum qui sunt in regularibus horis tam nocte, quam die,  manus non tenet aliquis in sinu, sed in manicas mittit, easque constringit, ne inter inclinandum ad terram pertingant, que inclinatio illa multum debet esse submissa; nec adeo ad aliam psalmodiam, nam illa nimis mediocriter agitur, in tantum, ut propter hanc manus in manicas ad stringendum non mittantur. * Ad illam prolixiorem psalmorum Gloriam, que predicta est, unusquisque accurate obseruat, ut in fine uerbi Sancto se cum aliis erigat.

 Quod si sedere uoluerit inter psalmodiam, obseruat ne sedeat iuxta alium sedentem; sed ita, ut unus stet et alter sedeat, et inuicem exhibere debent occasionem sedendi. * Ad nocturnos quidem in duorum psalmorum spatio; ad matutinum uero equum illos quinque psalmos diuidendo, sicut et ad  ceteras uices et horas, prout tunc competens uidetur sedendi uicissitudo. Sed sciendum quod ad matutinum infra psalmum Deus misereatur, neque in minori choro, neque extra ad eius parietem, neque in minoris chori occidentali linea a quoquam sedetur, priusquam sequens psalmus incipitur, neque ab aliquo prorsus ab ecclesia exitur. Huiusmodi autem interscissa sessio fratrum a senioribus est inchoanda mox in ipso primordio nocturnorum. Ad formam de pariete, causa interstandi, nullus uel ad breue momentum descendit; sed pro eadem causa ad parietem aliquis stans et in quartum sedile secedit. Econtra ad parietem de forma, siue litteratus, siue illitteratus, tam de superioribus, quam inferioribus pro  hac causa secedere potest, nisi qui maiori custodie deputatus est. Ille tantum suis collateralibus, si tamen eidem custodie neuter eorum est mancipatus, in hac re succurrere ualet, sicut et ad missas et ad S. Mariam. Hic cum eo, qui ad parietem stat, facere solet; nam tunc eius adiunctus est; si adhuc tam alte ordinem habet. Ad alias uero uices non illuc accedit, etsi paries ex aliqua parte uacuus sit. Nullus eorum, qui ad formas stant, uel extra, siue litteratus, siue non, aliquando causa, sustentandi ad parietis uacuum sedite accedit. Qui in usu habet inter nocturnale officium uno eodem, congruo tamen tempore ad dormitorium exire, propter hoc non reprehenditur; sicut nec ille, qui bis uel ter illuc uadit; si tamen eius infirmitas scitur. He sunt autem  uices, in quibus illuc ire est incongruum, et ideo ne preter magnam necessitatem hoc fiat, est procurandum, scilicet infra hymnum et lectionem infra Te Deum laudamus, post quoque Benedictus et preces. Sed et quicunque ante quodlibet horum officiorum de choro exibat, ad hoc in tempore redire, si aliquo modo ualet, festinat; sicut et ad processionem, que post matutinum aliquando festiue cum responsorio agitur: nam si bis in hebdomada  non fuerit ad illam, que fit in priuatis noctibus, non notatur. Inter que etiam si de dormitorio uenerit, in suo ordine adiungitur, si conuenienter poterit; sin autem, non accedit,  priusquam ordo seniorum preteribit. Hoc autem preuidet, ne iuxta introitum capituli, tunc fratres in conspectu omnium stando sui ingressum espectet, sed accessum suam ita temperet, ut mox, cum accesserit, conuenienter introire ualeat.

Sed et sciendum est, quod si aliquis posteaquam conuentus ad sanctam Mariam intrauerit, infra matutinum de omnibus sanctis superuenerit, si tempus est procumbendi usque ad finem psalmi Laudate Dominum, ueniam facere debet, sed non postea. Ut autem ad nocturnos redeam: qui infra psalmos ad dormitorium uadit, si est litteratus, inter eumdem recitare eosdem non negligit; si illitteratus, interim tot Pater noster cantat, quot psalmos eo absente conuentus psallit.



CAPUT XXXu. Quomodo frater sedeat.


 Ubicunque frater sedet, nunquam manicas dimittat ita negligenter ad terram pendere, sed si manus sunt infra sinum, manice extra sinum in transuersum sint collecte. Si propter aliud de choro tam longe, ut conuentui absens fieret, exigit, uel si postea uenit, quam hora est inchoata, uel aliud officium, prius ad altare inclinat, quam ad locum diuertat. Illuc uero perueniens si alii neque ad altare sunt uersi, neque sedent tam summisse quam et nuper, contra altare in faciem suam inclinat, omnesque similiter inclinant, manibus inter manicas missis; non tamen ita alte sicut ille, inclinant. Contra maius altare nunquam inclinat, nisi  manibus in manicas missis, et capite quam maxime conuenienter, tamen demisso, sicut et ad crucem: contra alia altaria et contra crucifixum in capitulo moderatius. Lectori a gradu, ubi facit ante et retro summisse eunti ad lectionem, ac redeunti sedens reuerenter inclinat. * Reliquas inclinationes unusquisque uisu potius quam auditu addiscet. Si Psalmos nouerit, et si in aliquo uersu errauerit, mox ante finem uersus, et quoties in eo offenderit, eodem modo ante se ueniam petit, quo superius dixi, ad gradum esse petendam pro occursione tardiori. Si autem in Neuma  uel in Psalmis fallitur, si Antiphonam aut responsorium pronuntiare negligit, propter hoc ueniam petit. Non solum autem ad  regulares horas, sed etiam ad quodlibet diuinum officium, quod agitur in oratorio, petit ueniam, si fallitur in uerbo.



CAPUT XXXuI. Quomodo laternam ligneam ad nocturnos circumferre debeat.

 Quod si infra lectiones, ille, qui laternam ligneam, quam consuetudinaliter Absconsam nominamus, circumfert, ad eum uenire, et putans eum dormire lumen contra faciem intenderit, si uigilat, iterum reuerenter inclinat. At si dormiuit; et laterna ante eum posita fuerit, excitatus ab eo qui iuxta eum sedet, perlustret primum cum ea dextrum  chorum, a senioribus quidem incipiens, et ita eos, qui super gradum in dextra parte chori et per medium rediens, id est in medio eorum qui ad formam eius chori et ad lineam sedentes ad se inuicem respiciunt, uno transitu, nunc his, nunc illis absconsam demonstrat, et eo tenore chorum minorem ingrediens, et in medio occidentalis linee incipiens, dextram eius partem, moxque eos qui iuxta introitum eiusdem sunt, deinde sinistram partem perlustrat, nouissime redeundo ad sinistrum chorum eo per omnia ordine, sicut prius dextrum, nullo interim presumente iuxta se forsitan dormientem excitare. UD. Si quem uiderit obdormisse, tunc contra eius oculos lumen ter intendit: si tertia uice non euigilauerit, ponit ante eum laternam, ut ab ipso quoque  excitato similiter portetur. Si autem ita euigilauerit. ut contra illum inclinet, antequam se auerterit, ab ipso auferenda est, qui eam apposuit. Quod si tanti in dormiendo fuerint deprehensi, hec deportatio protrahitur usque ad Gloriam responsorti, quod in eo nocturno est ultimum. Si quis, qui ad presens legere uel cantare debet, cum ea deprehensus fuerit, euigilans illi baiulatori, si adhuc tam prope est, causam officii sui insinuat, ut absconsam auferat. Si uero adhuc abiit, idipsum suo collaterali iniungit, et ita ille uicem istius in circumeundo agit. Nulli in reditu denuo porrigitur, etsi dormiens a pretereunte inueniatur, nisi infra iuxta exitum chori. Si ei, qui in maiori custodia est, posita fuerit, ipse cum ea maiorem solummodo chorum eo modo  sicut dictum est, perlustrat, et si neminem ibi deprehenderit, iuxta analogium, quod est in medio gradu, eam ponit. Ibi aliquo conuerso accepta, et ita chorum circumferenda aufertur.



CAPUT XXXuII. Qui debeant in interuallo absconsam portare.

A conuersis autem, qui sunt extra chorum, primitus portatur, et non per ordinem, sed quicunque melius potest, alium anticipat. Si autem portari negligitur, hi omnes per hoc inclamantur. In duodecim lectionibus mox ad initium tertie, septime, et undecime lectionis choro infertur. Si nouem, sicut ante Pascha, ad secundam, quintam et octauam. Si tres longe, ad unamquamque. Si breues, ad secundam.



CAPUT XXXuIII. De lege minoris chori.


* Quia minor chorus maiori inferius ita est adiunctus, ut peruius sit eundem maiorem chorum ingredientibus, non solum ad nocturnos, sed quotiescunque, excepto post refectionem et capitulum fratres in ecclesiam ueniunt, seniores ceterique ad parietes in inferiori parte maioris chori stationes habentes per minorem chorum intrant. Ubi et omni tempore exeunt, nisi quando cum aliis de choro per ordinem recedunt. De refectorio autem, Conuentu redeunte, nullus ante chorum, nisi qui sanguine est minutus, de processione diuertit, sed omnes pariter illuc ingrediuntur, moxque hi qui iuxta stare solent,  per minorem chorum Conuentui quasi occurentes, egrediuntur. Econtra, quando post capitulum ad maiorem ecclesiam uenitur, omnes extra chorum remanent, qui et ibi locum habent ad capitulum et post completorium; qui fratres a maioribus incipientes, per ordinem de choro egrediuntur cuncti exteriores, quando ad capitulum pulsatur. Post completorium uero mox, ut ante et retro agitur, per minorem chorum maiorem ingredientes in ordine suo inde exeunt; excepto quod post completorium phlebotomati, si qui forte adsunt, conuentum de ecclesia precedunt. Ut autem sciatur qui sint, quibus in eodem choro manere concedatur, hi qui inter literatos ad standum, uel etiam ad cantandum non adeo sunt ualidi; ut ab eis alii in maiori  choro ualeant adiuuari; et tamen in conuentu in aliis locis possunt morari, hi tales propter misericordiam in minorem chorum sunt deputati. Sunt et alii pre nimio seruitutis Dei labore exhausti, quibus etiam in eodem choro tamdiu repausare, uel ad sanctam Mariam tam diurnis quam nocturnis horis interesse, et post matutinum dormitum ire permittitur, quousque uiribus pristinis restituantur. Sunt adhuc forsitan et alii, qui maiori aliqua infirmitate, sicut est podagra, imbecilliores sunt, uel adeo claudi, ut baculo carere nequeant, et tamen alias sani intersunt conuentui; illis, quia consuetudinaliter in predicto choro manere non possunt, conceditur in infirmaria uel in cella nouitiorum dormire, ad sanctam Mariam die noctuque horis interesse, excepta  illa, quam infirmi ante prandium suum proxime cantant; hanc enim ipsi in ecclesia maiori audiunt. Itaque his, quibus, ut dictum est, in minori choro locus iugiter conceditur, illiterati se non intromittunt, nisi locum uacantem uiderint, et tunc illi precipue, qui cantando alios ualeant aliquid adiuuare. Ecclesie tamen portarius ibi iuxta ostium, quod foras respicit, locum habet, siue sit literatus, siue non. Ergo, sicut dictum est, literati quicunque sunt ualentiores, ad eiusdem chori parietem stant et hoc obseruant, ut cum eadem disciplina, qua et illi, qui in maiori sunt choro, se contineant. Qui tamen hoc habent releuamen, quoties opus habuerint, conuersos in uicino positos pro se ad interstandum uel alios in promptu habere, et ipsi super sedilia, si  que ibi uacua uiderint, denuo possunt quiescere. Sunt namque in eodem choro et alie sedes, in quibus infirmiores pro deuitanda standi uicissitudine, iugiter sedent. Inter quas et forma ad idem opus est posita, sed ita uersa, ut qui super eam sedent, faciem in eundem minorem chorum uersam habeant; qui et in tempore procumbendi ibidem iacent: nisi aliqui inter eos pro reuerentia locum ibi tunc prioribus suis dent; aliis, qui ad parietem stant super sedilia et super terram interim procumbentibus. In predictis sedibus quotquot sedere ualent, pro indulta misericordia continuatim absque surgendi necessitate repausare licitum habent. Aliquando etiam, qui subito in die infirmatur ad missam, uel ad aliquam  horam sine licentia  illuc intrat, et tamen ueniam non petit, neque ab aliquo inclamatur, cui et mox aliquis eorum locum sedendi dat.



CAPUT XXXIX. Quomodo podagricus et claudus se habeant in conuentu.

* Ut autem ad illum redeam, qui podagra, sicut dictum est, laborat, huic conceditur ad capitulum etiam si altioris fit ordinis, sedere super scabellum, quia consuetudinaliter sedendi ordo huiusmodi est, ut qui sunt altioris ordinis sedeant iuxta pedes domni abbatis uel prioris; deinde ut sint in ordine, medii, uel primi; sed ad refectorium in ordine suo; in claustro autem ad lectionem ubicunque, competenter  sedeant. Qui uero ita claudicat, ut sustentaculo carere non ualeat, nulli processioni intererit; in capitulo et in refectorio sedet in ultimo: inde cum reditur ipse ultimus usque in monasterium subsequitur. Qui in minori choro iugiter sedens, propter increscentem egritudinem ad matutinos extra secedit, propter hoc ueniam non petit; sicut nec conuersus ante chorum stans pro subito ingruenti infirmitate facit, si pro egritudine sua in remotiora recedit. Quando omnes, absque conuersis, albis uel cappis induuntur, quotquot literati prius in minori choro morabantur, tunc maiorem ingrediuntur; sed qui inualidi sunt, cuiuscunque sint ordinis, post seniores ad parietem stant et continuatim  sedent, et quisquis inter eos imbecillior est, si tale est festum, sacriste cappas distribuenti signum infirmitatis sue monstrans, cappam accipere humiliter recusat. Si uero omnes albis induuntur, interdum locum senioribus dant, qui ante eos ad formam stant, et ipsi stationem illorum ad formas interim supplent, quod tamen non faciunt, si illi ad formas in cappis, et illi ad parietes in albis sunt. Nullus qui cappa induitur aliquando infra missam ad parietem stat. In quolibet tali officio, quando processio non agitur, conuersi ualidiores, et qui forte quid cantare sciunt, minorem chorum non reuestiti, ingrediuntur, neque aliquis alba indutus infra missam, excepto nisi lector inter eos ibi moratur.

 Si quando autem processio est agenda in huiusmodi festo, ipsi quoque in albis tantum uestiti, eundem chorum  occupant; nam cappis nunquam communiter uestiuntur. Si quis uero ex omnibus ita imbecillis est, quod non potest ad missam reuestitus perdurare, accepta licentia exuendi, extra illos sedebit qui in minori choro sunt. Lectori ad nocturnos ad analogium uenienti non inclinant, sicut nec ille ipsis. At si quando conuentus inclinat fratri maiorem chorum ingredienti, tunc et illi inclinant. Econtra, cum ipsi alicui, qui  ad illos ingreditur, inclinant, tunc conuentus non inclinat.



CAPUT XL. Qua disciplina frater post matutinos recollocatus iaceat, uel que tempore hyemalis interualli agat.

 Ad lectum post matutinos rediens iterum se collocat cum disciplina eadem qua et post completorium, nisi uideat tempus faciendi sonitus iam esse proximum. Tunc enim diurnales calceos induit, et ita se uestitum in lecto collocat. * Nullo modo autem se collocabit, si est tam clara dies, ut legere possit. At si tempus hyemale quando interuallum agitur, preter si opus habet ad dormitorium ire, in ecclesiam reuertitur, et postquam consederit, caput operit, et ita in sedili suo matutinali  exspectat; excepto, si est illiteratus, et custos alicuius iuuenis; tunc relicta sua sede, ubi infra nocturnos stetit, ad eumdem iuuenem, ubi ad formam uel ad lineam sedet, uadit, illo, qui prius causa interstandi eius collateralis fuit, locum dante. Si autem est literatus, et ad parietem locum habuerit, scilicet uel orando, uel sacre meditationi insistendo, ad altaria tamen causa peculiaris orationis non accedit, nisi de grauioribus personis sit. Priusquam de sedili surgit, caput capello denudat.



CAPUT XLI. Quomodo mane surgat, et quid statim faciat.

 Ad sonitum, qui diluculo agitur in dormitorio ad excitandos fratres, quemadmodum ad signum  nocturnorum, quantociens surgit, et eadem uice non alios calceos, quam qui ad diem facti sunt, induit; nisi forte sanguine minutus sit. Cultelli sui secum portandi cauet obliuisci. Lauat manus, et si uult, faciem; cum quatuor manutergia pendeant simul in claustro, non tergit ad aliud, quam quod suis comparibus competit, quia duo sacerdotibus et diaconibus differenter deputata, tertium subdiaconibus et idiotis  , quartum his, qui manus non sanas habent. Pectit caput  , spargit se aqua benedicta. Quod si est illiteratus nec ad aliquem sacrum ordinem promotus quemcumque se ibi spargentem inuenerit, ab illo eamdem aspersionem accipit, sicut et literatus a quouis, qui in sacro ordine sibi est similis uel prelatus. Si quis autem  dum se sparserit, aliquem in sacro ordine maiorem tam prope superuenisse, uel etiam caput ad aspergendum sibi inclinasse uiderit, illi spongiam porrigit, eaque non recepta abit. Iuuenis spargit custodem suum si non est literatus, et neminem amplius.  Intrans chorum facit tres orationes, maxime si potuerit esse in loco qui suo ordini competit, sicut etiam ad nocturnos; * sin autem, ubicunque sibi copia data fuerit tam extra quam infra formas, nisi iuxta cancellos, ubi tantum seniores orant. Hoc enim obseruat, ne tunc extra formas  oret, quando spatium inter formas sufficiens apparet. Quod si interim signum ad primam pulsatur, ipse non amplius in orando moratur, sed mox facto ante et retro ad locum suum recedit.



CAPUT XLII. Quomodo sedeat ad lectionem.

 Sedens ad lectionem, ita sedet, ut una sit ulna inter se, et alium iuxta se sedentem. Anteriora frocci sui semper ita in gremium trahit, ut pedes bene uideri possint  . Girones quoque colligit utrinque, ut non sparsim iaceant in terra. * Quando sedentem inuenit ante se, inclinat, et hoc item illi faciunt, qui proxime illi collaterales sunt, etiamsi uel uterque uel alteruter eorum remotus sit per aliud longiusculum spatium. Quod non solum obseruat,  quando imprimis ibi consederit, sed quotiescunque inde discedens redierit. Idipsum ad capitulum et collationem facit, quandocunque in ordine suo non ingressus postea superuenerit.



CAPUT XLIII. Quando, cui, et quomodo ueniat ad confessionem, quidue ei pro penitentia iniungatur. 

* Horam confessionis nouerit esse priuatis diebus in hueme ante tertiam, sicut alio tempore ante primam, semper quoque post capitulum, quamdiu psalmi uerba mea pro fratrum anniuersario dicuntur. Ubi tamen tunc stare nulli conceditur, nisi statim, cui confessionem faciat, sacerdotem inueniat. Sed egressus cum conuentu, si redire uult, et  antequam conuentus exeat de ecclesia, confessionem facere non prohibetur. In diebus solemnibus usque ad misse matutine Euangelium, nec ultra. In quadragesima tres dies, per quos silentium tenetur in claustro usque ad sextam. Si que festiuitas agitur, usque ad tertiam. Et sciendum est, quod ante primam, postquam pulsari ceperit, confessionem facere nulli licebit, nisi ei, qui ante inchoauit, uel saltem capitulum propter hoc intrauit, breuiter perficere poterit. Similiter et ante tertiam, post auditum signum ad lauandum, is, qui iam cepit, celeriter perficit. In his ergo horis, quecunque contra salutem anime sue commisit in uita seculari, primum ad confessionem manifestat domno abbati uel priori, postea uero, cum opus habet ad confessionem pro aliquo excessu uenire, ad sacerdotem  uenit, ad quem potissimum uoluerit, UD. illorum, quibus huiusmodi officium iniunctum est, et stans ante eum dextram de manica extracta ponit super pectus, quod est signum confessionis. Surgente autem sacerdote et ad capitulum precedente, sequitur illum. Et primum ante eum ueniam petit, toto corporo prostratus, deinde illi contra se manum ad subleuandum protendenti simul et interroganti, Quid dicitis? * Respondet: Mea culpa. A quo iussus se leuare, postquam consederit, illo dicente Benedicite: Respondet Dominus: et tunc loquitur, quod habet. Quod si et ipse sacerdos est, siue missam  celebrans, siue non, mox ut a uenia surrexerit, ille alter ad eandem ueniam inflectit, de qua etiam  non se erigit, priusquam et illi interroganti, mea culpa, responderit. Qui et ad ultimum postquam illi penitentiam pro confessis indixit, etiam se de propriis excessibus accusans ab illo aliquid pro penitentia accipiet. Hanc tamen discretionem in hac mutua confessione habens, ut si ille sacerdos a domno abbate inter alios confessores numeratus est, iste occultiora sua pro ut tunc sibi uisum fuerit, illi pandat; si tamen tunc confessionem facere prius secum deliberabat. Si autem idem sacerdos ad huiusmodi officium deputatus non est, iste summatim et breuiter in multis deliquisse coram Domino se accusat, sicque  ab eo aliquid sibi pro penitentia dari rogat, quod et consuetudinaliter a diacono fieri ualet. Potest etiam cuilibet persone post breuiter comprehensam peccatorum suorum uniuersitatem in orationes eius se commendare; sed nichil pro penitentia accipere.

Prouidendum autem utrique est eorum, ne ita coniunctim sedeant, ut uestes eorum aliquo modo ad inuicem pertingant; uoces quoque in loquendo quam maxime supprimant, et ne prius ad contessionem conueniant, quam ceteri fratres in libris clare ualeant legere. Postquam uero omnia que uoluerit sacerdoti  protulit, ad arbitrium eius penitentiam pro his recipiet. Potest talis esse excessus, quod Dominica oratio aliquoties ei recitari precipitur, uel aliquis  psalmus, uel utraque simul, aut etiam aliquot psalmi: potest et tam grauis esse lapsus, quod uel LX. uel C. psalmi, uel etiam totum psalterium, uel etiam idipsum aliquoties repetendum, uel si talis est persona, aliquot misse iniungantur. Flagella siue ieiunia per abbatem, uel si ipse abest et quamdiu abest, per priorem conceduntur. Que quidem flagella ad interualla Horarum. et infra priorem Missam a presbyteris suscipiuntur. Sed a pascha usque ad Pentecosten et infra Octauam ex consuetudine non aguntur. Ieiunia persoluens infra prandium ad sanctam Mariam uel in coquina regulari cum licentia commorari, et postea cum ministris, si semel reficitur, uel ad cenam cum conuentu, si bis comeditur, debet reficere. Preterea  domnus abbas hoc habet pre ceteris, quod fratri, si dignum iudicat, penitentiam iniungit usque ad uite eius terminum. Genuflexio autem pro penitentia alicui propter hoc non solet indici quam ei, qui in conuentu iugiter est positus; quia hec non potest ordinabiliter frequentari.

Tales autem uicarios ad huiusmodi negotium debet abbas sibi eligere, qui fratres pusillanimes suaque commissa periculose celantes fideliter commonefaciant, ne quid abbatem ipsum celare presumant, quem utique iustissimum est, et eorum male acta simulque bene acta cognoscere; quippe qui  post Dominum esse debet potissimus ordinator. Si tale quid ei contingit in nocte, quod nos uerecunde appellamus fragilitatem  , ante confessionem UD. septem psalmos penitentiales dicit, uel si psalmos nescit, Dominicam orationem septies, et postquam confessus fuerit, hoc quod sibi sacerdos iusserit, dicit.

* Eo die nec textum euangelii osculatur, nec ad pacem uenit, nec ad offerendum, nec ad altare accedit, nec in presbyterio seruit, nec aliquid quod est sacrum uel in uasis, aut in ceteris utensilibus, quod est benedictum, tangit; excepto, quod in purificatione sancte Marie, et in Psalmis propter hoc candelam uel ramos benedictos offerre non omittit. In refectorio nec oblatas  , nec benedictionem  dabit, nisi ad ministros, si necesse fuerit. Sacerdotem ad misse celebrationem nec induere, nec exuere adiuuat, nec ipse albam consecratam induet: nam absque his que ad missas celebrandas sunt deputate, cetere albe secundum consuetudinem nostram non sunt benedicte: et ideo quotienscunque res exigit, his uestiri poterit. Scire autem eum oportet, quod nequaquam ad ea, a quibus prohibitus est, aliquando licentiam petere debet, etiam si aliqua precipua solemnitas instet. Attamen in Paschali die, et in tribus precedentibus secundum consuetudinem nullus, siue pro ista, siue pro aliqua necessitate, nisi pro criminali peccato, se subtrahit a communione. Quod si quando in meridie hoc tibi euenerit, propter hoc in crastino,  si confessio precessit, ab his, que prescripta sunt, non abstinebis. Si autem rasura uel aliud quod a confessione eum impedierit, in aliud tempus eam differt; nec tamen interim alicui predictorum se intromittit. UD. Et apud nos Lauatorium secretum cum aque ductu est, ibi lauat femoralia sua, quantum illa conuentione sunt contacta, et hoc quandocunque in die occasio sibi data fuerit, nisi quando meridiana  agitur. * Si est in custodia, a custode suo illuc ducitur, et foris ostium ab eo exspectatur. Quod et semper est apertum, nisi cum quis id intus agit secretum. Sciendum est non esse nostre consuetudinis, ut monachus audiat confessionem mulieris, aut alicuius hominis secularis, nisi si tam probatus est, cui id abbas iniunxerit;  non tamen sine licentia Episcopi, ad quem talium cura pertinet.



CAPUT XLIu. Quomodo et quando uestimenta sua induat.

 Aut si habet in promptu mutatorium suum, mutat, quo est indutus nec prius ad ea, que prefatus sum, accedere presumit, nisi utrumque, quod dictum est, sibi defuerit *. Et propterea Sacerdotes et Diaconi officium suum exercentes, ex consuetudine tria femoralia habent. UD. Nullus mutat in sola  cuculla, nisi et pellicium et froceum, aut Gunellam habeat indutam, ne quid nuditatis sue possit ab aliquo uideri.

* Et si ea fuerit hora, qua. postquam se uestierit, ad dormiendum, collocari non debeat operto lecto quod alio tempore non licet super coopertorium sedet: pedibus super scabellum positis. UD. Eodem quoque tempore, quos exuit, statim complicat, femoralia inuoluit stamineo, et cum eius manicis utraque colligat in armario, * quod in claustro iuxta ascensum dormitorii uel in alio competenti loco est ad hoc deputatum, siue illa, siue alia die ponenda: dummodo in feria tertia post Euangelium prioris misse ad lauandum auferenda ibi inueniantur, que tamen sic, ut Conuentui non occurrat,  debet portare. Unde sub scabello, quod est ante lectum, debent seruari, donec ad armarium competenter possint portari. Thecam quoque puluinaris eadem hora illuc portat, sic tamen opus est eam lauare; sed super murum ascensus dormitorii uel seorsim debet illam ponere.

Si custos cum iuuene suo uult mutare, interim debet illam alii commendare ipseque in aliquo uacuo lecto mutare. Hora autem mutandi discernitur, que exceptis priuatis diebus a calendis octobris usque ad calendas nouembris, et illis tribus diebus ante Pascha omni tempore est post Matutinum, quando fratres repausant in lectis. Tunc inquam, siue antequam se recollocet, siue post hoc ante sonitum euigilans, mutare potest, quisquis  uoluerit, nisi sit iuuenis, et si priusquam sonitum audierit, caligam unam exuerit, uel saltem brachile  femoralibus inseruerit, hoc peragere non desistit, sicque, si forte tres illas orationes mane faciendas neglexerit, non illi imputandum erit. At si sonitum prius quam dictum est audierit, et si ad uestiendum se redire uoluerit, indutis nocturnalibus  lauari, pecti, et factis his tribus orationibus reuerti accelerat, ut mutatis uestibus ad primam tempestiue ueniat; que si simul cum matutino cantatur, ante tertiam mutare potest. Quod si quando eadem prima ante lucem uel postea sic finitur, ut in claustro legere non possit, tunc eodem modo, quo supra ad interuallum in Choro sedebit, quousque sonitum in circulo ianue in  tempore est factum, audierit.



CAPUT XLu. Si coquus est, qua hora cocturam suam uideat

 Quod si cocus est, ut uulgariter aiunt, cocturam ex more non uidet, neque ligurit, nisi ante primam, uel si ipsa prima, ut supra memini, matutinis adiuncta fuerit, ante Tertiam; * et si hec spatia adeo breuia fuerint, ut tunc fieri non possit, post Euangelium matutine misse; post cenam quoque, uel si semel comeditur, post uesperas; ita tamen  ut propter hoc silentium non infringat. UD. Panniculi quidem recens lauati ita debent esse in promptu, ut non opus habeat, quid loqui. * Hoc autem in infirmaria debet fieri per famulum ad hoc deputatum; et alium ab alio licet in his que ad huiusmodi pertinent, infirmitatem adiuuari. Quo facto ibi ad lauatorium infirmorum lauari, et ad manutergium sibi deputatum, debet tergi. Cocturam autem facere post prandium, cum tempus habuerit opportunum, licet, accepta tamen licentia, et queque ad hanc necessaria a camerario requiret.



CAPUT XLuI. Quibus horis et temporibus debeat lauare pannos suos, uel si quid aliud uult de rebus suis.

 Si quid ei placuerit de pannis suis lauare,  quod consuetudinaliter potest facere in coquina regulari, ad hoc solum inuenit caldarium, in quo calefiat aqua, et temperetur lixiuium: in claustro uero truncum amplissimum cum plerisque interuallis cauatum, ut hic stamineum, ibi femoralia lauari possint separatim. Que et ante capitulum mittit in aquam calidam, ut mollescant; post tabule percussionem lauat, et non diutius, nisi quamdiu loquendi licentia durat, et interim, * dum sacerdos aliique ministri se induunt, UD. excepto si dies ieiunii, lauare non prohibetur post tertiam. Si uero est quadragesima et dies priuata, post capitulum et post sextam lauat, etiamsi non loquamur in claustro. Quidquid autem lauat, quoquo modo sit lauatum,  post horam lauandi aufert et siccat; ne iaceat ita sordidum et torridum ante oculos fratrum de refectorio exeuntium.



CAPUT XLuII. Quomodo de regulari hora non inde exit, nisi pro ineuitabili necessitate.

 Audito signo, quod ad primam pulsatur, librum tam illum, si quem uidet iuxta se positum, * quam pre manibus habitum reportat ad armarium. Hoc si fuerit neglectum, ab utroque eorum inter quos remanens liber iacuit, erit inclamandum. Quod tametsi ad alias quoque, ad eas tamen non obseruatur horas, quibus finitis statim in claustrum ad lectionem rediturus est conuentus: similiter nec ad officium defunctorum, et quando cymbalum percutitur  ad bibendum: tunc enim in loco quo quisque sederit, ut statim reuersus ibi inueniat, librum dimittit, nec alii tunc accipere hunc licebit, nisi forte is, qui eum in quadragesima accepit ad legendum, et eo anno necesse habuerit. Quem etiam, sicut et nullum alium librum a quolibet fratre debet requirere. Ceterum ad collationem reportati, ut ordinate in armario reponantur libri, armarius uel adiutor eius procurat. Ad prime ergo pulsationem, repositis in armario libris, hi, qui matutinum ad sanctam Mariam audierint, consuetudo est, ut et ceteras ibi  audiant horas, statim illuc a conuentu secedunt. Ad aliarum uero pulsationem horarum. quotquot ex eisdem conuentui intersunt,  simul ingredientes, cum eo orationes, que easdem precedunt horas, ante chorum faciunt: quam etiam, si est una sola, quilibet tardius ueniens, ibidem, dum necdum hora est inchoata in secretiori loco facere potest. Ad auditum uero cuiusque hore signum ascensurus dormitorium, in primo gradu si pedem posuit, pergere potest; sin autem, nisi maior necessitas fuerit, mox ad ecclesiam redit. UD. Sed quando pulsatio signi ad primam rite protelatur, quousque septem psalmi possint percantari; aliquando si uoluerit, postquam conuentus pertransierit, ad corporis necessitatem exit. Sed rediens lauat manus, ne cum uentum fuerit ad offerendam, rursus habeat exire: quare, si tam frequenter exierit, hoc in capitulo proclamatum experitur. Sed nec licet  unquam exire quemquam, quamdiu de regularibus horis in die ulla cantatur, nisi pro ineuitabili necessitate; ut u. g. si de naso cruor emanat. * De quo minus ut dubitetur, nec ipsi abbati postquam incepta hora aliqua fuerit, chorum pertransire, uel aliquem inde euocare licet. Ad completorium ante Gloria primi psalmi consuetudo consentit: infra quam horam tantum sibi, et priori in consuetis claustri locis et officinis loqui licet.

In choro ad primam, dum cantatur, Quicumque uult, nullus sedet. Ad hanc horam, et ad completorium, uel quotienscunque fratres inuicem confessionem dicunt, obseruare debent, ut qui alium precedit in sacro ordine, ipse quoque confessionem prior dicat, etiam si inferior sit eo cui confitetur. Quando  post septem psalmos penitentiales Litania a prostratis fratribus cantatur, ad ultimum psalmum priores ad gradus, sicque ceteri ordinant se, ut, cum tempus fuerit, non sibi in procumbendo moram faciant; et inter literatos conuersus non iaceat, nisi alicuius iuuenis custos fuerit, ad quem ipse accedet, ubicunque iacuerit. Ad literatum uero custodem iuuenis uenire non negligit. In hac litania nullius sancti nomen geminatur, excepto qui singularis eiusdem loci patronus habetur. Ad uersum illum Per passionem et crucem unusquisque, cum expresse nominauerit, dextera manu, per manicam in facie crucem etiam facit; statimque ad uersum Per gloriosam Resurrectionem tuam sacerdos et ceteri ministri matutine misse debent exire, ut mox finita  Litania parati intrent ad altare. Unde etiam, quamquam ceteri in ordine suo, isti tamen ita iacebunt, ut exeuntes ceteros non inquietent. Ad offerendum nec anterior nec posterior, quam suus est ordo, quisquam accedit; si tamen presens fuerit. Quod si aliquis neglexerit, qui tunc ipsi proximus adest, licet in ordine inferior sit, offerre non tardabit.



CAPUT XLuIII. Quomodo se preparet ad capitulum, uel quid faciat, si est sibi conscius ullius excessus.

 Quando scilla pulsatur ad capitulum, cessat ab eo, quod tunc agit operis, ad capitulum se preperans; stamineum suum undique detrahit, et honeste componit, et claues, si quas habet  deponit, ut paratus sit, si forte iudicium subire iubetur. * Et ut adsit ad uersum ibi dicendum obseruat; quod si hoc in consuetudine habuerit negligere, inclamatur. Attendit quoque si notatus in tabula ibi nominatur, ut tunc inclinet; et si hebdomadarius ibi appellatus fuerit, siue hoc, siue proprium nomen ibi audierit; et quando festiuitas aliqua, que in Cappis est agenda, ibi pronuntiata fuerit; similiter et inclinante domno abbate; sed et quando idem domnus abbas,  uel ordinem tenens prior dixerit Benedicite, inclinat. * Quo dicto, ob quamcunque causam exiens, siue ingrediens; nisi cum domno abbate, uel cum nudus aliquis intrauerit, dicit Benedicite; ita ut, qui prope capituli sedent introitum, audientes respondeant  Dominus. Sed si aliquem introduxerit, apertius aliquantulum id dicit, et tunc conuentus respondet. Si duo uel plures intrauerint, ille solus, qui precedit, Benedicite dicit.



CAPUT XLIX. Ne conuersus a sermone desit.

* uerum conuersus ad sermonem ne desit, summopere cauet; cum maxime propter tales fieri solet. Infra quem etiam si dormierit, inclamatur. Postquam autem a tenente ordinem dicitur: Loquimini de ordine, et ad actionem capituli uentum fuerit, exspectatur, si quis infirmus ibi sit, qui pro refectione carnis, quam habuerit, ueniam petere debeat, et si circatores, qui primas inclamationes faciunt, quid  loqui habeant;  deinde si quid ei excessus aliquomodo contigit, pro quo sine inclamatione debet ueniam petere, ne inclametur ipse preueniens, siue alius uidit, siue non, ueniam petit, suamque culpam fatetur. Sed quantacunque fateatur, tamen non amplius ueniam petit, preter illam quam petiuit, nisi inclametur. * Et sciendum quod plures simul pro diuersis causis ueniam petere non prohibentur, et quod nullus est dies, excepto primo Paschali tam solemni, pro cuius reuerentia uenia non sit petenda, et proclamatio omnino uitanda; sed tamen in precipuis festis hoc agitur parcius, quam in aliis diebus.



CAPUT L Pro quibus causis ultro ueniam petit.

 * Sunt autem quedam instituta, quibus si deerit ultro ueniam petit. Id est si infra ambitum muri, uel extra in uicinitate manens, alicui regulari hore, siue illis tribus orationibus, que ante nocturnos, uel in hyeme ante tertiam fiunt, non interfuerit; nisi forte sit sacerdos et interim cantet missam, et eius adiutor, uel custos ecclesie cum adiutoribus suis hostias facit, uel aliquis pro infirmitate infra unam horam balneat. Si capitulum, uel collationem, uel illam, que ante missam agitur processionem, uel opus manuum, uel generale mandatum  uel generalem refectionem dimiserit: si mense lector, uel coquine hebdomadarius in sabbato notatus benedictionem neglexerit: si ad communem fratrum rasuram presens  non fuerit: si de uia ueniens in ea die ad finem alicuius hore benedictionem non acceperit, uel si absque ea de monasterio exierit, sed infra biduum non redierit. Sane non solum pro supra dictis, sed aliis quibusdam negligentiis uenia facienda. Sicut est, si librum, qui in feria quinta quadragesime ei datus est, infra annum non perlegerit; pro quo tamen ueniam reuoluto anno in eodem die facit: si corporale uel offertorium uel linteum ad portandos calices, uel ad patenam inuoluendam aptatum, de eius negligentia ad terram ceciderit; si lectionem suam uel responsorium omnino neglexerit; si talem sonitum in dormitorio noctu fecerit, per quem fratres inquietauerit; si in infirmaria, uel in cella nouitiorum pro misericordia dormire permissus, ante  nocturnos biberit, quamuis mane sine licentia inde non exierit; si mutatorium suum in Dominico die in capitulo inuenerit, siue pridie in monasterio fuerit uel non. Si quid tale, sicut est maior cereus, fregerit, perdiderit uel profuderit; si quid uestimenti sui peiorauerit; uel si corrigiam rasoriorum, ita ut eidem ultro usui non prosit, inciderit; si librum, in quo ad refectorium debet legi, de eius neglectu in tempore ibi defuerit, is pro his, inquam, omnibus non inclamatus ueniam petat, et oratio ei pro indulgentia iniungatur; nisi tam frequens et talis sit culpa, que priori uideatur, non sic esse remittendam.

Tamen restant tria, pro quorum neglectu item sponte sua ueniam petat, sed tamen iudicium nequaquam  euadat; scilicet si quis ei de his negligentiis, que in abbatis capitulo inueniuntur, in corpore uel sanguine Domini siue clam siue palam euenerit; si per duas uices in anno, id est quando Natiuitas et Annuntiatio Domini pronuntiatur in capitulo in tali tempore ibi non erit, ut cum conuentu ueniam facere possit, maxime cum pulsatio que eadem capitula precedit aliis capitulorum pulsationibus prolixior sit. Sed hec regula eis tantum est constituta, qui uel in monasterio proxima nocte manentes, uel e uicino aduenientes pro sola sui negligentia predictis capitulis non interfuerint. Si dum mandato trium pauperum adscriptus fuerit, neque ipse neque alius rogatu hoc ipsius fecerit. Qui uero in alterutra  predicta festiuitate de aliqua cellarum uel obedientiarum, que longe sunt remote, uel qui pro aliquo itinere triduo missus, in redeundo tempestiue quidem ceperit, sed in itinere iumento suo aut comite, uel in seipso aliquid tale impedimentum passus fuerit, pro quo ante capitulum uenire non possit, post ueniam, causa necessitatis sue exposita, liber abscedit. Ceterum pro his negligentiis, quas frater ex hoc incurrere poterit, uel si nocturne orationi, uel regulari hore uel Litanie post primam, uel ceteris talibus, que premissa sunt, non affuerit, nichil est quod eum a petenda uenia excuset, nisi rupta uena, uel de naribus fluor sanguinis; sicut et si eum intra monasterium, uel extra in uicinitate eius positum interim occupatum esse contingat. Quando  alicui horum instituto interesse non debuit; preter, quod premissum est, de mandato trium pauperum, de neglectis duabus ueniis, id est in uigilia Natiuitatis Domini et Annuntiatione ipsius, de neglecta post aliquam horam Benedicite post reditum; de non accipiendo eam in exitu; si non redierit de uia post biduum. Sed sciendum, si aliquando estatis tempore dormiendo nonam neglexerit, quod statim percussa tabula ueniam petit, non seruans eam in crastinum capitulum.



CAPUT LI. Pro quibus causis ueniam non petat, nisi inclamatus.

* Quod si alius de illo reclamauerit, tunc quidem quotiens de se reclamare uel priorem quid tale, quo culpam eius notet, loqui audierit, totiens  quoque sine mora ueniam petit: et cum surrexerit, si se reum nouit, cum omni humilitate et promissa emendatione culpam suam fateatur, nullam agens defensionem, nisi si rationalis causa est uel magna necessitas, pro qua talem incurrit excessum, non multiloquio, sed simpliciter humili promit subiectione, et pro tali culpa prelati sententiam cum patientia sustinet; sciens impatientie culpam grauiore correptione emendandam. Si autem de inclamata non est sibi conscius, nec fateri nec importune negare, sed rei ueritatem debet honeste proferre. Quod si sedens et reclamationem de se audiens, prius responderit quam ueniam petierit, ex hoc inclamatus et ueniam petens in ipso frocco  suo unam cum uirga percussionem accipit. Qua accepta, postquam responderit Mea culpa, iubetur surgere. Postea pro quo est reclamatus sustinet, quod prelato uidetur, Unde sedens, si inclamari se audierit, uel non audiens ab alio admonitus fuerit, statim surgens ueniam petit, etiam si non intellexerit, quid in se reclamatum sit. Sed et nullus eum ante petitam ueniam excusare presumit, etiam si eius innocentiam nouerit. Hoc autem inclamans debet cauere, ne pro una re duas eum uenias petere faciat; sed primo aperte et ipsam causam nominatim dicat. Nam si eum contra ordinem fecisse dixerit, nisi statim adiungat quod fecerit, ueniam petere ille non moratur, dicta causa aliam petiturus. Quod si eum aliter quam conueniat,  inclamauerit, tolerari quidem debet, donec ille sessum ueniat, et tunc inclamari. Sed et hoc sciendum est, quod nullus, nisi ordinem tenens, de alio ibi loquetur sermone ad illum directo, u. g. ut dicat uos hoc, uel illud fecistis: nec quisquam nisi quod certum habeat, inclamare debet; ut si ille inclamatam culpam negauerit, iste, unde sciat, eam euidenter dicere, possit. uerumtamen in prioris potestate erit, quomodo talis culpa remaneat. Nam etsi leuiores cause plerumque mediocrius tractentur, tamen, si causa maior fuerit, indiscussa non remanebit; neque frater, qui eam uidit, si in proximo uel tertio uel quarto capitulo hanc reclamare  non potuerit, ideo reticebit; sed tamdiu eam in memoria retinebit, donec reclamandi locum habuerit.

Quamuis etiam non sit consuetudo ut aliquis totum conuentum proclamet, tamen quicunque tenet capitulum data occasione iubet uniuersaliter illos ueniam petere, qui diurnales calceos et cultros in presentia non habent. Aliquando eos, qui ad tres orationes, que mane fiunt post sonitum, et interdum illos, qui non fuerunt ad processionem uel ad stationem que fit ad crucem, uel ad sanctam Mariam. Hoc autem secundum institutionem beati Utilonis  summo cauendum est studio, ne turpis reclamatio audiatur in capitulo; sed si quis ignarus forte profari ceperit, prior, uel  quilibet audiens, reuerenter satagit, ne ad audientiam conuentus ueniat; sed nec iudicium euadit, qui scius huiusmodi rei tale quid ibi proferre presumpserit. Nam nec ulla comestionis uel bibitionis mentio ibi debet fieri, nisi forte de aliquo infirmiore fratre minus se reficiente honeste dicatur, quod indignus sit gratie; uel admonitio fiat de pane uel alio cibo negligenter parato. uerum si quis frater tale quid agens, quod reclamari non potest, et admonitus emendare noluerit, is qui causam agnouit, debet eam priori innotescere, ut ab ipso frater delinquens secreto increpetur acri increpatione. Sed si nec sic emendare uoluerit, prior illi in capitulo de alia qualibet culpa inclamato hanc in memoriam reducit, eum aliquid tale commisisse,  quod ibi reclamandum non sit, ut conuentus agnoscat, ut sic sine offensa fratrum in eum grauius emendari possit.

In iudiciis autem faciendis non minima debet esse discretio ordinem tenentis: pro culpa enim, que in quemlibet reclamatur secundum rei qualitatem aut indulgentia aut uapulatio aut leuioris sententia culpe sequitur. Nam silentium aut ieiunium nulli indicitur. Solus autem abbas ligat grauioris culpe sententia. Que autem ad grauiorem culpam uidentur pertinere, de his non loquar hac uice. Porro nullus stamineo  exutus uerberatur, nisi rebellis esse uideatur. Ille autem rebellis esse iudicatur, qui priori in capitulo temere contradicit, uel quia hoc quod sibi iniungitur, quamquam uerbo  non contradicat, agere tamen dedignatur et, ut de maioribus taceam, etiam qui de minimis, que in eum reclamantur, non uult se corrigere negligentiis. I. Rebellio proprie dicitur inobedientia, cum ab abbate uel priore alicui quidquam iniungitur, seque hoc non facere aperte uocis contumacia profitetur. II. Rebellio est, cum quis a prelato corripitur, et non solum eandem correptionem non humiliter sustinet, uerum etiam contra superbe et contumaciter respondere nequaquam ueretur. III. Rebellio est, cum de qualibet re sepius correptus emendare contemnit. Iu. Rebellio etiam dicitur,  dum fratri quelibet res iniungitur, et quamuis contradicere uerbis non audeat, agere tamen dedignatur. He quatuor cause pro rebellione haberi, et staminei exuitione solent uindicari. Hic ergo, qui tali iudicio subiacere iubetur, cuculla et frocco exutis, et ad pedes suos positis sedet, accedensque Camerarius cum cultro, stamineum eius dissutum, ab utroque humero parum trahit deorsum. Quod tamen predictus frater, cum primum tempus habuerit, resarcire non negligit, ne ita ad lauandum recipiatur. Frater autem, qui iudicium facit, post tergum illius stans id peragit. In unoque capitulo duo iudicia nulli inferuntur, nisi pro contradictione; sed si post flagellum tale aliud in eum reclamatur, quod priori inultum non debere dimitti uidetur,  iubet eum pro hoc ueniam petere ad crastinum capitulum. Quod si aliquis post acceptum iudicium uerbo, uel etiam ipso habitu aliquod dedignationis signum demonstrare presumpserit, nouerit se inde non recessurum, donec uel spontaneus uel saltem acri correptione coactus dignam pro posse suo satisfactionem cum omni humilitate promiserit.



CAPUT LII. De discretione iudicium facientium.

* Tales uero iudicia facere iubentur qui tante sunt discretionis, ut sciant, quomodo quamlibet culpam emendare debeant, qui et diligenter attendant quid in quemlibet reclametur, culpam simul et inclamati diligentiam seu negligentiam secum examinantes, non proprie uoluntati satisfacientes. Sepe enim euenit,  ut aliquis diligentiorum fratrum in culpam maiorem incidat, que non ita in eo, ut in negligente aliquo emendari solet. Iussus autem ad accipiendum iudicium se non preparat, nisi inclamatus; antequam exuatur, nec ueniam petit, nec aliquid loquitur; sed statim exutus, uestimenta sua ita ponit, ut in longum prostratus uix capite ad ea pertingat. Cuius stamineum, si opus est, prius componit is qui iudicium faciet. Sed quia diuerse quantitatis uirge per Granatarium administrate nunquam desunt ibi, scilicet maiores ad corripiendum minus cautos, minores uero ad diligentiores, ipse ad iudicium faciendum eligere debet, qualem ipsa re exposci uidet. In quo post primam percussionem nec ille manum percutientis, nec iste uocem exspectat Mea culpa,  respondentis; sed nulla in hac re seruata parilitate, continuatim iste percutit, ille Mea culpa dicit, donec prior percutientem cessare iubebit. Nimietas tamen festinantie cauetur ab utroque. Scopis autem etsi maiores tantum  culpe emendentur, modice tamen huiusmodi correptio inchoatur, sed si prelato uisum fuerit, iussu eius sensim atigetur, seruata tamen ubique fraterna compassione in iudicio, tam uirga quam scopis faciendo, UT ET DISCIPLINAE DISTRICTIO TERREAT ELATOS, ET MISERICORDIAE ADHIBITIO FOuEAT SUBIECTOS. Quamquam nonnunquam etiam minus cautis adhibeantur fomenta pietatis, ut quos non uicit rigor districtionis, uincat amor compassionis. Unde licet non sit consuetudinis,  ut qui iudicium accipit, quidquam aliud dicat, nisi Mea culpa,. tamen aliquando cum res scopis agitur, et forte se emendaturum dixerit, non solum non notatur, sed et libenter a prioribus accipitur, et ab eis intercessionis gratia, que diligentioribus fratribus etiam in minoribus iudiciis solet adesse spontanea, minus cautis in maioribus adhibetur, emendationis  promissione prouocata.

Si plures fuerint in quos emendatur, facto in se iudicio, quisque a priore iussus sessum ire, iudicium inter eos facienti dat locum: de quo si quis amplius loqui habet, non id tunc agit, sed cum ceteri omnes sessum uenerint, quia non est consuetudo, ut quoque ad iudicium prostrato aliquis ibi  loquatur, nisi prelatus quid breuiter loqui uoluerit. Unde hoc curandum est, ut cum prior quempiam exuere iusserit, nisi quis se de eo uelle loqui intimauerit, prior interim hoc differat, donec iste, qui nabet, proferat. Quod tamen, si tunc neglexerit, propter factum iudicium ille non reticebit. De culpa autem iam emendata, defensionis uerbum iam cauetur, ne qui iudicium fieri iussit, culpari uideatur.



CAPUT LIII. Quid cauendum sit tam inclamanti quam inclamato.

* Inclamatus etiam sue inclamationis tam extra quam infra capitulum cauet murmurationem facere ad quemquam. Nam nec ulli de his, que talia in capitulo aguntur, extra capitulum licet quidquam  loqui, nisi sic possit fieri, ut non scandalum. sed potius edificatio sit audientium. Sed et cauendum est ne quisquam, cum fratrem ob maiorem aliquem excessum uidet in anxio positum, quasi tunc primum inuenta occasione, ea que iam ante ultro reticuit, aut quelibet pristina eius facta commemorando, culpam illius studeat exaggerare. Similiter inclamato cuilibet cauendum est ne quemquam, nisi ordinem tenentem, sed et hunc non nisi sibi loquentem inspiciat, et inclamantem se in eo capitulo non inclamet. Quod et in proximo aut etiam tertio uel quarto cauetur; si tamen grauis culpe ille in eum fecerit reclamationem. Sed neque in eo capitulo in quemquam sui inclamatorem quis iubetur facere iudicium, qui primus inclamauit ipsum. Sed et conuersis  id omnino debet esse alienum: nam sacerdos in sacerdotem, et quisque in eum, qui uel sui uel inferioris est ordinis, facit iudicium, et interdum iubetur id facere aliquis eorum qui stant in iudicio.



CAPUT LIu. Quod in reclamando non sit personarum acceptio.

* In reclamando autem non est personarum acceptio, sed tam seniores a iunioribus, quam ipsi ab illis inclamantur. Et si in eadem culpa senior quis cum iuniore inuentus fuerit, non cuius etatis, sed cuius diligentie sit, attenditur; nec a iudiciali sententia, nisi simul cum iuniore excipitur; quamuis hec diligentibus plerumque temperetur. Interdum  tamen excipitur nouitius, si adhuc ordinis est adeo ignarus. Quicunque autem inclamati, quantumlibet sint multi, omnes ueniam petunt. Unde etiam ipse domnus abbas cauet ne quid tale dicat, unde conuentum simul inclamatum habeat. Nec immerito conuentus tante dignitatis apud domnum abbatem habetur, cui etiam summa ubique reuerentia, prout dignum est, exhibetur, in tantum, ut cum ritu monastico uspiam graditur, nullatenus ei obuiam ire ab aliquo presumatur. Sed si ad aliquam horam uersus unus aut duo uel plures in aliquo eiusdem hore psalmo ex negligentia pretermissi esse reclamantur, si qui specialius in hac re se reos cognoscunt, hi soli ueniam petunt, et post psalmos uerba mea, uel psalmus cantatur ab omnibus prostratis,  etiam si talis est dies in quo non procumbitur ad horas. Pro psalmo uero primo pretermisso, septem penitentiales cantantur, adiuncta oratione qualibet pro peccatis. Pro prece aliqua uel antiphona ad suffragia sanctorum pretermissa, agitur quod presidenti uidetur. Quod si sentitur ante finem psalmi uersum esse pretermissum, psalmus a capite est repetendus. Ceterum in huiusmodi negligentiis, ubi fere totus aut certe magna pars conuentus in culpa est, si tamen leuior causa fuerit, admonitio potius, ut emendetur, quam reclamatio debet fieri. Ubicunque etiam aliqui fratres in obedientia aliqua fuerint occupati, negligens quisque a ceteris prius admonendus; sed si emendare noluerit, est etiam reclamandus. Sed quia singula, que contra consuetudinem  et ordinem nostrum fieri possunt, scribi nequaquam possunt, quedam etiam talia sunt, que propter scandalum in capitulo reclamari nequeunt; que quisque ignorat, an ad reclamationem pertineant, de his prius interrogare debet.



CAPUT Lu. Quod confessionem culpe sequitur misericordie petitio, si simul culpa est proferenda, et misericordia petenda.

* Nunc autem non est pretereundum, quod confessionem culpe sequitur petitio misericordie. Quoties culpa confitenda, et misericordia simul cuiquam est petenda, u. g. si obitum patris aut matris uel sororis audiuit, uel crastino utriusque parentis anniuersarius  erit, uel quo ipse monastice uite benedictionem accepit, et ipse pro aliquo excessu ueniam petere debuit, de culpa prius agitur, deinde pro postulanda misericordia non nisi semel ueniam petit, etiam si ita euenerit, ut et sibi et parentibus suis misericordiam petiturus sit; sed et tunc primum de pertransacte uite negligentia se accusat, deinde parentis obitum pronuntiat, singulariter tamen, ut ad utrumque prior indulgentiam optando respondeat, et ipse toties ei ad pedes ueniat; in recedendo obseruans in primo libri capitulo scriptam inclinationis legem, omnibus ad pedes uenientibus datam; quamquam et antequam ad pedes ueniret ad reuerentiam conuentus inclinantis se inclinauerit, quam submisse ad quamcunque absolutionem ibi  steterit. Hoc enim sic habet consuetudo, ut priusquam prima benedictio dicenda fuerit, ad quamlibet absolutionem conuentus inclinet, submissus autem hic, qui tunc ob quamcunque causam coram steterit.



CAPUT LuI. De eo qui aliquem defunctum fratrem in penis esse perspexerit.

Est etiam consuetudo, ut si cui defunctum aliquem fratrem in penis esse per uisum fuerit reuelatum, abbati uel priori secreto innotescat; et si iussus fuerit, misericordiam pro eo cum uenia in capitulo petat, referens quid de eo per somnum uiderit; prioris quoque pedibus post absolutionem defuncto fratri optatam, se prouoluat. Deinde prior  quid pro defuncto fratre communiter aut singulariter etiam faciant, fratribus iniungit. Sciendum autem est quod misericordiam petens sine licentia ad presens poterit inclamari.

Si uero domnus abbas quemquam in capitulum miserit, ut sui alicuius familiaris obitum uel anniuersarium annuntiet, is pro hac re non nisi iussus ab ipso ueniam petit: et si uel sibi, uel suorum alicui misericordiam est petiturus, cum eadem uenia id facit. Hi etiam qui spontaneam petituri sunt ueniam, eo quod aliquid infra claustrum perdiderint, sciendum est, quod prius in capitulo de re perdita  prius interrogare, et deinde si non inuenta fuerit, sequenti capitulo ueniam petere debent. Sed de  itinere uenientes pro rebus extra perditis, ad proximum capitulum ueniam petunt; si infra capitulum uenerint, clauso iam ostio claustri, pulsare licet, et audiens in capitulo ostiarius accepta cum manu licentia exit aperire eis. Intromissi autem, facta oratione in monasterio, statim ad capitulum ueniunt, et cum sederint, si quam stando dicturi sunt legationem, hoc unus eorum, cui iniunctum est, in loco suo primum agit; deinde si quis eorum pro aliquo excessu ultro ueniam petere debet, aut quis in alterum de his etiam, que in itinere contra consuetudinem fecit, maxime que admonitus emendare noluit, quidquam reclamare habet, non hoc negligit.

Quasdam uero legationes minores quidem non  stando, sed quando sibi uisum fuerit, sedendo dicit; quia sunt quedam dignitates, quibus maior, quedam quibus minor debetur reuerentia. Nam episcopis et abbatibus, congregationibus quoque tam canonice quam monastice institutionis quibusdam etiam secularibus potestatibus, ut ducibus, hec exhibenda est reuerentia, ut tantum salutationes eorum a stantibus, cetera autem a sedentibus dicantur. Solis uero domno abbati nostro, apostolico, et regi nostro, illa addenda est, ut a conuentu ad eorum legationes uenia petatur, que nichilominus ab eo obseruatur, cui singulatim quodlibet huiusmodi mandat domnus abba ubicunque ei dicatur. Ceteris uero quibusque orationis sue uel seruitutis  deuotionem mandantibus, inclinationis tantum reuerentia debetur. Stando autem loqui in capitulo preter hos, nulli licet, nisi ueniam petenti. Unde et obedientiariis et cuilibet sic exituro, ut ad capitulum non redeat, sedendo et loquendo querenda est licentia; obedientiariis quidem ad obedientias suas, et si quos suos pares, uel alios fratres habeant necessarios, secum exituros nominatim dicentibus. De quibuslibet autem sic exituris, ut non redeant, si quis habet aliquid loqui ob acceptam eorum licentiam, nequaquam hoc omittit; ceteri quique sic exituri ut redeant, stantes ubi prior eos uidere possit, exeundi licentiam manu querunt et uidens prior parum inclinato capite annuere non omittit. Sed euenire poterit ut alias occupatus eos non respiciat:  unde si tunc eos uideat, siue non, ipsi licenter exeunt. Quod si quis alium iubente domno abbate de capitulo uocat, in ipso introitu capituli sedet; si tamen prius affuit, sin autem in loco suo. Sed et ipse absque licentia non exibit: nam et ille, qui uocatur ad domnum abbatem, non sine licentia inde discedit, sicut nec de monasterio, si est alba indutus, et se locuturum prenoscit; nec de refectorio, si non reuersurus. Si uero aliquis accepta licentia de capitulo exierit, ita ut non sit reuersurus; sed iterum aliqua ex causa reuocatus, uel sponte redierit ante et retro non facit; et si denuo necesse habet exire, priusquam capitulum finiatur, accepta licentia, ut prius nichilominus ante et retro facit.



CAPUT LuII. De culpa leuiori.


 Missus in culpam leuiorem ita se habet, ut ipsa quoque sibi regula prescribit . * In quam nullus mittitur, nisi tale quid commiserit, pro quo etiam grauem districtionem subire deberet, et maxime si is qui pre senio aut debilitate corporis grauem uerberum non possit pati disciplinam. Ad Nonam reficiens sedet in loco suo, et si est in estate non prius ad mensam, quam conuentus post bibitionem inde recedit.  Inter preces nocturnas uero et horarum omnium regularium prostratus iacet. Non offert, non osculatur textum Euangelii, non accedit ad pacem, nec ad missam cum aliis. Si festa dies duodecim lect. uel agenda superuenerit,  solutus est interim. Priuata uero die ueniente rursus intrat, in quo erat prius, usque dum fiat absolutus. Absoluitur autem maxime quando inter preces prostratus iacet ad gradum, aliquo fratre ad eum directo a priore, a quo sibi, quod sit absolutus innuatur * Tunc facto ante et retro discedit. Quod si forte prior neglexerit, a claustrali priore, uel ab aliquo seniore admonitus, eum absoluit; si tamen ei adhuc uisum fuerit. UD. Hoc quoque modo fieri solet absolutio, si eidem noxe adiudicanti postea contigerit, ut pro aliquo delicto denuo reclamatus uerberetur. Et si hoc non fuerit, non absoluitur, nisi prius eius satisfactio iacentis ad gradum, uel ad unam horam a conuento uideatur. * Potest  autem prior quemdam huiusmodi sententie iugo subdere etiam si domnum abbatem in monasterio scit consistere; sed non absque eius nutu absoluere. Quod si cuique eo remoto talis sententia imponitur, et forsitan ille interim superuenerit, idem non a priore, sed potius ab ipso inde absoluitur. Qui si eo nondum absoluto discesserit, prior tunc hunc sine ipsius licentia non absoluit. Idem etiam modus est inter maiorem priorem, et minorem, nisi quod non mittitur post eum, si recesserit quoquam, sicut post domnum abbatem propter eiusdem fratris absolutionem; sed claustralis prior absoluit eum. Et notandum, quod si cui dicitur: Sitis hodie in leuiori culpa: in crastino inde omnino liber erit, quia dictum fuit tantum hodie.



CAPUT LuIII. Ubicunque steterit quomodo stare debeat.


UD. Stans autem ante domnum abbatem, uel ubicunque steterit  id etiam non negligit, ut pedes habeat equaliter compositos, et nunquam inter standum diuaricatos. * Sed et hoc obseruat, ut nunquam scabellum uel aliquod lignum aliquanto maiusculum, nisi posito super illud pede transeat, uel causa alicuius breuitatis circumeat.



CAPUT LIX. De his que non licet facere, nisi in tempore loquendi.

 Exiens a capitulo, si est ea dies in qua in claustro loquuntur, prius nullum uerbum dicat:  si litteras nouit, librum accipit et sedet. Nam conuersi literas nescientes, libros habere non coguntur. Stando autem nichilominus loquitur. Sed forte si tunc non affuit, quando post percussionem tabule Benedicite dictum est a priore, et postea ueniens alicui sibi obuianti dicit, Benedicite; ob hoc nec ipse nec is, qui obuians ei respondit Dominus, notari debet. Et quem tunc primum in conuentu alloquitur premittit Benedicite.  Quod loquitur, qui loquitur, submissa uoce. Loquela sua et audientia non sit nisi de spiritualibus uel de his quibus hec uita temporalis carere non potest. * Cauet etiam loqui ad alium fratrem in opposito, uel remotiori loco sedentem aut stantem. UD. Si quid opus habet a camerario querere, tunc maxime  querit. Si opus habet ungues secare, et ille debet ad fratrem iuxta se sedentem dicere, quod debeat ungues suos secare, et ille debet ei annuere, dicens *: Cum Dei benedictione, et sic premisso Benedicite, eo respondente Dominus, predicto fratri secat. Si opus habet iustitiam suam et pateram lauare UD., tunc lauat, obseruato ibi silentio. Lotas uero in claustro non ponit siccandas, * sed statim in refectorium reportat. UD. Si opus habet cultellum suum acuere, tunc acuit ad cotem, que ob hoc in catena pendet in claustro; * uel si magis placet ad alteram iuxta lauatorium similiter pendentem. Si in uestimento suo quid dissutum est et aliquid resarcire uult, hoc tempore loquendi, aut ante primam  in estate, in hyeme uero ante tertiam, et si semel comeditur post prandium, ad lectum suum facit sedens in cuculla sua et pellicio, si opus est; duas enim habet, et si una resarcienda, sedet in altera. UD. Si opus habet quid de uestimento suo ad solem extendere, tunc extendit, et bene meminerit, ut auferat ante collationem, uel si duodecim lectiones in sequenti nocte, ante uesperam.



CAPUT LX. De eo, qui infirmum fratrem uisitare uoluerit.

* Si quem fratrem infirmantem uisitare uoluerit, tunc maxime accipit licentiam uisitandi. Illuc eundo debet psalmum Domine, ne in furore tuo arguas me, etc., recitare; addita Dominica oratione, et una collecta pro infirmo, Omnipotens sempiterne  Deus, etc. Cum infirmis fratribus potest ibi loqui autequam ad horam sequentem pulsetur. Quod si citius ad horam pulsatur, ita ut non possit peragere quod cepit, postea non sine licentia regreditur. Non solum autem in hoc tempore, sed etiam in aliis competentibus horis conceditur quibusdam grauioribus personis egrontantes fratres uisitare.

 Nihil appellat suum, sed ad omnia dicit nostrum nisi de patre, matre et culpa, de his licenter dicit meus et mea. uerum etiam de se aliquid dicturus, dicit ego non nos. Si quem fratrem appellat, nunquam puro nomine appellat, nisi domnus adiungat; sed iuuenes fratres uocat. Item proprium nomen dicturus frater premittit. In hoc et alio quouis tempore competenti, sicut infra utramque missam  potest cum licentia secularem amicum conuenire et hoc non sine teste, si scitur aliquantulum incautus esse. Nullam omnino osculatur mulierem; sed nec matrem suam.



CAPUT LXI De minutione sanguinis, uel phlebotomare uolentibus.

 Si sanguinem uoluerit minuere in XII Lectionibus, uel in alio quocunque die, in quo silentium est tenendum, ipsa hora, qua de capitulo exitur, licentiam a tenente ordinem cum signo querit. * In priuatis autem diebus quando locutio est in claustro, si potest consedere iuxta priorem, licentiam petit uerbo: sin autem, signo. Quod si domnus abba uel prior capitulum tenuit, et mox finito capitulo, aliquo discessit, quo is, qui minuendus est,  sine licentia uenire non possit, tunc ab eo, qui ad presens ordinem regit, licentiam querit. Cauendum autem est hebdomade sacerdoti hebdomadario, diacono et subdiacono, hebdomadario cantori, mense lectori, hebdomadariis coquine, ut nequaquam sanguinem minuere presumant, nisi prius in capitulo petita uenia licentiam accipiant.  Et ut hoc modo, quo fiat ordine, prosequamur; accepta licentia idipsum procurat cellario indicare, ut preuideat famulum qui ad huiusmodi negotium deputatus est, in promptu esse post euangelium misse maioris. Eo numque momento abscedens de ecclesia induit nocturnales, non alios quidem usque ad diem tertium induiturus, excepto si aliqua processio in  albis est agenda, sicut sepe euenit in susceptione alicuius grauioris persone. Igitur eodem tempore, quo nocturnalibus induitur tollens fasciam suam de lecto suo, pergit ad illam minuendi sanguinis officinam, et ante omnia facit ante et retro, et ter dicit breuem uersum: Deus, in adiutorium meum. Kyrie eleison. u\. Adiutorium nostrum. Itemque facto ante et retro imminutio sanguinis inchoatur.



CAPUT LXII. In quibus locis ante et retro sit faciendum minuto.

* Sed sciendum, quod nullo in loco faciat ante et retro, nisi in ecclesia uel ante crucem sit; excepto ad opus manuum, ad sanguinis minutionem, et in coquina regulari. UD. Silentium tenet, nisi modicum quid dicat de eo quod inter manus habet. * Cellerarius  uero adiutorem suum illuc mittere procurat, ut quot sint minuti uideat. UD. Ab hinc surgens in refectorium uenit, aliquantulum de libra sua comessurus et bibiturus, sicut etiam per duos sequentes dies post euangelium maioris misse; in quarto autem cum ministris. * Ad huiusmodi autem prandium non dicitur refectionaliter uersus, etiam si sit illud regulare ieiunium, in quo et post tertiam pransurus pietantia non carebit. Finita communi fratrum refectione, si opus fuerit post uersus inter primos potest exire. Ad proximam horam post minutionem secedit ante illud altare, quo infirmi inter matutinalem missam solent accubare, et quocunque modo recubans ibi iaceat secundum ualetudinem suam, nemo uituperat. Si autem uiribus suis confidit, ad sequentem  horam inibi consuetudinaliter sedet, et sic deinceps ad reliquas horas ubicunque uult, extra minorem chorum manet. Cum autem post uesperas et matutinalis processio ad S. Mariam agitur, ipse priores subsequens in capitulo, nisi sit iuuenis. moratur. Ad nullam horam regularem debet procidere neque pro illis tribus orationibus, que post sonitum in choro solent fieri a conuentu stando uel procumbendo, ipse unam tantum ante chorum facit sedendo. In fine uero uniuscuiusque hore exiens cum ceteris facit ante et retro, et ante initium cum aliis ante et retro facit. Ad litaniam, si uult procidere, procidat; si uult sedere, sedeat, nemoque illud reprehendat.

 Ad prandium quando alii habent pietantiam,  ille generale per duos dies, et ad cenam oua tria. Si autem est tempus hyemale, scilicet a calendis Octobris, usque ad Quadragesimam, et si fratres generaliter non nisi semel reficiunt, tunc ille primo tantum die post uesperos, dum incipitur, Placebo, ante et retro facit, et lotis manibus ad refectorium uadit, * et sine uersu consuetudinali, in extremitate sinistre tabule sedet, et cenat, cellerario procurante ei pro necessitate. Quod si prius a cena redit, quam conuentus ad bibendum ueniat, sicut sepe in Septuagesima potest euenire, non omittit, quin iterum cum conuentu in refectorium redeat, et si uult, bibat. Si autem conuentus illum cenantem inuenerit, illis exeuntibus ipse altius stat inclinis,  usque dum omnes non inclinantes pertransierint.  Secundo et tertio die post capitulum ueniens in refectorium dicit matutinalem uersum et sumit tria cocta pulmentaria; die autem quarto cum ministris pransurus, casei quadrantem, uel quod tantum ualet, accipit. * Tertio autem die indutis diurnalibus ad primam redit in chorum, si sunt duodecim lectiones; si autem priuata dies est, ad tertiam. Quod si nec uiribus suis confidit, priori hoc innotescit. Ad nocturnos interim si obdormiuit, nemo eum cum absconsa inquietabit: sed etiam si ad interuallum in lecto pausauit, ita uestitus ad hoc de capitulo, * dum Deus auribus, uel si hoc non tunc canitur, dum Exultabunt inchoatur, exit. Nec permissus est interim ueniam petere in capitulo, UD. si  quid reclamatum est ab illo, sed stare iussus pro uenia inclinat; * quod tamen cauendum est, si scire potest, quod sanguine minutus sit. Qui tamen in refectorio, si sonitum uel aliquid uenia dignum in hoc biduo, quo minuit, fecerit, uel ipse uel alteruter ipsius collateralis ueniam petit. Nam si alias tale quid commiserit, quod non sit in capitulo reticendum, usque in diem tertium est differendum.

Cauet autem in Pascha et Pentecoste ante feriam quartam sanguinem minuere, nisi sit talis obedientiarius, qui foris moratur assidue, acquisita licentia a priore. Quod si quis alius in predictis diebus, uel quandocunque tam inconueniens est, non potest pre infirmitate congruum tempus exspectare, UD. hic in capitulo cum uenia licentiam debet impetrare.  Cauet autem eo die unusquisque sanguinem minuere, cuius sequente nocte duodecim fiunt lectiones, nisi in Quadragesima: tunc semper in Sabbato post uesperos, dicto Benedicamus Domino, minuit; pro eo, quod in die Dominica non ieiunat, in qua ex consuetudine post euangelium estiuale prandium habere debet, et die tertia uesperos cum infirmis audit. Si uult statutum prandium fratrum anticipat, ita ut postea non reficiat, et infra communem fratrum refectionem moratur ad S. Mariam. * In Dominico uero die, quo facturus est foris claustrum processionem, induit diurnales: ceteras autem, que fiunt nudis pedibus, accepta licentia euitare potest. UD. Post completorium de tribus orationibus non nisi unam, et hanc sedendo facit, et statim exit. Quibus  autem pro misericordia concessum est, * horas regulares ad S. Mariam auscultare, interim etiam, dum sunt in lege minutorum, ibidem morantur, dum et aliis quibusdam minutis interdum conceditur, insuper etiam, ut finitis ibidem matutinis se in lectis recollocent usque dum die tertio ad primam, uel in hyeme ad tertiam in choro se representent. Nec illud est pretereundum, quod nulli pro sola sanguinis minutione conceditur ad infirmariam uenire, nisi in pedis uena uelit minuere, et interdum alicui seniorum, qui tante debilitatis sit, ut hunc ordinem in conuentu nullatenus obseruare possit. Quod tamen omnino uitat, si in proxima nocte festum duodecim lectionum instat; nisi, sicut dictum, uenia preueniat.  Alio autem modo quam in uena si uoluerit in estate in duodecim lectionibus sanguinem minuere, accepta licentia camerario uoluntatem suam indicat, ut prouideat que ad huiusmodi necessaria sunt; sed tamen usque, dum nona sit cantata, exspectat, et tunc statim uadit ad illam minuendi sanguinis officinam, et premisso uersu, seruato tamen silentio  sanguinis minutio inchoatur. A Kalendis autem Octobris usque ad Quadragesimam statim post capitulum cum minutis sanguine prandet, et post euangelium misse maioris, uel post prandium tempore opportuno et ipse sanguinem minuet. Post minutionem uero chorum non intrabit, sed extra ubi et alii minuti, siue si tempus hyemis siue estatis non procumbens, neque ueniam faciens  repausat; et si caputium induit, nemo reprehendit. Habet ad cenam a cellerario pietantiam, uel si cena non sequitur, fratribus communiter bibentibus, datur ei melior potus. Die uero secunda ad hanc horam intrat chorum, ad quam quilibet uena minutus intrat die tertia, et ea die post capitulum, uel si est alio tempore post euangelium non deerit prandio minutorum.



CAPUT LXIII. Quomodo, si inter loquendum ad horam regularem signum audierit, ad orationem occurrat.

 Sed ut redeam ad locum unde paululum diuerti. Inter loquendum, si ad horam regularem signum audierit, in claustro ipsum uerbum, quod habet  in ore non perficit, sed continuo tacet, et occurrit ad orationem. Qua finita, sedet in choro, et quousque sacerdos missas cantaturus sit uestitus, intendit lectioni. A qua tamen cum primum secundum audierit signum, illico cessat et surgit, sicut etiam ad duo signa, que pulsantur ad uesperas, uel quotiescunque omnia pulsantur, ueniam, quam petit, diligenter obseruat, ne unquam tardius aut celerius quam alii petat. Cum aliis submittentibus se submittit; cum aliis se leuantibus, se leuat, ad uenias, ad preces, ad orationes: aliis non legentibus nec aliud quam solum diuinum officium attendentibus, ipse quoque nunquam librum aperit ad legendum, maxime in choro; nisi aliquando gradualem librum ad maiorem missam, propter aliquem cantum,  qui ad presens captatur, uel si est illiteratus,  ad uesperos librum hymnorum propter aliquem hymnum ea ipsa uice canendum.

* Item ad cantum, et hymnum matutinorum potest inspicere librum nec tamen proprium dimittat locum, nec alio interim utatur lumine, nisi illo, quod lucet in commune.  Et si sacerdos hebdomadarius est, in collectario licet ei quod opus est preuidere, scilicet capitulum presentis hore. Signa, que cum manu fiunt pro locutione, non amat frequenter facere, conuentu maxime cernente, et quotiens facit, facit reuerenter et pro necessitate. Ut cetera membra ita ipsum quoque cohibet uisum a uagacitate. Finita missa cum summo silentio sedet  ad lectionem quousque ministri et pueri, si in loco sunt, redeant de mixto  .



CAPUT LXIu. Qua disciplina sit in refectorio siue post alios ueniens; siue ante alios discedens, quomodo licentiam accipiat.

 Ad horam prandii uel cene si in dormitorium non ascendit, lauatis manibus statim ad refectorium uenit. * Ad sedem suam facto ante et retro in regularem coquinam, uel ante cellarium, si iuuenis non est, aliquanto ire potest; ut si aliqua re indiget, quam antea uerbo querere non potuit, cellerarium pro hac signis interpellet. UD. Inde rediens stando reuerenter exspectat domnum abbatem, uel si non potest stare, sedendo. * Si iuuenis est, super inferius,  si prouectioris etatis, sedet super sedile superius. Intrante uero domno abbate, contra illum inclinat, statimque se erigens erectus stat, usque dum pertransiens in locum suum ad pulsandam scillam perueniat.  Quam postquam pulsauerit, et uersus, oratio benedictioque data fuerit, ipse in loco suo sedens, mensale applicat, nichil tamen omnino comedens, antequam lectio incipiatur, et antequam de manu sacerdotis oblatam  accipiat; si tamen est priuata dies, et si in ipso die non communicauerit. Si uero pro aqua apportanda uel alia huiusmodi causa dicto uersu uult exire de refectorio, * non exit priusquam ipsa incipiatur lectio. UD. De nullo gustat generali priusquam benedicatur. Sibimetipsi nichil unquam apportat frater preter sal, et  aquam; ni forte seruiendo ueniat ad sedem suam. Si quid ei per alium apportatur, reuerenter contra porrigit manum, et aliquantulum inclinat. Similiter inclinat ad omnia, que sibi tunc dantur, uel apponuntur, uel que ab eo recipiuntur. Si quid ei ab eo, qui ad scillam sedet, dirigitur, ex toto surgens altius contra ipsum uersus inclinat, etiamsi ad lineam sedeat; et quantumlibet forte cupiat abstinere, de hoc tamen non dimittit prelibare. Scutellam quoque applicat ad illum potissimum fratrem qui iuxta se superius sedet, ut comedat secum: si is renuerit, applicat ad inferiorem: quod si et ille noluerit, quantumuis remaneat, quod noluit, uel quod non potuit comedere, non mittit quoquam longius ad aliquem  fratrem pro ulla gratia priuata, sed tamen ut adhuc superius uel inferius sedenti applicetur, alterutri suorum collateralium innuere non omittit. Si duobus fratribus aliquid mittitur et alter eorum interim forte defuerit, reuersus inclinare non desinit. * Si tantum sonitum fecerit, qui usquequaque in refectorio audiri possit, ueniam petit, quod alio tempore, quando bibitur sed non legitur, minime facit

Si forte, eo illuc eunte, Tu autem dicitur, propter hoc non redit, priusquam ueniam fecerit. Si de potu uel humido cibo tantum effuderit, quod buccella  panis operiri non possit, siue legatur, siue non, ueniam petit. Si cochlear in partes fregerit, ipsa fragmina tollens ad gradum ponit, et ueniam petit. De qua surgens ea recipit, et in extremitate, ubi cochlearia et cetera refectorii utensilia continentur, reponit. Si non est diuisum, sed tamen adeo est fractum ut non sit habile ad comedendi usum, eumdem satisfactionis seruat modum. Si cultellum fregerit, idem facit, excepto quod de gradu receptum ad mensam secum reportat, et in uaginam reponit, et camerario tempore congruo, ut eundem reintegratum aut alium recipiat, hunc reddit. Simili modo satisfacit, quicunque inter comedendum uel bibendum in refectorio, uel ante refectorium in cellario uel ante cellarium aut in regulari coquina  aliquem predictorum excessuum incurrerit; excepto quod pro sonitu non alibi, nisi in refectorio, uel in regulari coquina taliter, ut prescriptum est, facto, ueniam petit. Et si sextarium uini uel cereuisie uel dimidium effuderit, utrinque et in refectorio et sequenti die in capitulo pro hoc satisfacit. In scyphum iustitie  superpositum nichil imponit, nec panem intingit, nisi prius super mensam ante se posuerit. Simul cum alio fratre in uno scypho non debet panem intingere. Nulla re, nec etiam flabello, quo musce abiguntur, in estate interim utitur dum Benedicite super cibum et potum datur. Si autem inter comedendum pro aliqua necessitate exire cogitur, propterea, si rediturum se sperat, nisi sit ostiarius in susceptione hospitum non loquitur. Si  uero illi mox, ut parumper comederit, nausea uel fluor sanguinis ingruerit, ita, ut ad eamdem refectionem redire non possit, postea cum ministris sine licentia reficit.

 De micis diligentissime cauet, ne quid uel minutissimum cadat et pereat. Cum cultello aufert eas de mensali, ut ad ultimum cum flebello ad hoc aptato in scutella colligantur et ad eleemosynam deferantur.  Quamdiu antem a conuentu non est separatus, ut sit cum infirmis, nec unum granum piperis gustat, nec quidquam cibi aut potus, nisi in refectorio percipit. Nunquam bibit, nisi pateram cum ambabus manibus tenendo  et nunquam nisi sedendo. * Si postquam scilla dimissa  fuerit extra ostium remanserit, nullo modo tunc intrare presumit, sed tamdiu foris exspectat, quousque lectorem ad uersum legisse audiat. Si uero necdum occurrerit, si serius post inceptum lectionis intrauerit, si aliquem ad gradum stantem licentiam comedendi accepisse perspexerit, ipse alicubi iuxta tabulam stans obseruat, quando ille discedens sibi accedendi locum tribuat; ubi et tunc, si locus sit tam angustus est standum. Si uiderit seruitorem ad generalem scillam iam pulsaturum, ibique inter benedictionem stans humiliter se inclinat, quod nichilominus quisque obseruat, qui quidquam ministerii  in refectorio agens interim obambulat, et si quid in manibus portat, hoc super mensam ponere procurat. In accedendo itaque cuiquam obuianti humiliter, sicut et ille, se inclinat, nisi tale quid in manibus ferat, quod illum ad hanc inclinationem impediat. Et si forte aliquem sonitum uel aliud uenia dignum in ipso accessu fecerit, ante uersum ueniam petit, sicut et post uersum. Si quid tale de gradu discedens commiserit, ueniensque ad gradum cum duobus primis digitis combinatis semel ad os directis petit ab eo, UD. qui ad scillam sedet licentiam comedendi. Quo annuente, quasi cum aliis fecisset et dixisset, eadem per se facit et dicit: id est, primo ante et retro, et uersus, si est prandium, Oculi omnium: si cena; Edent pauperes, etc. Inclinis  Gloria Patri, et oratio Dominica *: dicit erectus manu et ore ita benedicens: Oremus: Benedic Domine, etc., et inclinans redit ut sedeat. Et si est locus eius iuxta finem tabule infra unum fratrem, ille surgens ei locum accedendi dat, sicut et postea, si surrexerit opportunitatem discedendi. Sedens uero, si ante se, cuiuscunque generis sit, cibum fratribus iam appositum non inuenerit, et hoc seruitores ignorant, alteruter collateralis eius alicui eorum innuit, ut offerat, aut si hoc non potest, ipse surgens ei apportat.

Ceterum si duo uel plures tardius ad mensam occurrentes pro accipienda comedendi licentia simul intrauerint, quotquot in simul possunt, ceteris ordinabiliter sequentibus, precedit, et qui inter eos  preeminet in sacro ordine, ipse etiam precedentium medius, siue sit literatus, siue non, siue ipsius ordinis celebret officium, siue non; ipse, inquam, prefertur in danda benedictione. At si omnes eiusdem sunt ordinis, tunc qui prior est, nisi ille sit conuersus, ceteri literati. Facta benedictione posteriores paulisper cedentes exspectant, ut qui accedendo precesseraut, discedendo etiam precedant. Si quis precedentium aliquid uenie dignum in accedendo fecerit, interim reliquis exspectantibus ueniam ante uersum petit: si uero sequuntur, differt usque post uersum. Precauendum est autem, ne postquam scilla ad generale pulsatur, nullus comedendi licentiam accipiat, nec discedendi, postquam  micas ablatas esse nouerit. Si enim opus habuerit aliquando, ut priusquam ceteri, surgat a mensa  uel tale opus sibi sit iniunctum, quod tamen citius sit perficiendum; panem et iustitiam ita ordinabiliter ponit, sicut poni deberent, si cum ceteris surgeret. Rursus si quid dignum uenia surgens uel accedens facit, prius ueniam petit quam abeundi licentiam querat. Sed hanc ueniam usque post uersum differt, si inter plures, eos tamen propter arctum loci sequens accesserit. Nam si cum ipsis, et ipsi si uiderint uel sciuerint, deliquit, ut prius ueniam petat, exspectant.

 De qua surgens uenit ad gradum et manum expansam tractim a pectore trahens, cum huiusmodi  signo licentiam abeundi querit. Qua accepta inclinat in faciem et uersum dicit, si est prandium, Confiteantur. Inclinis Gloria Patri. Erectus: Agimus tibi gratias. Si cena, Memoriam fecit, et Benedictus Dominus, etc. Amen. Facto autem ante et retro incedit pedetentim cantando psalmum quinquagesimum usque ad ostium refectorii. Ibi se inclinans contra mensam principalem dicit omnia que in ecclesia dicuntur a sacerdote uel a conuentu, id est: Dispersit. Benedicam Dominum. In Domino. Magnificate Dominum. Sit nomen Domini. Retribuere. Benedicamus Domino. Amen. Nouissime facto retro et ante, si quid fecit tale inter uersum, de gradu recedendo ueniam petit et sic exit. Quod si non amplius quam semel eo die fratres comedunt, tunc non alios uersus  dicit, quam illos ad cenam pertinentes, et Agimus gratias. uerum ad unam uicem nunquam facit utrumque; ut et tardius quam alii ueniat, et citius surgat.



CAPUT LXu. De refectione seruitorum.

* Finita refectione generali mox conueniunt seruitores, ceterique comessuri. Quibus etiam, quamuis sint pauci, eodem ordine ac reuerentia seruitur qua et conuentui. Ex consuetudine plures non sunt, quam ad scillam sedens menseque lector, adiunctis ministris, nisi forte contingat, ut maior uel claustralis prior, uel eius adiutor, aut etiam aliquis de uia ueniens cum illis reficiat. Interdum etiam euenit ut quis obedientiarius aliquo graui labore prepeditus  permissu prioris ad priorem mensam desit: is ergo non prohibetur cum seruitoribus reficere. Itemque quamuis nulli sine magna necessitate concedatur, tamen accepta licentia ante finitam eorumdem refectionem inde discedere potest. In precipuis uero festiuitatibus ostiario ceterisque maiora officia administrantibus, si necesse est, post euangelium maioris misse, cum licentia prioris licet prandere tali scilicet ordine, ut postea nec cum prioribus nec cum seruitoribus idem prandium eis repetere liceat. Ministris autem de refectorio exeuntibus, fratres hi tantum, per quos illi transeunt, uel si in capitulo sedeant, omnes inclinando assurgunt. Et est consuetudo ut unus eorum, si nox est, ante alios usque  ad ecclesiam ardentem candelam ferat.



CAPUT LXuI. De habitudine sua, et post prandium et post cenam.

 Post refectionem ad hanc horam maiori studio quam ad aliam silentium est sibi indictum, et secundum quod tempori uel ordini est consentaneum, ut in claustro sedeat legendo uel cantando, aut si pergit dormitum et legere uoluerit, iacendo legit, et ita compositus, ac si statim cupiat obdormire. * Ea hora qua uadit dormitum non secum defert librum, sed prius, non tamen in aperto debet eum ponere ad lectum, sicut et post non in aperto referre ad armarium. Si conuersus psalterium suum ad lectum suum habet, postea surgens, si uult, non reportat.  Quod de omnibus intellige, et si tanta librorum copia esset, ut illis iugiter ad lectum iacentibus, alii in claustro sedentes habere possent. UD. Iacens uero in lecto non modo ea signa, que cum manu fiunt, deuitat, sed etiam ictum oculorum nequaquam dirigit ad ullius fratris lectum, ut illuc respiciat uel ad momentum. Post nonam, siue sitim habeat, uel non, tamen non omittit cum aliis in refectorium ire bibiturus, nisi sit obedientiarius, * et ea hora foris nimium occupatus. UD. Quoties post uesperos cenatur, cena facta dormitorium ascendit, * cultrum ad caput deponit, nocturnales calceos induit, et in claustrum sedere uenit. Ubi ad illam horam quandiu sedet, tantopere silentio studet, ut si sciolus scribendi forte quid scripserit, nec pergameno, nec penna  ipsa quidquid sonitus ullo modo committat; aut si tardius quam ceteri de dormitorio descendit, tam lente pedem ponat, ut eius incessus, si uidetur ab aliis, minime tamen ab illo possit audiri. Huiusmodi autem silentium alio tempore non tam sollicite est obseruandum. * Cauendum est autem tam post prandium quam post cenam, ne quis presumat manus lauare, exceptis scriptoribus, et si quis sacerdos tale quid habet in missali libro preuidere: quem tunc temporis, nisi panno inuolutum nusquam portabit. Quod sacrista, ne huiusmodi panni aliquando ibidem desint, prouidebit.



CAPUT LXuII. De eo, quod lumen in claustro suo tempore accendatur.

 Procurandum est etiam, ut in tempore hyemali, si uespera serius finitur, lumen mox per claustrum accendatur, quia conuentus nocturnalibus indutis, iuuenes quoque laternis accensis sedendo absque libris, tamen exspectant, donec cymbalum ad bibendum percutiatur. Tunc enim sine mora prior concutit, et custos hebdomadarius ante finitam bibitionem ante et retro faciens, nonnisi iussus ad collationem pulsat, ut conuentu de refectorio eunte consequenter agatur collatio. Ad eandem bibitionem quisquis obedientiarius propter instantem sue obedientie necessitatem ante alios sine licentia exit, non reclamatur, nisi sepius id ab eo repetatur.



CAPUT LXuIII. De lectore collationum.


* Quoniam non est nostre consuetudinis, ut in tabula notetur lector collationis, ideo maior solicitudo debet esse armario, ut tempestiue prouideat, ne negligentia in legendo ad collationem contingat. Quapropter in die Dominica dat librum per hebdomadam lecturo, eique ostendit, ubi incipere debeat. Nam preterite hebdomade lector ipsi armario ostendit, ubi legendi finem fecerit. Cauendum est armario, ne unquam minus sciolo id iniungat, ut ad collationem legat; sed tam conuenienti et intelligenti persone que ita legat, ut audientes edificet. In precipuis festiuitatibus, quibus a quatuor uenite cantatur, uel etiam in cappis, si proprium sermonem habent, inde legitur ad collationem, si statim  alias non est lectus neque legendus, qui si potest in duabus noctibus perlegi, tandiu legitur, quoad usque finiatur.

Sed et hoc lectorem oportet scire, quod nunquam debet lectionem incipere, nisi ante sibi signum faciat, excepto ad mandatum in sabbato: tunc enim, ut armarius cantum terminat, legere non tardat. Qui tali hora ad collationem uenit, quod uel dimidium uersus, lectionis audit sedendo, propter hoc ueniam ad crastinum capitulum non petit. Finita autem lectione, lector ibi iuxta analogium facit ante et retro et statim exit, nisi sit in custodia; tunc parumper diuertens, custodem suum exspectat. Omnes, qui remanent de capitulo, finita collatione, egressi de capitulo ad sinistram partem diuertunt,  donec, toto conuentu egresso, de abbate uel priore licentiam abeundi accipiant. Tunc enim si aliqui fratres sitierint, facto signo licentiam bibendi accipiunt. Serius uero nequaquam huiusmodi licentia est petenda, nec etiam posthac, nisi raro; excepto si quemlibet uehemens sitis inuaserit, que omnino sit intolerabilis: eiusmodi namque uehementie non est lex posita: quacumque enim hora quemquam tanta intolerantia uexarit, etiam in mediis matutinis, petet licentiam bibendi. Qua accepta iussu prioris aliquo eum comitante ibit in infirmariam, et nec reuertitur postea in conuentum, nisi eo tempore, quo et quilibet infirmus, nec sine licentia. Et sciendum, quod qui de completorio remanent, cum faciunt predictum signum abeundi,  possunt quoque, si bibituri sunt, ipsa nocte amplius petere licentiam bibendi. Alii uero, qui occupati suis officiis aliquando per licentiam desunt ad collationem, sicut est hospitarius, eleemosynarius, et ceteri huiusmodi, petunt hanc licentiam a cellerario, si forte non possint a priore claustrali, dum facit circam post completorium habere.



CAPUT LXIX. De fratre dormitorium aspergente.

* Post completorium frater ad aspergendum dormitorium deputatus  mox finito completorio ante chorum secedit, et iuxta altare, quo infirmi sedent, primam tantum orationem facit. Qua facta semetipsum aqua benedicta  spargit, sicque ascendit dormitorium, ut illud aspergat. Quod quidem nunquam omittit, nisi dies Dominica sit. Finito, ut dictum est, completorio, cum iterum faciant tres orationes, ad has locum tenet extremum, et priores anteriorem. Quibus peractis, e choro nouissime egressus altaribus illic reuerenter inclinat. Quod etiam aspersus aqua benedicta a sacerdote nichilominus obseruat.  Et ueniens ad ostium ecclesie caput operit cum capello, nec amplius denudat usque dum se collocauerit in lecto.



CAPUT LXX. Quomodo se collocet.

 Ergo, cum ad lectum uenerit, si est frocco et cuculla indutus, froccum plicat et super tabulam,  uel si opus habet, sub capitale ponit. Deinde coopertorio ad inferiorem partem lecti reiecto scamnum ascendit, et introlatus, ut conuenienter lecto insidere possit, se preparat, et tunc manus ad latera, non uersus pedes extrahens se discalciat: ita tamen, ut crus cruri non superponat. Postea pedibus equaliter leuatis, et in lectum collocatis, cucullam non prius exuit, quam coopertorium sub cubitos trahat. Tunc quidem eam exutam, siue sit cum pellicio, siue non, complicat, et ad caput ponit; uel si tale frigus habet, super se extendit, capitio tamen ad caput uerso. Idipsum nouitius adhuc non consecratus cum frocco facit. Super cetera operimenta pellicium ponit, si uult, sed non inuersum. Quoties uult, dum tamen moderate sit, sancte crucis signo  se munit, idemque potest facere quando surgit. Quantum libet aliquando calorem sentiat, nunquam tamen plus corporis sui detegit, quam pedes et brachia et pectus. Si necesse est tempore opportuno tabulam mediocrem ad caput, in faciem lecti infigere potest, siue ad sustentandum capitale, siue ad arcendum lumen lucerne. Item tabulam inter lectum et parietem non prohibetur congrue adaptare, ad superponendum ei froccos uel quid tale. Quocunque modo recumbens iaceat, uidelicet uel supernus, uel lateratim, siue contractis genibus, nemo uituperat. Ad necessarias in cuculla et in pellicio nunquam uadit, nisi postquam conuentus se in lectis collocauerit, et tunc coopertorium super lectum non expandit; in sola autem cuculla potest illuc ire quandocunque  uoluerit. Si sanguis e naribus emanat, extra lectum contra parietem se inclinat; si autem iuxta parietem non dormit, contra faciem lecti se uertit. Si nauseam sibi ingrauescere sentit, in angulum necessariarum tendens, egestum feno operit. Si alium iuxta se positum aliquo modo per somnum fratrem excitare audierit, mox illum non aliquo sonitu, sed aliquid de operimentis uel lectisterniis illius trahendo expergefacit. In soccis et cum capello, si necesse est, potest dormire, in pellicio nunquam. In lecto, siue extra lectum, nunquam alterius faciem suis oculis in dormitorio inspicit. Ad Crucifixum ibi inclinat, quotiens illac preterit.



CAPUT LXXI. De eo qui tam grauiter sitierit.


 Si tam grauiter siti laborat, quod se nocturnorum pulsationem cum patientia nullo modo expectare sperat, priorem modeste excitans cum signo ei, quod uult, insinuat, qui mox eum ad infirmariam ducens, infirmario causam designat, pro qua uenit, et eodem fratre ibi dimisso, ipse ad lectum redit. Ille autem in lecto, quem infirmarius ei demonstrat, se collocans, cum infirmis ad nocturnos uenit, et diluculo per infirmarium licentia abeundi a priore sibi impetrata, et diurnalibus de dormitorio allatis, tempore quo et quilibet infirmus, de infirmaria in conuentum redit

Et ut redeam ad nocturnale tempus quo frater sitire ceperit, si potest perdurare usque dum conuentus  ad nocturnos surgit, iungit se his qui in minori choro orant, et prioris, qui in maiorem chorum ibi ingressurus est, aduentum exspectat, et donec tres orationes finiantur, et tunc a priore licentia accepta, postquam  in infirmaria biberit, de cetero usque mane ibi remanebit. Si uero usque post nocturnos se a potu continere ualet, tunc cum licentia, ardore sitis exstincto, matutinum cum his, qui in ea hora in lecto iacentibus infirmis cantant, uel si tales non adsunt, et si est liberatus, percantare debet; si illiteratus neminem rogat, ut hoc sibi cantet. Quilibet autem qui huiusmodi discipline, et conuersationis uir esse uult, quantum in se est summopere precauere debet, ne talis necessitas illum aliquando pregrauet. UD Hec  pauca, ut memorie occurrerunt, de multis dicta sunt, quibus nouitii, si fieri potest, prius sunt instruendi quam collegio nostro socientur.



CAPUT LXXII. Qua lege se nouitii ante consecrationem eorum habeant.

* Quando domno abbati nouitios ad monachicum ordinem promouere placuerit, prius a magistro eorum admonitus, facit inde mentionem in capitulo: et si in eodem die benedictionem fratres accepturi sunt, tunc magister iussus eos adducere, aufert ab eis capitia. Postquam autem introducti ueniam petierint, eamdem petitionem repetunt quam in primordio susceptionis sue fecerunt. Eodem modo agitur, si aliquandiu ablatis capitiis in cella sua  sunt commorati, ac deinceps quindecim diebus uel minus, si abbati uidetur, a conuentu separati, ibidem manent; excepto quod in choro minori diuino operi intersunt. Nam in his diebus non solum dormiunt in predicta sua cella, sed ibi lectioni uacant et comedunt. In eisdem quoque diebus ad pacem, et ad communionem non accedunt, neque offerunt. Quotidie matutinali missa audita in capitulum fratrum ueniunt, ibique super scamnum et scabellum, que sunt in dextra parte prope ostium sedent, nullo se intermiscente, nisi solo illorum magistro. Ibi quoque sedent, usque dum sententia regule lecta sit et exposita, siue ut in festis diebus solet, lectio euangelica. Ut autem post sermonem domnus abbas  dixerit, loquimini de ordine, statim ante et retro facientes, precedentem magistrum suum sequuntur in cellam suam, ut ibi solitum inter eos habeatur capitulum, in quo etiam, si quid tale commiserint, a iudiciali sententia immunes non erunt, et propter hoc magister eorum aliquem prouectioris etatis fratrem ibi habet secum, qui in eis iudicium faciat, nisi alicui nouitio hoc iniungat.

Quando conuentus post matutinum et uesperos processionem facit ad S. Mariam, ipsi ultimi sequuntur, et ecclesiam non intrant, sed exeuntem foras in capitulo conuentum exspectant, et tunc propius accedentes, stant per ordinem inclinati adiuncto magistro, usque dum omnes transierint. Quando autem sunt pransuri, ante conuentum exeunt  de ecclesia, et lotis manibus a lauatorio suo pergunt ad coquinam, ut singuli fabas suas apportent. Ad generale quoque apportandum et pulmentum, tot surgunt quot opus fuerit, et ille uoluerit qui in loco eis cellerarii seruit. Hoc est etiam eis obseruandum, ut pulsationem scille sue ita communi fratrum cequent, ut non prius incipiant, sed tamen citius finiant. Ante refectionem autem unus eorum librum accipit, et tandiu legit quousque eum magister eorum presidens ad scillam cessare iubet. Qui cum ceteris manducant iuxta finem refectionis, iterum surgit et parum legit, et cum tu autem Domine, lectionem finit. His autem aliisque modis, prout possunt, eam imitantur disciplinam, quam nos in refectorio habemus. Sed et hoc eis  sciendum, quod post refectorium ibi in cella debent finire absque psalmo uersum sic, ut prius ad locum inclinationis ueniant, quam conuentus de refectorio transeat. Qui uidelicet locutus est ante refectorium, ubi post singulas refectiones debent inclinati stare, et ordinati ab ostio refectorii usque ad gradum dormitorii conuentu de refectorio exeunte, similique ante eos inclinatione, transeunte. Quem et ipsi subsequuntur simul cantantes psalmum, quem prius pretermiserunt.

Quocunque autem habent pariter ire, magister eos debet precedere, et cum inclinantibus ubique pariter inclinare. Si quis eorum de ecclesia ad cellam ipsorum ire uoluerit, non presumit, nisi uel uno socio secum assumpto, et, si nox est, non sine  lumine. Ad collationem fratrum conueniunt: inde surgente conuentu, ipsi inclines stant in eodem loco ubi sederunt, usque dum omnes pertranseant. Quando alii ad mandatum, uel infra collationem bibunt, ipsi in cellam suam diuertentes idem faciunt. Sane sicut sunt nouissime ecclesiam intraturi, sic quoque post aspersionem aque benedicte nouissimi sunt exituri. Quanto tempore sunt spoliati capitiis non ponitur absconsa coram eis, sicut nec in illis duabus noctibus post nocturnos, post nouitiorum acceptam benedictionem. Nunquam post nocturnos neque de capitulo, si opus fuerit sine lumine licet eis exire; sed unus qui inter eos prior esse uidetur, cum laterna ceteros antecedit. Dominicis diebus, aliis ad processionem exeuntibus, ipsi in exitu ecclesie  intra ipsam ecclesiam stant ordinati inclines, donec pertranseant fratres. Interim dum sunt sine capitiis, possunt albis et cappis licenter indui, sicut et alii cuilibet processioni, que extra monasterium non agitur, intersunt, sed ultimi precedente magistro eorum; et ad stationem que in uestibulo agenda est, ipsi retro post seniores quasi lineam facientes, stare debent.



CAPUT LXXIII. De iterata nouitiorum petitione.

* Finitis autem predictis diebus, cum iam monastice uite benedictionem sunt accepturi, post priorem missam non ad capitulum fratrum, sed in cellam suam cum magistro conueniunt, ibique interim  exspectant, donec eodem magistro in conuentum redeunte, et capitulo aliquantulum protracto, domnus abbas iubet eos ad idem capitulum sibi representari.  uenientes autem et ueniam petentes iterum interrogati, quid uelint? ita prostrati respondent, sicut initio susceptionis sue fecerunt. At uero postquam surrexerint, iterum domnus abbas, ut prius, aliquanta insinuat de austeritate regularis discipline, et inter cetera non reticet; melius esse, ut sine benedictione ad seculum redeant, quam accepta benedictione non perdurare. * Tunc si qui inter eos sunt  qui perstare nolunt, magister eorum in cella ipsorum exuet eos, et sic redditis pristinis uestimentis suis illesos sinet abire: qui statim ad pedes eius uenientes bini et  bini, et si tres remanserint, hi simul ad pedes ueniunt, sicque exeuntes de capitulo diligenter instruuntur quid in ipsa benedictionis acceptione debeant agere. Eo die quo ordinantur, ad singulas horas psalmus Leuaui, si domnus abbas ad presens iusserit, pro eis cantatur, et ipsi propter hoc ad pedes eius uoluuntur.



CAPUT LXXIu. De benedictione nouitiorum.

 Post euangelium maioris misse mox rite benedictio est agenda, et hoc modo inchoanda. Singulis scriptum est, quomodo profiteantur quod est huiusmodi. Ego frater Ill. promitto stabilitatem et conuersionem morum meorum, et obedientiam secundum regulam sancti Benedicti coram Deo et sanctis  eius in hoc monasterio, quod est constructum in honore beate Marie semper uirginis in presentia domni abbatis.  Hoc unusquisque, ut ad gradum perlegerit in breui sua, statim ipsam breuem ponit super altare, iugiter ibi reseruandam. Si litteras nescit, magister pro eo legat, ipse tamen signum crucis in fine eiusdem chartule propria manu scribit; sed hoc litteratus non facit. Cum autem perlecta fuerit, ipse nouitius de manu magistri eam accipit, et super altare ponit. Qua posita et altari osculato parumper retrocedit, et ueniam super genua petit, statimque in locum suum ante gradum redit.  Cumque ordinatim ante gradum steterint, petunt ter ueniam super manus et genua, ter etiam hunc uersum dicendo. Suscipe me, Domine, secundum  eloquium tuum et uiuam. Et toties a toto conuentu similiter eis respondetur, tertia uice, Gloria Patri adiuncto gyrum faciunt poplitibus flexis et postea prosternunt se ad orationem.

Domnus abbas, siue illam missam celebret siue non, imponit: Kyrie, eleison. Pater noster: et post Miserere, et premissis his uersiculis: Saluos fac seruos, etc. Mitte eis, Domine, etc. Nihil proficiat, etc. Esto eis, Domine, turris fortitudinis. Sequuntur he collecte: Deus indulgentie Pater. Deus qui per ceternum Filium tuum, etc. Domine Iesu Christe, qui es, etc. ueni, sancte Spiritus, qui te Deum ac Dominum, etc. Cucullas ita benedicit: Domine Iesu Christe, qui tegumentum, etc. Si nouitii, sua benedictione finita,  consurgunt ab oratione, et si plures sunt, in eodem loco stantes, aqua benedicta asperguntur: si autem pauci, in sanctuarium ueniunt, ut ibi ab abbate aspergantur. Exuunt froccos et induunt cucullas: et inter exuendum dicturus est ad singulos domnus abbas: Exuat te Dominus ueterem hominem cum actibus suis, et inter induendum, Induat te Dominus, etc. Tunc fratres, qui in sanctuario sunt circa ipsos, ab ipso domno abbate incipientes osculantur, deinde circumeunt per chorum, preeunte magistro eorum, * et fratres quotquot possunt usque ad tempus offerendi osculantur, incipientes ab his qui chorum tenent, uel, si illi desunt, ad formas de senioribus. Nam ipsi soli eo die offerunt; si tamen duodecim lectiones sunt. Sed ad osculandum postea non redeunt,  etiam si prius omnibus osculum non dederint. Ad pacem ultimi, ad communionem accedunt primi. Tot esse possunt, ut in his tribus diebus, etiam si priuati sint, nemo, nisi soli nouitii ad maiorem missam offerat, aut ad pacem et communionem accedat.

Sed notandum quod monachus, qui de alieno monasterio uenit, et ipso die chartulam sue professionis legere debet, primus omnium legit, et si prius in conuentu aliquem superiorem locum habuit, mox tamen sua sponte, qualiscunque persona sit, ibi in choro in ultimum locum litteratorum debet ire, si ipse est litteratus: in capitulo uero et in refectorio etiam conuersorum erit ultimus.



CAPUT LXXu. De habitudine nouitiorum in illo triduo post benedictionem.


In his tribus diebus caput non denudant iugiter capello coopertum; in cucullis dormiunt: sed tamen froccos exuunt: calceos quoque et cultellos deponunt: coopertoriis se operiunt: pellicos de cucullis extrahunt, si placet: nichil omnino loquuntur, et propter hoc cum sermo finitur in capitulo inde exeuntes in ecclesiam uadunt, et per tempus loquendi omnino ibi persistunt. In minori choro operi Dei intersunt, ibique illas tres orationes ante primam faciunt. In eisdem diebus quoque nulli processioni intersunt, nisi que ad sanctam Mariam agitur. Cotidie offerentes ad pacem et ad communionem accedunt, quod non omittunt etiam si aliud quid eis  contingit dormiendo. Si in refectorio sonitum uel aliud quid huiusmodi fecerint, ita cucullati ueniam petunt.  Tertio tandem die ad maiorem missam, uel si domno abbati uidetur, ad missam que infirmis canitur ad S. Mariam, cum sacerdos eos fuerit osculatus, de capitibus eorum abstrahit capellum, et de cetero licet eis sicut aliis fratribus loqui et exuere cucullas.

Si quis infirmus  Ad succurrendum benedictionem accipit, et pre infirmitate silentium tenere non potuit, ante alios professionem ad gradum facit, et cum aliis, qui benedicuntur, capita contegentibus, ipse quoque contegit; omnia que illi faciunt eo triduo similiter facit, et quod prius omissum erat,  suppleatur. Huiusmodi autem adiutus benedictione, capitulo caret, si domnus abbas eum non consecrauit; et quamuis in ordine extremus sit, tamen nouitiis omnibus superior erit. Postquam autem et ipsi consecrati fuerint, in ordinem suum priorem descendit.



CAPUT LXXuI. De seculari qui ad extrema ueniens monasticari se petierit.

* Si quando secularis aliquis ad extrema perueniens monastici habitus consecratione se iuuari petierit, a domno abbate, uel si ipse non aderit, uel etiam aliqua necessitate prepeditus ad eum uenire non potuerit, a priore  monachico habitu induitur et consecratur, sicut et quilibet nouitius  in claustrum receptus, si ita fuerit infirmatus  ad succurrendum ordinatur. Nam uerbo tantum prout potest, facit professionem, et consuete orationes super eum dicuntur. Quod si obitus eius adeo prope esse cernitur, ut credatur tamdiu non posse uiuere quousque benedictionem tali modo percipere possit, cuculla tantummodo benedicta induendus est, et statim, si pati potest, ad monasterium; si autem in eodem loco mortis debitum soluit, in claustrum tamen recipitur, et inter fratres sepelitur. Si uero ad monasterium allatus de infirmitate conualuerit, post primam uel alio tempore post tertiam in cellam nouitiorum per infirmarium in capitulum pro petitione facienda per magistrum ducitur; sed, quamuis monastica benedictione adiutus sit, tamen  capitulo carebit, etiamsi a domno abbate consecratus sit, nisi ipse presens uel eo absente prior iussu ipsius hoc concesserit, quousque cum aliis, qui benedicendi sunt, professionem faciat, et cetera, que in tribus diebus agenda usus postulat.  A tertia autem die, qua per sacerdotem  de capitibus eorum cuculle abstrahuntur, nequaquam ulterius a capitulo separantur, et domnus abba secundum gratiam, que singulis est data, eos iubet de cetero in ecclesia seruire, scilicet ut legant et cantent, qui hoc sciunt.



CAPUT LXXuII Quod diligenter examinandi sint nouitii sacerdotes et leuite, antequam officium suum agere permittantur.

  De his tamen, qui uel sacerdotes sunt uel leuite, diligenter examinatur quomodo sint ordinati, qualis sit eorum conscientia, et per aliquot tempus probatur eorum conuersatio, quam ad huius ministerii licentiam permittantur. Precipue qui sacerdos erat antequam ueniret omnino ab hoc officio prohibetur, usque dum sepius perspiciens addiscat quam multiplici studio tale sacramentum tractetur a nobis. * Quando autem domnus abbas huiusmodi licentiam nouitiis per se uel per nuntium dederit, admonente magistro eorum, non ad pedes ipsius sicut nec prioris in loco eius sedentis ueniunt; sed tantum inclinant in sedibus suis. Quod et tunc faciunt, si iussi coram assistunt, et sacerdotibus quidem nouitiis mox  deputabuntur fratres huius officii periti, singulis singuli, qui eos studiose instruant, quam magna diligentia apud nos hec tractentur sacramenta. Nulli tamen nouitio quantumuis perito infra dimidii anni spatium, absque magna necessitate, licet apud nos maiorem missam celebrare.  Sed ut hic meminerim tam qui examinantur, quam qui iam examinati aliquomodo seruire iubentur, unusquisque eorum sedens in capitulo diligenter attendit, ut animaduertat, si est ad ullum scriptus obsequium, quod uel in ecclesia uel extra sit agendum.



CAPUT LXXuIII. De hebdomadario cantore.

 Si est ad inuitatorium notatus, antequam ipsum inchet, stans ad gradum cum suo collega, uel  quando finit, utraque uice facit ante et retro. * Sed, priusquam ipsum inuitatorium incipiat, et postquam inceperit, etiam et antequam post Gloriam iterum incipiat, unum seruat modum inclinandi, id est in anteriora tantum. uerum post ultimum psalmi uenite uersum aliquamdiu stat inclinatus, dum inuitatorium cantat conuentus. Et siue duo uel quatuor uenite precinant, hanc inclinationis legem obseruant.  Si ex duobus inuitatorium cantaturis prior est notatus, tunc etiam erit hebdomadarius, et per totam hebdomadam tam in tribus, quam in duodecim lectionibus uenite cantabit; nec tamen amplius, * nisi in sabbato prioris hebdomade ad hoc est notandus; excepto si talis festiuitas superuenerit, in qua a quatuor canendum est; tunc item ipse prior in tabula  est notandus; cum quo tamen in duodecim lectionibus non transacte hebdomade cantor, sed potius is, cui armarius unaquaque uice id iniunxerit, uenite cantabit. Quoties autem quatuor inuitatorium cantare debent, hi quatuor ad tertiam quindecim graduum incisionem de choro exeunt, et prius lotis manibus sacristiam intrant, ac albis uestiuntur et cappis, et illo uersiculo Domini est salus imposito, chorum intrant, eo modo, ut altiores in sacro ordine medii, inferiores ad gradum consistant ultimi, et unusquisque, si fieri potest, in parte sui chori. Nam etsi omnes de uno choro sint, hunc tamen ordinem intrando obseruabunt. Deinde consuetudinali, sicut premissum est, inclinatione completa, inuitatorium  moderate incipiunt, et simul primum uersum hi, qui in dextera parte stant, percantant, ac deinceps totum psalmum alternatim, secundum unum, et secundum alterum uersum cantantes usque Sicut erat; ibi omnes simul cantare debent. Ante uersum illum, Hodie si uocem, inuitatorium, si opus fuerit, ab armario altius est imponendum.

Sed, ut redeam ad hebdomadarium, ipse per totam hebdomadam officium maioris misse imponit preter uersum offertorii, de quibus imponendis armario  signum facit. Quod si aliquando in sequenti hebdomada missa matutinalis festiue canenda est, officium ad hanc quoque imponere pertinet ad ipsum, etiam si pro defunctis, ad quam etiam ultimus erit offerentium.  Cum in die Dominica uel in qualibet ei simili omnia signa ad maiorem missam sunt pulsanda, ad eum pertinet, ut primus scillam incipiat pulsare, et ut chorus teneatur ab ipso. Cappa se induit, quam ipse sibi inter sonum uel psalmos apportauit. * Si sacerdos est, post euangelium imposita oblatione potest pro cantanda missa uel alia huiusmodi necessitate licentiam accipere, et data alicui  de oblatis cappa, factoque ante et retro discedere. UD. Qui et incensum sibi allatum, quo corpus Domini ante consecrationem est incensandum,  ponit in thuribulum, quod etiam facit in uirginum principalium festiuitate. * Quotiescumque tempus et locum potest habere, licet ei sedere. Ceteris inter cantandum se inclinantibus, ipse quoque inclinat; excepto quando Sanctus cantatur, tunc enim stat erectus. Postquam etiam Dominica oratio finita fuerit, statim se erigit. Ad collectas uero primas et ultimas et ad secretas per totum inclinis erit. Finita missa, a loco suo non discedit, priusquam mense lector benedictionem acceperit.  In duodecim lectionibus ad nocturnum et matutinum, antiphonas ad quas notatus est, imponit; in aliis noctibus queque in suo choro imponende sunt, ab ipso imponuntur, tam in sequenti hebdomada quam in presenti. Nihilominus ad horas omnes regulares  imponit antiphonas, preter ad uesperos, ad quos non imponit in tali festiuitate, in qua singula responsoria a duobus cantantur: nam tunc primam tantum imponit, reliquas armarius quibus sibi uidetur imponendas iniungit. * Si talis festiuitas superuenerit, in qua una antiphona canenda sit super feriales psalmos in priori uespera, hac etiam ab hebdomadario imponitur. Similiter quoque primum quodque responsorium tam breue quam longum, quod ad matutinum siue ad uesperos est cantandum, ipse cantat, nec tunc ipse subrahit se, cum duo id uel plures cantabunt. Litania missam antecedens, que ad processionem canitur nequaquam ab eo qui fuit transacte hebdomade, sed potius ab his quibus armarius  librum porrigit, precinitur: qui aliquantulum antequam finiatur oratio illa, Deus cuius miseratione, ad gradum procedunt, et inclinantes se tantum ad altare, statim finita oratione, litaniam incipiunt. Predictus autem hebdomadarius, quotidie ad maiorem missam, licet de sinistro choro sit, sed quando cappa amictus incipit, dexter chorus illum adiuuat. Quando autem omnes sumus albis induti, non ad eum, sed ad armarium pertinet misse maioris officium.



CAPUT LXXIX. De eo qui notatus est ad primam antiphonam.


 Quod si hebdomadarius non est, et tamen ad aliquam nocturnorum antiphonam est notatus, cum imposuerit eam finito primo uersu Psalmi facit ante et retro, nisi contra altare sit: nam illi omnes, * qui in eo latere stant, ubi est sedes domni abbatis, tunc tantum in anteriora inclinant. Quod si eam omnino neglexerit, ita ut ab alio incipiantur, propter hoc nec ibi, nec postea in capitulo ueniam petet, nisi inclamatus fuerit. Si autem incipiendo eam fallitur, statim ueniam petit, priusquam se inclinet; si tamen in uerbo fallitur. Nam propter Neumas  nemo ueniam petit, quia hoc nec sanctus Benedictus precepit.



CAPUT LXXX. De eo qui notatur ad aliquam lectionem.


Si ad lectionem est notatus, antequam legat, ueniens ad gradum facit ante et retro, et inde ad analogium multum inclinis accedit et recedit; nisi ea uice, quando conuentus nondum consedit; si tamen analogium ita est positum, ut lecturus transire debeat per conuentum.  Postquam perlegerit, rursus ad gradum non solum ante et retro facit, sed etiam illam ueniam super manus et genua premittit.  A quo etiam notandum hoc moris esse nostri, ut eo tempore, quo prophete leguntur in ecclesia, lectio prophetice incipiens, sed historice finiens, cum Tu autem: historice uero incipiens, sed prophetice finiens, cum Hec dicit Dominus terminetur; * Tu autem etiam dicitur ad finem cuiusque  codicis prophetarum perlecti.



CAPUT LXXXI. De eo qui notatur ad aliquod responsorium.

 Quod si ad responsorium notatur, hic quidem moderate inclinat, et antequam imponat et postea finito uersu uel Gloria Patri,  facit et ibi ante et retro, et post uersum ad aliud momentum inclinem se submittit. Et si cum alio est cantaturus, ad gradum cantabit.



CAPUT LXXXII. De sacerdote hebdomadario.

 Quod si scriptus est, ut sacerdotio fungatur et in presenti septimana maiorem missam cantauerit, etiam sequenti matutino cantabit aliquam, siue in monasterio, siue ad S. Mariam cantanda. In ipso  accessu diaconus et subdiaconus linteum altaris explicant, itemque, finita missa, complicant. UD. De his autem, que sacerdos dicturus est, non pauca corde tenus scire debet, primum tres collectas ad cantum quindecim graduum ante nocturnos, uel, si psalmodia protenditur usque ad finem psalterii, collectas ad suffragia sanctorum, collectas ad officium pro fidelibus defunctis, collectas ad psalmos pro familiaribus, collectas ad psalmodiam Deus auribus, cursum ad rasuram. * Usus quoque nostros multifarie scire debet, maxime in collectis dicendis et ordinandis, UD. ut in conuentu nichil unquam dicat, quod ab usu ullo modo dissideat. Scire autem debet,  quod si aliquando post familiares psalmos aliquid sequitur continuatim, * ut est officium uel missa defunctorum, processio uel litania, non dicitur Benedicamus Domino. Si quis pre senectute, uel ingenii tarditate prescripta non potest memoriter discere, nullo modo ei conceditur quidquam horum in conuentu contra ordinem facere.  Cui autem, hoc exigente conuenientia, conceditur, quantumlibet sciolus sibi de omnibus uideatur, tamen non debet dedignare frequenter, sicut et ceteri omnes, qui ad aliquod diuinum officium sunt prenotati de quibus incerti sunt, armarium interrogare. * Si inde locum habet, ad formam uel in extremitate parietis, per illam hebdomadam quando notatur ad missam, locus ei parumper altior ad parietem est concedendus  propter reuerentiam iniuncti sibi officii, et ut competenter a conuentu possit audiri. Qui etiam obseruare debet ut nullam horam inchet, priusquam signum dimittatur. Quoties autem duodecim fiunt lectiones inter cantum uel prius, si uoluerit, ad lauatorium manus lauare debet; quare post nocturnos non prius exit de choro, UD. quam ex alternatione modulantium uentum fuerit ad illum uersum Pleni sunt celi; sed tunc exiens statim sacrarium intrat, uestitur alba, stola, et casula, perlectoque Euangilio audiente, si opus est, armario; * ibidem thus imponit, et sic de uestiario cum processione incedit, ut sacrarium intrare ualeat illo uersiculo Per singulos dies imposito; UD. textumque Euangelii, quem reuerenter inter brachia  portat reclinat ad pectus, in medio altaris ponit, quem etiam in modum crucis incensat, ibique ante altare ad orationem Dominicam se inclinat.  Cum uentum fuerit ad illum uersum, In te, Domine, speraui, erectus signat se, ac deosculato altari librum tollit, et iterum, sicut prius inter brachia decenter aptat, ut uiso eodem Euangelii libro conuentus se inclinet, * sicque ad analogium tendit. Sed conuersus, qui thuribulum portat, preueniens eumdem sacerdotem, analogium in modum crucis incensat, recedensque non inclinat; lecto Euangelio, et ceteris  rite peractis, priusquam idem sacerdos matutinum inceperit, UD. non se mouet a loco, usque dum dixerit cum aliis: Gloria Patri, aliquantulum  inclinans. Quibus se erigentibus, ipse recedit. uerum semper accelerat, ut prius sit reuersus in chorum, * quam primus psalmus matutinorum finiatur: et si uenite in albis canitur, ipse albatus in chorum reuertitur. Si quinque candelabra uiderit ante principale altare, cappa debet indutus incensare, et tunc infra hymnum exit, ut eadem cappa se inducat. Tunc, etiamsi domnum abbatem in choro reliquerit, et si illum antiphonam imponere audierit, cum acerra, quando canticum Benedictus inchoatur, ad eum accedit, sequente conuerso cum thuribulo, et cum osculatione manus, thus ei imponendum porrigit. Quod si domnus abba tunc in choro non  est, ipse in sacristia thure imposito thuribulum accipit, et ad initium predicti cantici sanctuarium intrat, ut altare incenset.



CAPUT LXXXIII. Quomodo altaria incensare debeat.

 Modus autem incensandi hic est. In primis faciem altaris incensat tribus uicibus, deinde per tres uices superficiem, item in medio altaris, deinde utrumque cornu tribus uicibus in superficie, et semel in transuersum; postea utrumque latus sicut et faciem; postremo ubi retro stare solent reliquie et plenaria  in utraque parte ter dirigit manum cum incenso. Postea uero incensat altaria minora choro proxima, et S. Crucis altare, faciens super singula cum incenso semel crucis signum. * Si cuius  S. reliquie sunt in capella S. Marie, cuius festiuitas est, illuc quoque uadit, et solum illud altare, in quo sunt reliquie, simili modo, ut cetera minora altaria incensabit. Deinde, si domnus abba, uel episcopus, aut alia talis persona in choro est, cum thuribulo intrabit, premissaque humili inclinatione illi porriget incensum, deinde priori. Sed si nulla harum affuerit personarum, soli priori pro reuerentia a sacerdote porrigendum est. At si septem candelabra sunt ante maius altare posita, tunc a duobus est incensandum, et propter hoc sacerdoti alicui sacrista innuit, qui simul cum hebdomadario sacerdote incenset. Hebdomadarius uero, licet inferior ordine, dextram cornu altaris consuetudinaliter incensat, et in suo choro postea rediens stabit. Hi  duo, si domnus abba uel aliquis prenominatorum est in choro, simul cum thuribulis debent intrare, simulque eidem et priori incensum porrigere. Quod si Hebdomadarius rogat alium pro se legere Euangelium, postea legens omnia hec prescripta sciat se facturum. Si autem inde rogatus cum alba redit in chorum, cum ad exuendam albam exierit, suffragia Sanctorum hebdomadarius dicit, et cetera, que tunc sequuntur. Si uero absque alba redit, suffragia Sanctorum et cetera usque ad processionem peragit; et si missam maiorem est celebraturus licet cetere hore ad eum non pertineant, horam tamen, que missam continuatim precedit, et Nonam, que continuatim prandium subsequitur, Completorium quoque implebit sicut et uesperas, si incensabit.   In priuatis diebus quoties bis comedimus, priusquam signum ad Tertiam pulsetur, manus ex more lauat ut oratione facta mox se sacerdotalibus induat, et Tertiam imponat; et tunc ad Litaniam cum sedendo decantatus fuerit ille uersus Omnes, etc., exit de choro, ut casula se uestiat, et cum processione ad altare ueniat. Eundem ordinem exeundi post factam orationem obseruat, siue Litania missam precedat. * Si dies est talis, ut nonnisi semel comedatur, uestit se inter cantandum Litaniam: et si processio est agenda, ut in quinta feria Quadragesime, non se uestit, donec et ipsa iam facta fuerit * et tunc  per minorem chorum discedit ad lauandos pedes, sicque accelerat, ut tempestiue imponat thus in uestiario, UD. et sic accedens ad altare portat ipse codicem missalem in brachio sinistro.

* Si quis episcopus uel abbas missam cantare debet, diaconi eius eundem missalem portare debent.  Quo deposito in dextrum cornu altaris inclinat se contra medium altaris ad orationem maxime Dominicam. Qua completa muniens se signo crucis, osculatur altare et textum Euangelii clausum; si tamen aliquo fabri opere exterius est decoratus; sin autem, apertum. * Deinde dat locum diacono, ut stare possit prope dextrum cornu altaris; ipse stat prope sinistrum, et inclinis contra diaconum et subdiaconum: similiter inclines dicant confessionem.  UD. Cuius etiam forma ita est prescripta, ut nec ad missam, nec ad horas, quibus est dicenda, uerbis amplioribus dicatur quam huiusmodi: Confiteor Domino et omnibus sanctis eius et uobis, Pater; quia peccaui in cogitatione, in locutione et opere, mea culpa; precor uos, orate pro me. Misereatur uestri, Omnipotens Deus, et dimittat uobis omnia peccata uestra: liberet uos ab omni malo, conseruet et confirmet uos in omni opere bono, et perducat uos ad uitam eternam, Amen. Adiuncto: Indulgentiam et remissionem et adiutorium. Postquam collectas dixerit, diacono dat missalem in sinistro cornu ponendum, nisi secum maluerit ferre, si quid uoluerit preuidere.  Ad Epistolam sedet usque dum ad Euangelium uenitur. Diacono lecturo dat benedictionem hoc modo: Deus misereatur nostri et benedicat  nobis. Ea uice stat ipse prope dextrum cornu altaris, et diaconus prope sinistrum. * Recedente autem eo de altari ad analogium uertit se sacerdos post illum, et ita stat, usque dum perfectum sit Euangelium. Non solum autem ille, sed et totus conuentus reuerenter se illuc uertit, ubicumque legitur Euangelium.



CAPUT LXXXIu  . Qua diligentia dominici corporis consecratio et communio celebratur.

 Dignum uidetur, et necessarium hic inserere, qua diligentia quoue studio ad Dominici Corporis et Sanguinis consecrationem seruiatur. Primum propter hoc ipsum factum est unum armariolum ante  faciem maioris altaris optime compaginatum, et intrinsecus pannis undique uestitum. In quo nichil aliud reconditur nisi illa utensilia que necessaria sunt ad Missarum solemnia, dumtaxat in Conuentu generaliter agendarum; id est precipue duo calices cum patenis diuerse quantitatis, et duo corporalia, unum duplum, sicut omnia Corporalia solent esse ad priuatas missas, alterum simplum. Minor calix cum duplo corporali ad matutinalem missam, maior cum simplo ad maiorem. Nam et unum simplum semper in sinistro cornu est altaris in una capsella cum serico decenter ornata, ut a prioribus nostris  accepi, propter hoc, ut ad manum possit esse contra periculum ignis, quod si forte contigerit; quia multum ualet apportatum. Item ibi est patena mediocris et argentea et eiusdem metalli scutella, habens operculum eiusdem metalli fabrili opere colligatum. Ibi ampulle ad subministrationem uini et aque. Nam et in ampulla uinum ante consecrationem solet offerri. Ibi urceus argenteus cum appendicio suo ad manuum ablutionem. Ibi linteola plura, sine quibus singula sacrata uasa nec lauantur, nec quoquam portantur. Ipsum quoque armariolum habet in medio tabulatum, ut queque sacratiora sint sursum, cetera deorsum. Ad initium missarum referatur a maiore custode ecclesie, uel ab eius suffraganeo, qui tunc est hebdomadarius. Panno eodem desuper  operitur, qui et patenam ibi ponit simul cum corporali: calicem uero cum linteolo in longum extento tenens, et desuper operiens portat ad amphoram aque, que de stanno semper est in ecclesia, et in loco competenti, ut omnes ibi calices lauentur, quorum usus est ad priuatas missas. Ibi quoque tunc hebdomadarius apportatum calicem diligenter lauat aqua bis infusa: etsi non est sacerdos uel leuita, querit ad hoc sibi uicarium alterius ordinis, ut in quarta feria, et in sabbato manu interius missa bene in fundo ipse calix confricetur, ne forte aliquantulum fetiscat propter uini crebram infusionem; ergo lauatus reportatur, et super armariolum ponitur.

Subdiaconus anticipat lauare manus, ut ipse ad  ministerium calicis sit paratus. Quem interim dum Euangelium legitur accipiens simul cum patena et corporali, experitur si quid aque inter lauandum in illo remanserit, et effundit in caueam ad hoc factam in proximo altaris, sicut et altera ibi facta est paululum remotius, ubi idem subdiaconus et alii subministri manus super eam lauent. Stat iuxta sacerdotem usque dum Euangelium finiatur. Ponit corporale super medium altare, anterius accedens, calicem quoque retinens et patenam: comitatur sacerdotem procedentem aliquantulum contra fratres, ut a singulis offeratur.

* Perlecto autem Euangelio minister textum eiusdem Euangelii a diacono accipiens ad osculandum affert sacerdoti, deinde primum offerenti. Hoc semper  obseruatur, nisi in Parasceue, quia tunc perlecta passione, nullus, excepto solo diacono, textum Euangelii osculatur.

Sciendum autem quod in his diebus, in quibus fidei symbolum canitur, minister, qui tunc, sicut etiam in omnibus duodecim lectionibus festis tenet ante, exspectat usque dum idem symbolum pene sit finitum, et tunc accipiens calicem, ut premissum est, a subdiacono in eandem caueam, si quid de aqua remanebat, infundit, et de super altare corporale ponit. UD. A diacono aqua et manutergium apportatur, et reuerenter exhibetur. Qui lauatis  manibus accedit ad altare. Et ut hic proprie dicam de maiori missa, utrumque corporale, uel quod in altari semper iacet, uel quod a subdiacono uel ministro apportatum est, accipiens, expandit, illud quoque semper illic iacet supponens. * Consummata igitur oblatione sacerdos quoque lauat manus, et tergit cum mundissimo linteolo, UD. quod sibi soli ad hoc est deputatum, cauens postea ne aliud quid tangat cum digitis, quibus Domini corpus tangendum est. Subdiaconus portat hostias ad diaconum secus altare stantem et operientem se, ut de omnibus tres eligat, quas uoluerit ad consecrandum. uinum, quod oblatum est, funditur ab ipso subdiacono in alterum calicem, tantumque relinquit, quod sufficiat ad consecrationem: ad quod tamen ipse non miscet aquam;  quia ei nec uinum nec aquam licet infundere, sed allatam ampullam aque simul cum calice dat diacono, ut ille misceat. Dat et linteum, quo calix de foris tergatur diligenter, ne forte quid uini uel aque exterius remaneat.  Et sic hostiis super altare compositis, subdiaconus cum patena et ampulla reuertens, patenam ponit super armariolum et ampullam in loco quo solet seruari. Accipit aliam patenam argenteam infra scutellam auream reconditam, et tergit studiose cum panno candidissimo prope armariolum propter hoc ipsum iugiter pendentem, et postea cum linteolo honeste et reuerenter hanc inuoluit. * Interim diaconus thus ad imponendum sacerdoti dat: si priuata est dies, sicut in festis diebus, conuersus chorum regnanti apportat. Quo  imposito altare et sacrificium sacerdos incensat hoc modo: in primis tribus uicibus incensat in faciem altaris, deinde facit tres cruces cum eodem incenso super sacrificium, post hec super utrumque cornu altaris per tres uices incensat quantum potest extendere manu.

  Cum autem dixerit ante prefationem: Per omnia secula seculorum, tunc uenit diaconus retro stare post sacerdotem, subdiaconus ante gradum in ipso accessu contra altare inclinans, quod et minister in duodecim lectionibus est facturus, ibique stat sursum tenens patenam, ita ut premissum est, coopertam. Stant autem erecti, usque dum ad hoc uentum fuerit, ut cantetur Sanctus, Sanctus, Sanctus. Postea inclinati esse debent, et ad  orationem intenti, usque dum per sacerdotem Dominica oratio sit finita. In quacunque autem incessione subdiaconus et minister omnino debent cauere, ne prius post sacerdotem ueniant, quam diaconus, ubicunque incensauerit, redeat. Notat quoque diaconus quando sacerdos inter canonem se inclinauerit, ut postea cum illo se erigat, calicemque cum eo discooperiat, et cum leuante leuet, iterumque repositum cooperiat; prius tamen in ipso accessu osculatur altare, ac deinde sacerdotis brachium parum infra humellum. Deinde post Dominicam orationem accipit a subdiacono patenam ita cum linteolo daturus  sacerdoti osculando manum eius, sicut et subdiaconus sibi. Sacerdos autem ponit eam ad pedem calicis, et postquam fregerit hostiam, unam portiunculam  mittit in calicem, duas super patenam, et cum corporali tegit utrumque. Prius autem super ipsum calicem digitos diligenter excutit, ne quid forte inter frangendum de corpore Domini adheserit. Quibus adhuc cum omni studio clausis, et ad pectus applicatis  , brachio dextro super sinistrum posito, primum diacono et subdiacono tum etiam ministro dat pacem, et si quid de corpore Domini remaneat, hoc ipse accipiat. Et postea descendit propter ipsam pacem ad fratres, ipso diacono interim prope altare stante, et ne qua negligentia in Dominico corpore uel sanguine contingat  prouidente. Sed subdiaconus patenam ad calicem pertinentem, quam posuit super armariolum, reportans, simul cum linteolo ponit super altare, et postea stat inclinis ad supplicationem ad cornu altaris dextrum, usque dum redeat sacerdos. Qui rediens portiunculam Dominici corporis accipiat, ac deinde patenam, super quam corpus Domini est diuidendum, mittit in scutellam, quam minister altaris allatam de armariolo tenet super reclinatorium; deinde est in dextera parte altaris, propter hoc maxime ibidem factum inter duas ciborii columnas, statim diacono corpus Domini tribuit ac deinde ipse sanguinem sumit, et calicem diacono dat. Cum quo ille mox in competentem locum secedit, ut ipse, et si quis de fratribus corpus Domini sumpsit, de eodem  sanguine Domini communicare possint.

Deinde uero subdiaconus corpus Domini accipit, et post eum omnes qui uolunt, ac nouissime minister, qui tenet scutellam, si quid remanet; prius tamen ueniam petunt; et qui in albis uel in cappis sunt tantum se super manus submittunt; sed postea ueniam petere uel saltem quoque inclinare deuitatabunt, etiam si domnus abba illis obuiauerit, quousque de uino biberint. Debent autem singuli scutelle ita se adiungere, ut si forte inter sumendum aliquando corpus Domini uel de ore sumentis, uel de manu tribuentis lapsum fuerit, non nisi in scutellam cadere possit. Si de alio choro communicare uoluerit, quam de eo, in quo offertur, accepta licentia in  ordine suo ad pacem et ad communionem accedit. Si quis uero de choro suo in alterum chorum ad missam ire iubetur, hic non sine licentia cum eodem choro ad pacem et ad communionem accedit, nisi perstare debeat. Si uero ea die hoc in choro suo agitur, pacem debet accipere, et si uult, potest communicare.

Notandum autem, quod omni priuata die, non plures quam quinque ex consuetudine ad communicandum procedunt, cum hostie tantum in tres partes diuidantur. Postquam autem subdiaconus corpus Domini acceperit, statim ad diaconum cum arundine et ampulla uenit, de qua uinum in calicem  fundit, cum sanguinem deinde a bibentibus minui uiderit. Inde quoque, cum primum se inde expedierit, et ultimum ad altare communicare perspexerit, accipiens alterum calicem de armariolo, sacerdoti ad abluendos in eo digitos simul cum ampulla uini apportat, ac primo paululum uini eidem super quatuor digitos, quibus corpus Domini fregerat, fundit. Quod sacerdos, postquam ebiberit adhuc secundo quod infunditur bibit, ut et ille calix utcunque abluatur.

Postquam omnes Dominico sanguini communicauerint qui corpus Domini acceperant, nouissime ministro defertur, ut et ipse de eodem Domini sanguine bibat, si tamen corpus Domini acceperat: nam ex usu non communicat, nisi aliqua pars corporis  Domini remaneat. Interim uero diaconus corporalia complicat, tollensque patenam, quam subdiaconus posuit super altare, dat eidem hanc cum corporali. Eodem momento minister accipit scutellam, in qua est argentea patena, et tam ipse quam ille qui calicem tenet, ambo recedunt retro post sacerdotem stantes; qui cum calice contra dextrum cornu altaris, qui cum scutella contra sinistrum. Contra quos illuc secedentes totus conuentus pro reuerentia Dominici corporis et sanguinis ueniam petit. Ille autem qui portat candelabrum, postea quam sacerdos a pace redierit, sursum hoc tenet leuatum, nec prius hoc deponit, quam post communionem prima collecta inchoauerit finiri. Mox etiam patena simul cum calice ad armariolum reportatur;  ubi quantumlibet sit clara dies, tamen cum candela utrumque diligentissime consideratur a subdiacono et alio seruitore, si quid forte minutissimum remanserit de corpore Domini. Et si quam maiorem partem minister uiderit remansisse, hanc non tangit manu, sed lingua tantum leuat et sumit; si prius tamen ipse communicauit: quod si non fecit, subdiaconus illud absumit. uerum siue quid remanserit, siue nichil, non tamen hoc negligitur, ut patena, in qua corpus Domini est diuisum, duabus uicibus cum uino cautissime lauetur, quod e calice super scutellam posito receptum non minori reuerentia ebibitur, quam si esset ipse sanguis consecratus.

Recedens autem ab altari sacerdos, dat librum  missalem diacono reportandum. Stolam ipse complicat, nisi forte sit, ut in festis precipuis, deaurata; tunc enim est a sacrista complicanda. Sciendum autem, quod sacerdos ceterique ministri altaris, quando nona continuatim missam sequitur, uel uespera, ut est in Quadragesima, postquam se exuunt, orationem, que ad illam horam pertinet, in secreto loco faciunt.

In priuatis diebus hostie non consecrate portantur in refectorium, ut his, qui eo die non communicauerunt, per manus sacerdotis hebdomadarii et prioris hebdomadarii distribuantur. Quod hoc ordine fieri solet, ut primum tribuatur de ipsis hostiis  domno abbati, postea utrinque ad dextram et sinistram ipsius abbatis incipitur, et usque ad finem utriusque parietis distribuuntur, sicut et postea ad lineam agitur, et tribuentium manus osculantur singulis.

Benedicens tres cruces facit contra mensam principalem, contra sedentes in opposito, contra inferiores se; ad potum uero non nisi unam. Si ad benedictionem primam defuerit in refectorio et postea superuenerit, ipse cetera, que restant, dicat. Post completorium priusquam finiatur tertia oratio, exit de choro ad aquam benedictam, ut cum ea singulos aspergat.



CAPUT LXXXu. De benedictione frugum nouarum, ab eodem hebdomadario facienda.

 * Sunt adhuc quedam benedictionum diuersitates, que, quoniam a sacerdote sunt dicende, non hic sunt reticende, ut est benedictio uuarum, que etiam in multis libris missalibus habetur, et maxime ad nomen sancti Sixti. Que si nondum sunt mature, Decanus uille obseruat, ut quando primum maturescant, custodi ecclesie eas deferat, quatenus ille sacerdoti inter canonem  ad horam competentem et prenotatam benedicendas offerat. Ubi etiam armarius non debet deesse: nam sacerdoti orationes super his dicendas ipse ostendit. Postea in refectorio benedicte uue per sacerdotem et prioris septimane hebdomadarium distribuuntur in loco hostiarum, quod non omittitur, etiamsi est Dominica dies.  Sunt preterea et alie tres species, que ex more in refectorio benedicuntur, id est nouelle fabe, nouus panis, et mustum; et hoc modo. Lectio ad mensam prius inchoatur, post cuius primum uersum stans sacerdos in medio refectorii ante principalem mensam, premissa salutatione, singula benedicit absque stola. Fabas ita: Benedic Domine hos fructus. Panem ita: Benedic, Domine, creaturam panis. Mustum ita: Domine omnipotens Iesu Christe, qui ex quinque panibus; et reliqua.



CAPUT LXXXuI. De priuata missa quomodo sit cantanda, id est, legenda.

 Sacerdos si priuatam missam cantare uoluerit, innuit conuerso cum signo crucis, quod est  signum cantande misse. Qui continuo sequens illum ad locum, ubi sunt utensilia recondita ad missarum solemnia, accendit candelam, ponit in sinistrum brachium sacerdotale uestimentum, ita ut limbo albe subtus uerso librum missalem superponat. Sacerdos autem etsi prius, sicut et conuersus, ad lauatorium in claustro manus lauerit, studiosius tamen et de uase in ecclesia ad hoc opus destinato eas lauare non omittit; calicem quoque iam cum uino et aqua immixta paratum ad sacrificium similiter et patenam cum hostia et corporali superpositam,  insuper et duas accipit ampullas, unam uini, alteram aque, ipsas quidem cum sinistra leuans ambas, et calicem dextera, patenam cum corporali pollice retinens desuper imposito, et ita sequente conuerso pergit ad altare, ubi est cantaturus.

 Ad uestimentum autem non est improuisum nec omissum, ut ad singula altaria, una sit tabula, in qua ponatur unum lignum patulum et muro infixum, super quod ponuntur ampulle. Pendet quoque in promptu manutergiolum ad quod sacerdos, postquam se induerit, lauatas tergit summitates digitorum, quibus necessario res tangit sacratas. Ubi ergo conuersus uestimentum et lumen, sacerdos quoque ampullas in loco suo deposuerit, tenens calicem ipse a parte dextra, et conuersus a sinistra, accedentes  ad attare, facta a conuerso genuflexione, complicatum altaris explicant, et calice in medio altaris, ac libro missali in dextra parte positis, * sacerdos exuens tunicam ante altare, facit genuflexionem. Interim adiutor ille soluto uestimento humerale ei expansum applicat, deinde albam inferius expansam, sed ex parte capitii complicatam contra illum tenet. Qua induta post cingulum dat fanonem  , deinde stolam; quam cum necdum sacerdos posuit super collum,  si ad horam regularem pulsatur signum, adiutorem suum mittit ad priorem et accepta licentia missam cantabit. Ad signum ante tertiam, si citius solito ad lauandum pulsatur, uel ille ex aliqua necessitate impeditus saltem ante idem signum manus abluit, ab incepto suo non desistit, et semetipsum, et  adiutorem suum aqua benedicta aspergit; quod etiam, si statim post litaniam cantare uoluit, non omisit.

Inter tenendum stolam confessionem dicit, respondente sibi conuerso uersum Misereatur, ac statim adiungente confessionem; cui dum ille respondet, deosculando stolam sibi ipse imponit, Indulgentiam cum illo uersu Adiutorium nostrum, etc., mox adiungens; * Conuerso cum genuflexione hanc ipsam indulgentiam accipiente; qui etiam illi casula induto aptet eam in brachia, et in summitate casule iuxta morem componit humerale. Tunc ablutis et tersis digitis orationem breuem sacerdos facit inclinis. Qua terminata, erectus crucis signo se munit. Post, osculato altare, dicenda requirit in missali.

  Inde missam incipiens totum cantum, qui ad eum pertinet, * pro edicto Patrum nostrorum, magis legit indirectum, quam audeat cantare. Ad Gloria Patri se inclinat, ad Dominus uobiscum, totum se uertit manibus erectis et capite inclinato. Collectam absque tono ad dexteram altaris dicit, in prima et ultima tantum replicans Per Dominum. Sed lecturus Epistolam librum ponit ad sinistram, ibique reliqua dicit usque post Communionem. Dum collectas primas, medias et ultimas dicit, adiutor eius acclinis assidet. Ad Canonem uero in diebus festis et octauis  stat uel sedet; sed super genua priuatis diebus procumbit. Lecturus Euangelium a domno abbate, si adest, benedictionem accipit, deinde osculatur et altare, et inter dicendum Sequentia sancti Euangelii, singulas cruces facit cum pollice in fronte, ore et pectore: tunc, Conuerso respondente Gloria tibi, Domine, et se signo Crucis in facie signante, ipse osculatur Euangelium. Similiter facit, cum illud perlegerit, statimque Conuerso et aliis communicare uolentibus ad osculandum porrigit.

Ut autem post Euangelium dixerit: Dominus uobiscum, statim acceptum de altari linteum, quod ibi causa offerendi iugiter iacet, complicatum eidem adiutori suo porrigit, deinde calicem cum patena ad offerendum. Alius quam adiutor eius potest ibi offerre,  si iste non uult communicare. Inter dicendum offerendam in medio altaris corporale expandit, Conuerso interim acclini, cum calice ex patena superposita astante, donec ipse ad ea accipienda expedit se. Que ubi singillatim idem primum patenam cum hostia, deinde calicem utraque manus deosculatione oblata susceperit, et calicem superpositum corporale et patenam subtus tectam locet, priusquam calicem accipiat, linteum plicatum a Conuerso non sine manus deosculatione recipit, et in altari reponit. Deinde binos et primos utriusque manus digitos, quibus corpus Dominicum est tractandum, lauat et combinat, non antequam eos post communionem lauerit, nisi ad cruces faciendas, ab inuicem separandos, sicque tandem ad orationem Suscipe, sancta  Trinitas, etc., sese inclinat, et eandem orationem ad missam uiuorum et defunctorum semper uno modo dicit. Qua dicta, per dextram uersus adstantes cum humili capitis inclinatione dicit: Orate pro me peccatore. Dehinc item reuersus per dextram ad sinistrum cornu altaris collectas secretarum eo ordine dicit quo et primas; sed ad primam tantum premittit, Oremus, et cum Per Christum Dominum nostrum, singulas finit preter ultimam: ad hanc enim Per Dominum nostrum dicit secreto, usque, Per omnia secula seculorum, quod altius est pronuntiandum. Inter dicendum: Sursum corda, utrasque manus quatuor digitis  combinatis, reuerenter usque ad humeros leuat. Cui etiam hoc sciendum est, quod hinc eo, quo tunc se habet habitu, non  ante mutare debet, quam sacrificii consecrationem perficiat, nisi cum aut inclinatus, aut in Cruce facienda uel sacrificio tractando occupatur.

Ceterum, dicta prefatione, ad Sanctus se inclinat, sicque inclinis ad Benedictus qui uenit, in facie se signat, quod utrumque et Conuersus debet facere. Sed Sacerdos, inchoato Te igitur, se erigit, sed acclinis: et dicto Supplices te rogamus, ac petimus, tunc primum cum osculatione altaris se ex toto erigit. Inter dicendum, Hec + dona, hec + munera, hec sancta + sacrificia illibata, tres communes cruces super utramque oblationem facit; similiter et tunc, cum dicit, Benedictam + adscriptam, + ratam +; sed duas singillatim super hostias et calicem  tunc facit, cum dicit, Corpus + et sanguis +. At cum dicit, Accepit panem, ipse accipit hostiam primis quatuor digitis, et aliquantisper leuat, nec ante ponit quam dicat Hoc est corpus meum. Sed cum dicit, Benedixit, duobus sinistre manus digitis hanc ipsam hostiam tenens, dextra crucem super eam facit. Item cum dicit, Accipiens et hunc preclarum calicem, accipit et ipsum corporali coopertum, et leuat parum. Sed dicto Gratias agens ponit, cum sinistra tamen tenens, et ad Benedixit +, benedicit. Ad Accipite, iterum leuat et tenet usque dum dicat, Hic est calix sanguinis. Item cum dicit, Hostiam puram +, hostiam sanctam +, hostiam immaculatam +, facit tres cruces communes super utrumque, et unam super Corpus Domini, cum dicit, Panem sanctum  uite eterne, alteram super calicem, cum dicit, Et calicem salutis perpetue. Nam sic ipsum Corpus Domini inter se et calicem super corporale debet posuisse, ut in singulas, cum ordo exigit, et communes super hec possit facere cruces. Ad Supplices te rogamus, se inclinat. Et cum dicit, Ex altaris participatione, osculato altari se erigit, et inter dicendum, Sacrosanctum corpus et sanguinem, nullam omnino crucem facit. Sed dum dicit, Omni benedictione celesti et gratia repleamur, in facie se ipsum cruce signat. Item ad Sanctificas +, uiuificas + benedicis +, tres communes cruces facit super utrumque simul. Ad Prestas nobis, calicem disco cooperiens accepto tum corpore Dominico. Inter dicendum Per ipsum + et cum ipso + et in  ipso +, calicem tenens sinistra, et corpus dextra cum ipso tres cruces per medium calicis desuper facit, et tres ante se extra in calicis latere, tunc cum dicit, Est tibi Deo Patri + omnipotenti, in unitate + sancti Spiritus, omnis honor et gloria. Inter dicendum, Per omnia secula seculorum, corpus Domini inter se et calicem primis quatuor digitis tenens ipsum pariter cum calice de corporali ambabus manibus parumper leuato sustentat.

Ad Preceptis salutaribus, posito calice, corpus Domini ponit propius quam prius, ut statim digitis inter calicem, ne quid de corpore Domini adheserit, excussis, cum calice etiam corpus Domini cooperiat. Dicta autem oratione Dominica, respondetur Sed libera nos a malo; ipse autem tacite respondet  Amen. Sic quoque Libera nos, quesumus, Domine, statim inchoat, et dicto ab omni perturbatione securi, tunc calicem disco operiens corpus Domini accipit. Et inter dicendum, per Dominum nostrum, dextram partem Dominici corporis digito secans, non penitus eam separat, sed cum dicit, Qui tecum uiuit et regnat, sinistram particulam ex toto diuidit, medieque coniungit. Et cum dicit: Per omnia secula seculorum, dextram particulam accipit, cum qua ad Pax domini, per medium calicis desuper tres cruces tanta fecit festinantia, ut ipsas inter has quinque dictiunculas perficiat, et ad finem harum, ipsam particulam in sanguinem mittat, ceteras duas super calicem, ubi hanc ipsam corporis Domini fecit  fractionem duobus sinistre manus digitis tenens, donec Agnus Dei per semetipsum tunc percantet, ac inclinis, super calicem communicando eas accipiat.

Si Missam defunctorum cantat, nemo nisi ipse solus communicat. Sed si uiuorum missa est, sic quoque tenendo dat Pacem Conuerso, et ille astantibus, si qui sunt, qui communicare uoluerint. Deinde tamen ad priuatam missam non pluribus licet quam duobus, quorum, qui adiutor est, Pacem a sacerdote accipiens; tunc facit ei signum communicandi, addito signo duorum, ut ille intelligat duos uelle communicare cum unam partem ille susceperit, alteram in duas diuisam tribuat ambobus, ueniam prius super genua petentibus, et sibi manum osculantibus. Ad  quorum os communicantium tam caute applicat corpus Domini, quod tenet dextra cum calice, quem sustentat sinistra, ut dum corpus Domini communicanti datur, manus dantis nequaquam longius a calice separetur: deinde sumpto sanguine ipse communicatibus dat de eodem illo, qui prior communicauit cum linteo, quo offerebatur; calice ab eo suscipiente. Et cum utraque in eadem parte calicis, qua et sacerdos sanguinem sumpserit, sacerdos calicem recipit. Tunc adiutor eius siue ipse communicauit, siue non uinum ei ad abluendum  calicem dat: tunc infundit ita, ut secunda uice quatuor digitos, quibus corpus Domini tractauit, super calicem lauet, quos etiam in ea parte, ubi sanguinem sumpsit, ad summum calicis ingerere debet, et qualibet  uice uinum infusum ipse sumere; quamquam de eodem calice etiam communicantes mox debeant uinum bibere. Hoc scientes, quod tunc primum cum deosculatione manus sacerdoti calix est reddendus. uerum mox post ablutionem calicis ille non moratur corporale plicare, et dicta communione missali quoque ad dextram posito, missam consummabit.

Sciendum autem, quod in summis festis omnes debent communicare, et ad maiorem missam Pacem non accipere, quo ceteri citius possint communicare. Cum ergo in ultimis dicit Dominus uobiscum uersus ad adstantes, eodem ordine quo et prius ad altare se uertit, et cum deosculatione altaris orationem illam altaris, Placeat tibi, sancta Trinitas,  parumper ad altare inclinis tacite dicit, sicque clauso libro recedit ab altari. Tunc Conuersus casulam, ipso sub ea manus tenente, per summitatem capitii accipiens exutam plicat, et interim stolam cum fanone sacerdos . . . . inferius conuersus et humerale simul plicant, cauentes ne quid horum ad terram decidat. Tunc conuersus casulam et cetera plicata in albam composita colligat. Deinde post petitam ante altare ueniam, tunica indutus sacerdos digitorum summitates lauat, maxime propter calicem  et corporale, que cum ampullis, libro ac uestimentis eo ordine, quo illuc per se et per conuersum sunt allata, reportanda, et in loco sunt reponenda.  Sed et hoc sciendum est sacerdoti priuatam missam cantanti; si interim, dum Hora incipitur, missam finierit, ita ut ante Gloriam primi psalmi in Chorum uenire possit, conuersum cum uestimento non plicato dimitat, et ipse ad Horam pergit. At si uenire non potest ante Gloriam primi psalmi, non se mouet a loco, nec conuersus, quousque Hora finiatur; sed ibi cantat eam.

He sunt autem uices in quibus sacerdotes possunt huiusmodi missas absque licentia cantare. Cottidie ante primam, si tamen prima non coniungitur matutino, ut sepius in hyeme; et post capitulum  usque ad tertiam. Sed infra Quadragesimam in diebus duodecim lectionum, quando secundum consuetudinem triginta psalmi cantantur, debent eidem psalmodie usque ad finem decem psalmorum interesse; aut si capitulum est post tertiam, usque ad sextam; nec minus post sextam; si tamen fratres tunc non ierint dormitum. Aliquando uero post Euangelium maioris misse aliquis sacerdotum licentiam accipere potest: quod tamen reprehenditur, si aliquamdiu frequentatur. * Sciendum autem quod nullus sacerdos in una die duas missas debet cantare, nisi magna cogat neccessitas, et nisi domnus abba, uel prior ei concedat: has autem missas simul debet cantare, et ad priorem tam digitos quam calicem differt lauare. Sed diaconus uel subdiaconus  non debent ad duas missas legere, nisi pro non parua necessitate.



CAPUT LXXXuII. De subdiaconibus.

 Subdiaconus, qui lecturus est epistolam, cum sacerdote processurus ad altare, portat textum Euangelii, et ponit in medio altaris. Puluillum non portat, nisi in doudecim lectionibus. * Quo deposito, et confessione dicta, si in duodecim lectionibus est in presbyterio stat uersus ad aquilonem, donec sacerdos collectam incipiat. Inchoata autem ea, uertit se ad Orientem, et inclinis stat usque quo ad legendum procedat. In priuatis diebus, siue sit in custodia, siue non, in dextro choro stat ad parietem. Ibi etiam inchoata prima oratione  cum ceteris fratribus super misericordiam  se submittit usque dum ad orationem ultimam dicatur, Per Dominum nostrum. Si quando prophetie lectio recitanda est, lecturus eam, etiam si de dextro sit, oppositum in sinistro choro locum occupat, quod nulli alii officium quodlibet acturo sine iussione prioris licet.  Antequam incipiat et postquam lectionem finit, ad utramque uicem ibidem ubi lecturus est, ante et retro facit. * Finita lectione reponit librum in armariolo, quod habet in presbyterio.  Et si duodecim lectionum dies est, prope diaconum sine licentia sedet. Iurisque est sacriste hebdomadarii, ut ei sellam prouideat, quam etiam uel illo surgente, uel postea, cum uisum fuerit, reportat. Hic textum Euangeliorum in omni missa, que solemniter agitur, puluillo supposito circumferre debet per chorum et extra, etiamsi fiat pro defunctis: si tunc sine puluillo, primo quidem ad eum uadit, qui chorum tenet, deinde ad eos qui stant ad formas in dextro choro et sinistro; omnes, qui ibi uolunt, accedunt, hisque exteriores succedunt; deinde reuertitur ad eos, qui ad lineam stant in ea parte, idemque facit ad sinistrum chorum. Nunquam autem inclinaturum se nouerit, quocunque textum Euangelii ferens ierit. Cottidie autem  ad priorem missam sacerdoti, et soli, qui primum offert, ceroferario librum porrigit ad osculandum, excepto si festiue celebratur, quod ad maiorem missam in priuatis diebus minister facit. Eundem librum, si est fabrefactus, tam diaconus quam sacerdos clausum osculantur. Osculantes autem non ante, sed post osculum inclinant. Priuatis diebus subdiaconus infra canonem patenam tenet; in duodecim lectionibus uero minister.



CAPUT LXXXuIII. De cantoribus gradualium, responsoriorum, Alleluia, Kyrie.

 Sed et qui cantant responsoria, gradualia, responsiones, Alleluia et Kyrie, eleison, ante et retro faciunt ad gradum, et priusquam imponant,  reuerenter inclinant, et hec in priuatis diebus nonnisi communiter cantentur a conuentu. * Si quod festum amplius in septimam euenerit, cantanda sunt iterum ab iis a quibus et prius in Dominica sunt cantata. Subsequenti uero hebdomada in prioribus missis eadem ipsi sunt cantaturi. Si tamen eedem misse solenniter sunt agende, excepto si missa pro defunctis cum maximo ritu est celebranda; tunc cantant responsoria, quibus armarius iniungit. Scillam prouectiores fratres, uel ipsi hebdomadarii, si tales sunt, tenent. Hi etiam uersus animarum canentes, cum inchoant, tunc tantum in ante inclinant: sed in fine eius, ante et retro faciunt. Nullus tamen eorum uel aliorum illic obsequentium  ante finitam offerentiam se exuit. UD. Quod si omnes sunt in cappis uel albis, armarius innuit quibuscunque uoluerit pro eis cantandis.



CAPUT LXXXIX. Quando in claustro non sit alte cantandum.

* Et hoc subnotandum est, quia nemo cantat in claustro in festis duodecim lectionum, que apostolis feriantur, nisi fratres illi, qui notati ad Graduale, uel ad Alleluia. Isti quidem ante primam predictum cantum ad inuicem affirmare possunt, suppressa tamen uoce. Quod si prima in tantum acceleratur, ut breuitas spatii illud non patiatur, tunc quidem in uestiario, quando se albis  induunt, eundem cantum audiente armario preuidebunt.



CAPUT XC. De diacono.

 Diaconus sacerdotem precedere solet ad altare. Sacerdote se inclinante ad orationem ipse similiter inclinis. Sacerdote se erigente, signat se et facit ante et retro. Accedens sinistrum cornu altari osculatur. Pergit stare contra sacerdotem, ut confesso confiteatur; et si dies est festiua, ab ipso ei cum manus deosculatione incensum porrigitur.  Quod postea recipiens incensat latera altaris et cornua posteriora, deinde retro illa altaria, que sunt choro proxima; primo medium, deinde ab eo quod in sinistra parte est extremum incipiens, et  ita cetera pertransiens facit desuper incenso semel crucis signum, et redit in presbyterium. Quod si in monasterio uel in capella S. Marie instantis festi Reliquie continentur, in quocunque altari eas reconditas nouerit, id etiam incensare solum procurabit. Si uero tanta solemnitas recolitur, ut quatuor ea nocte inuitatorium cantauerint, omnia ad S. Mariam altaria incensat adiuncto illo apud crucem, preterea in Inuentione et Exaltatione S. Crucis unum illud incensat. Reuersus in chorum, si domnum abbatem uel aliam personam talem ibidem repererit, ipsi quoque incensum prebebit. Regressus continuo ad locum suum cum thuribulo stat post sacerdotem paulisper ad dextram se applicans. Quando sacerdos se conuertit ad salutandum,  diaconus se cum eo non uertit, nisi tantum ad Ite missa est.

Expleta igitur oratione, diaconus, tollens librum missalem, ponit eum in sinistro cornu altaris. Cum sacerdos sederit, diaconus ei casulam retro leuat, stolam ei componit. Nam et ipse dalmaticam et subdiaconus, subtile, si sederint, leuant. Et si talis est dies, ut et ipse diaconus casula indutus  hanc statim, sicut est mos generalis, plicatam sibi circumdat, et tunc sedet, prius tamen sacerdote innuente.  Si preuidere diligentius uoluerit Euangelium, sumit librum de altari, inspectumque sufficienter, reponit; * deinde incensum, ut prediximus, sacerdoti porrigit, ut textum Euangelii incenset. Quo incensato thuribuloque ab  eo recepto, benedictionem accipit. Si domnus abba uel alia talis persona presens fuerit, acceptam coram altari a conuerso acerram ipsi defert, incensum, ut thuribulo imponat, postulatamque ab eo benedictionem reportat, et tunc sacerdos nichilominus plenarium desuper signum crucis faciens incensat. Diaconus autem accipiens illud dextra eius parte osculatur altare, subdiacono puluillum ante ipsum portante. Finito Euangelio dat librum subdiacono, et tunc iterum missa finita facit ante et retro. Si Credo in unum canitur, cum peruenitur qui locutus est, etc., lauat manus. Si uero non canitur,  statim finito Euangelio. Sciendum uero est, quod in tempore offerendi non aliter incensandum est, quam ut prediximus, excepto si apud aliud altare inuenerit sacerdotem missam celebrantem. Quod si infra Euangelium uel canonem fuerit, nequaquam ei appropinquat, nisi forte eum fere finitum presenserit. Si uero alia hora superuenerit, thuribulum sacerdoti tribuit. Qui eo, quo supra dictum est, modo incensat.



CAPUT XCI. Quomodo incensandum in festiuitate sancti Michelis.

* Est adhuc singularis modus in dedicatione Sancti Michelis archangeli: tunc enim finito uersu offertorii factaque repetitione, Et ascendit fumus, duo diaconi accedentes ad maius altare, latus ipsius  utrumque incensant, copiose imposito thure, quo facto accedentes ad posteriora cornua, uerso ad inuicem uultu, superiorem altaris partem iugiter incensant, non cessantes, donec repetitio offertorii finiatur. Procurandumque prius est, ut sacerdos in ipso fine uersus offertorii suam super calicem incensationem consummet. Diaconorum alter ad id officii est, qui eo die ministrat, alter uero ab armario prouidetur cappa indutus. Inde ad altare sancti Benedicti progredientes eundem modum ibi obseruant, quem ad principale altare, quandocunque a duobus incensatur presbyteris. Deinde separati ab inuicem omnia altaria monasterii siue S. Marie incensant, in quolibet faciendo desuper crucem.  Sciendumque est, aliis temporibus, quando duo incensant,  similiter fieri debere. Sed diaconus ea die ministrans ad crucem incensat. * Ad misse finem nunquam Ite missa est ab eo pronuntiatur, nisi etiam Gloria in excelsis canatur. Per totam autem hebdomadam tam ad Nocturnos quam ad missam ex consuetudine ipse legit, et propter fragilitatem non nisi ad missam uitabit.



CAPUT XCII. De seruitoribus ecclesie.

Seruitores propter hoc munus, quod thuribulum et candelabra portant diligenter obseruant, ut nunquam ad obsequium sacerdotis, leuite uel subdiaconi desint. Quotienscunque ad ullum diuinum opus ipsa indumenta deponunt, uel si opus habuerint  aqua et manutergio scilicet manus lauaturi, sed et tunc sacerdoti et leuite brachia osculantur; unus de eisdem seruitoribus iugiter illi obsequitur. * Hoc autem ordine suum peragunt officium, ut primo inuitatoria canituris, si tunc exigit ad induendas albas uel cappas, obsequium prestent, abstractasque rursus ipsi sine eorum auxilio complicent. Deinde infra cantum de choro exeunt sicut et sacerdos manusque ad lauatorium abluunt. Cum autem undecima legitur lectio, siue in choro, siue extra chorum sint, absque mora in reuestiaria conueniunt, ibique albis ex more se induunt.

Obseruandum etiam est, ut qui prior inter eos est, prouectioris quoque sit etatis, cui thuribulum et crucem portandi iniungitur officium. Hic in domum  inter benedicendum sal et aquam, et inter procedendum ad sinistram sacerdotis stat et ambulat. Hic etiam in loco congruo reseruatos, folliculo ad hoc deputato, succendit carbones; reliqui duo ad candelabra ferenda ordinantur. Cumque procedit, qui de sinistro choro fuerit, in ea parte quoque stabit. Si uero ambo de uno choro fuerint, ordine inferior in sinistrum chorum secedit, similique modo ad missam faciunt. Quando uersus In te Domine speraui inchoatur, tenens thuribulum facit signum crucis super analogium et recedens non inclinat. Postquam omnes in sacristiam reuertuntur, si talis est dies, ut ab uno incensandum sit altare, is qui thuribulum portaturus est, foris chorum remanet indutus, ceteris se exuentibus. Quod si tale  festum est, ut a duobus incensari debeat, ceroferariorum unus cum eo remanebit, ordine scilicet prior, si fieri potest. Tunc enim sacerdotes singula thuribula  in reuestiario sumentes, ibique thus imponentes ad incensandum altare procedunt, quos isti accensis candelis subsequuntur. Sed si domnus abba de hoc aderit, et uel ipse cum sacerdote uoluerint incensare, uel aliis duobus per maiorem chorum intrantibus thus imposuerit, non mox candelas accendunt, quando ad eum accedunt: quia thuribula tunc temporis gestant: sed postquam imposito thure manus thuribulis expediunt. Post sacerdotes ad altare procedunt et tunc eas accendunt: illis uero post incensatum altare Dominicum, ad retro posita  quinque altaria euntibus, et medium eorum more principalis incensantibus, et inde redeuntibus, isti tunc demum procedunt. Sacerdotibus autem in chorum redeuntibus, unus eorundem seruitorum incensat dextrum chorum, alter sinistrum, primo quidem ad parietem, deinde in minori choro uterque suam partem; postmodum eos qui stant ad lineam; postremo eos, qui ad formam. Si uero ab uno incensatur, primo quidem eos, qui ad dextrum stant parietem, deinde eos qui ad sinistrum incensat; dehinc in minori choro dextram partem, deinde sinistram, postea formam in utroque choro, deinde eos, qui sunt extra chorum singulis breuiter inclinans. Postea illa altaria, que sacerdos non incensauit  incensat; si tamen quid de incenso in eodem supererat thuribulo, contra faciem cuiusque eorum ter porrecto.

Si quando domnus abba solus uult incensare, sacrista apportat ei acerram, et unus seruitorum thuribulum, siue sit in choro, siue in uestiario. Eodem modo et ad uesperos incensatur. Sed tunc ante hymnum administrator incensi ad preparandas prunas exit, et si uestiendus est ut ante quam sacerdos eum subsequatur, hoc faciat; nec tamen manus tunc lauant, quia et ante uesperos hoc faciebant.

Ad processionem in die Dominica ceroferariorum alter cum duabus scutellis sal consecratum portans precedit fratres, alter cum aqua benedicta. Is intrans  in infirmariam, singulos ibidem in lectis sedentes,  aspergit, quem tamen sacerdos, finita oratione, non exspectat. In aliis autem omnibus officinis aspersionem ultra finem orationis nequaquam protelatur. Sal portans in introitu refectorii super mensam ostio proximam cum scutella ponit, ut ad fratrum necessitatem inibi refectionis hora inueniatur, ipse alteram in ecclesiam deferens. Inchoata missa rite ordinantur in sacristia, ut dum Gloria Patri a cantore initiatur, sine mora ad altare procedatur, confessione terminata seruitor incensum porrigit diacono, manum eius osculando. Et postquam ab eo, incensatis altaribus, reuerso illud recipit, primo ipsum, deinde ministros altaris, et postea conuentum  eo ordine, quo supra ad matutinum meminimus incensat; hoc tantum uariato, quod pariter et his qui stant ad formas et his qui post illos ad parietem, incensum porrigit, et quod post incensatum minorem chorum, prius hos, qui stant ad secretariam seruat; sed tunc ad imponendum thus acerram cum thuribulo ei, qui chorum regit, apportat. Si uero domnus abba, uel alia talis persona adest, idem cantor acerram, et Conuersus thuribulum ei affert. In priuatis diebus semel tantum, id est, post offertorium predicto modo incensat.

Sed notandum quod in duodecim lectionibus ad missam maiorem his fratribus incensum est administrandum, sicut etiam cum festiue agitur ad missas defunctorum. Kyrie eleison incepto, ceroferarii candelabra  ponunt inter alia maiora: et quia in Sabbato S. Pentecostes missa a Kyrie eleison inchoatur, mox ut ingrediuntur, ea ponunt, nec antequam Euangelium legi debet, ea leuant. Quo perlecto iterum ea ponunt; sed prius ea non leuant, quam sacerdos a pace redierit, et tunc ea sursum tenentes, thuribuli portatore in medio eorum cum thuribulo et incenso, quod imponit, qui portat, stante, donec post communionem prima collecta usque ad Per Dominum nostrum finita sit, inde non recedit. Infra hebdomadam cum non est festum duodecim lectionum, inuicem obseruant, ut quisque in die sibi terminato candelabrum et thuribulum portet. Idem in sequenti hebdomada ad priorem missam, si festiue agitur, ministerium portandi luminis, et incensi  faciunt; si autem festiue non agitur, unus eorum lumen portat. Qui etiam se non exuit; sed inter communicandum tenens candelabrum non prius, quam post Communionem prima collecta finita fuerit: nisi forte ad ecclesiam S. Marie, uel ad altare S. Crucis missa canatur; tunc enim sacerdotem et reliquos ministros prestolatur. Siue autem sit unus uel tres, administrata diacono aqua offerre non tardant: deinde uero duo ex illis albas exuunt, iterum reuersuri ad ministrandum aquam sacerdoti; tertius uero qui thus debet circumferre, interim se differt exuere. Candelabra autem sacrista Hebdomadarius finita post Communionem prima collecta cum luminibus reponit in locum suum. Quocumque autem  modo hec missa agatur, ministros altaris in uestiendo se, uel exuendo se, quantum possunt, adiuuant.



CAPUT XCIII. De ministris altaris.

* De his quos ministros altaris appellamus, quantum uidebatur dicendum, superius est premissum. Quorum unus tempore estiuo, calore augeri incipiente, de hoc cotidie ad maiorem missam, interdum prope dextrum cornu altaris, interdum uero post tergum sacerdotis stando uentilare, ne musce uenientes, ei sint impedimento, debet.  Horum autem statio, sacerdotisque, diaconi, subdiaconi et ceroferarii, in priuatis diebus huiusmodi est sicut ad horam ante missam, cui ipsi intersunt albati. Quisque in choro suo stabit. Nullus nisi iussus  de uno choro transit in alterum.



CAPUT XCIu. De his qui iubentur chorum mutare,

* Si quis autem alba indutus hoc modo chorum mutare iubetur, mox in sequenti hora regreditur. Sin autem, absque iussu non redit, nisi quis de illitteratis sit. Sacerdos supra seniores stat ad cancellos, uel si abbas aliquis in eo choro est, infra eum. Diaconus et subdiaconus, si sine uterque sunt custodia prouectioris etatis, ministri quoque altaris si sunt litterati, et extra custodiam ad cancellos; si uero custodie mancipati, uel adolescentiores sint, in summitate linee stabunt. Iidem ministri, si sunt conuersi, quamuis sunt acolythi uel subdiaconi et ceroferarii in summitate parietis contra altare sint  locati. Prouidendum est autem ne ex his omnibus plures sint in custodia quam duo.



CAPUT XCu. De mense lectore.

Mense lector, si non est in custodia, in minori choro infra utramque missam ex toto intendit his, que lecturus est: sin autem in maiori choro ad finem forme occidentalem residet: quod si in aliquibus dubitat ab armario, uel ab alio quolibet perito fratre percuntari ea licitum habet. Cum prior missa apud ecclesiam S. Marie celebratur, si est in custodia, ibidem; sin autem in reuestiario sedet. Quando fratres communiter albis uel cappis uestiuntur, ipse quoque ad firmandam lectionem in alba sedet non in  cappa.  Quod si ipso die sequentia canitur, ea inchoata, chorum intrat, finitoque Euangelio reuertitur. Finitis maioris misse solemniis; uel si aliquando illa extra monasterium canitur, ad finem prioris misse, ueniens ad gradum fecit ante et retro, et tunc uersum hunc cum conuentu respondente pronunciat: Domine, labia mea aperies, etc., prosequitur sacerdos ea benedictione: Saluum fac seruum tuum. Mitte ei, Domine. Dominus custodit te. Dominus custodiat introitum tuum et exitum tuum, et auferat a te spiritum elationis. uel istam. Auerte, quesumus, Domine, ab hoc famulo tuo spiritum elationis et ignorantie, ut humiliter legens sensum et intellectum capiat lectionis. Per Dominum. Finita benedictione lector inclinat ante et retro. Sin autem aliquo interueniente  casu huic uersui defuerit, alius pro eo hunc dicit, et pro neglecta benedictione ueniam petit.

* Ante generalem refectionem de pane prelibat iuxta preceptum S. Benedicti. . Cauet preterea ne ante finem misse uel orationis interdum missam sequentis illo pergere presumat, cum nec inde recedere debet sine coquine hebdomadariis. Prandio inchoato, si ad officium defuncti tabulam audierit percuti, surgens continuo ad ecclesiam uadit, sed finitis tribus lectionibus redit, eodemque modo ceteri. Si uero pro obituro fratre percutitur, concurrentes et ipsi nequaquam regrediuntur. In refectorium ueniens et stans in loco suo, non facit ante et retro aliisque aduersum inclinantibus, ipse  stat erectus, et si ad benedictionem sic uenire potest, ut ueste sua fratrum capita non tangat, locum non mutat; sin autem, cum inchoatur uersus, tali loco se applicat, unde ad gradum absque fratrum impedimento uenire ualeat.  Et quia nullus fratrum quidquam gustabit, priusquam lectio incepta fuerit, cum primum domnus abba, uel prior consederit, lector benedictionem petit, sed in Cena et in Parasceue sub silentio et accelerat lectionem adordiri. * Sed si liber aliquando ex negligentia presto non fuerit, ipse si quid tunc legere memoriter congruum poterit, legit. Ille uero, ex cuius negligentia hoc euenit in crastino capitulo pro hoc ueniam petit. Si homiliam lecturus est, que precedenti nocte ad matutinum lecta est, uerba tantum Euangeliste premittit,  u. g. Cum audieritis prelia non adiungens, et reliqua, nec expositoris aliquam mentionem faciens. Si autem illa, que ad matutinum non precessit, tunc uerba Euangelii item premittit, et subiuncto expositoris nomine homiliam incipit. Quotienscunque uero epistolam uel passionem, uel uitam alicuius sancti legi euenerit, precedentia eorum et subsequentia nunquam sub silentio preterit. Quod etiam in exordiis et fine Prophetarum, ceterorumque librorum faciendum esse certum teneat; in sermonibus autem precedentia eorum tantum. Si uitam uel passionem alicuius sancti inceperit, et si ante eius finem Dominica uel aliud festum occurrerit, que sunt competentia, legit. Quibus peractis,  quod de uita uel passione residuum fuerat, repetet. Quod si tempus legende alicuius historie uel prophetie, que subsequenti tempore congrue legi ualeat, interim superuenerit, propter hanc inceptum non omittit.

Inchoans lectionem, si submissa uoce legerit, ab armario adueniente signum altius legendi accipit; si corrupte, prior ei, ut corrigat, uel signo aliquo, uel ipsum uerbum emendando innotescit. Obseruat quoque idem lector ut, quando scilla est pulsanda, impedimentum protrahendo lectionem pulsaturo non faciat; sed postquam illum mense cum ferculo appropinquantem uiderit, aut tacendo, si apte ualet, uel celerius solito legat. Respirare etiam frequentius, si necesse habet, potest; mediocriter tamen.  Si altiori interdum uoce quam expedit, legit, mutare eam competenter ualet, si sibi placet. In cena Domini et in Parasceue finita lectione solerter intendit domnum abbatem, et uiso eius signo, legere desistit. Et si in fine uersus alicuius sibi innuitur, eiusdem uersus aliqua uerba repetit, ut eo competentius lectio finiatur. Lectione finita, ueniens ad gradum facit ante et retro, et si non est in custodia, secedit in dormitorium uel in regularem coquinam; si autem est in custodia, ad iustitiam suam uadit, et illic erectus exspectat quousque uersus finiatur. Quo finito ante et retro non faciens, custodi suo se iungit, et tunc similiter sicut in refectorio ante et retro non faciens, ascito custode refectum uadit, et tunc primum ad locum suum ante et retro facit. Ibi quoque  a custode suo commendatur fratrum alicui, qui tamen postea cum psalmo non iuxta eum incedit, qui ad scillam sedebat. Si necesse habet ante cenam cum licentia bibit, quando conuentus nondum intrauit. In hebdomada, si duobus diebus pro necessitate aliqua alium fratrem, ut pro se legat, rogauerit, non reprehenditur: quod si amplius . . .  nisi pro infirmitate, et ob hoc petens ueniam, in capitulo monstrauerit.



CAPUT XCuI. De lectore ministrorum.

 Librum in quo legendum est, in refectorium portat et reportat is qui legit ad seruitores, adiuuante eum ipso, si opus est, mense lectore: qui et mox cum eum deposuerit, quod legendum est  inuenit. * Huic etiam ea que lecturus est, firmare licet, quandocunque exceptis missarum spatiis librum et otium habet. Ad legendum uero, inde exire non tardabit, mox ut post refectionem conuentum ex toto chorum cum psalmo intrasse cognouerit, et si est in custodia eodem ordine, quo predictum, de ecclesia exit; sic quoque et ille alicui in refectorio committatur: at si in custodia non est de choro exiens, faciet ante et retro, et finita refectione ministrorum factaque consueta inclinatione ad gradum potest in eodem loco licentiam bibendi accipere; sed iterum ibidem priusquam bibat ante et retro debet facere, si nona sequitur, quia tunc cum eisdem ministris eam est cantaturus, ad ecclesiam regreditur.  Quandocunque autem id agere non habet, nequaquam illos exspectare solet. Siue autem in custodia sit, siue non, de analogio recedens librum secum portat, quem et super mensam ad lineam ponit, donec ante et retro faciat.



CAPUT XCuII. De hebdomadariis coquine.

* Hebdomadarii coquine solent esse quanti sufficiunt: quorum qui prior est siue obedientiarius, siue alius, omnino non prohibetur breuiter uerbis ante cellarium ipsi cellerario indicare, si aliquid est ualde necessarium, quod per signa non potest explicare. Hoc similiter infirmario et refectorario licet.  Quod primo faciunt cantatis in duodecim lectionibus uesperis de omnibus sanctis usque ad  Kyrie eleison; aut in priuatis diebus pergunt in coquinam ut accipiant fabas: quibus acceptis lauant eas diligenter aque tunc infuse; in qua etiam faciunt eas pernoctare caldario bene cooperto. Matutinis Dominice diei expletis, quando illi qui preterita hebdomada seruierunt, ad gradum uenientes Deo gratias agunt pro consummatione peracti obsequii hunc uersum ter cum totius conuentus responsione dicentes: Benedictus, Domine Deus, qui adiuuisti me, et consolatus es me, isti item in obsequium facturi, Dei adiutorium petunt ita dicentes: Deus, in adiutorium meum intende, etc. * Quod si quis illorum ibi presens non fuerit, qui tunc proximus stat benedictionem pro absente accipit; sed ille tamen in crastino pro hac neglecta ueniam petit. UD. Pro  exeuntibus sunt dicendi uersiculi a sacerdote: Saluos fac seruos; Conuerte, Domine, usquequo, eaque collecta; Deus cui semper humilium, etc; Misericors ac piissime Deus, qui ubique famulos tuos. Pro intrantibus uero Saluos fac seruos; Mitte eis, Domine. Oratio.

Prius etiam quam conuentus exeunt de ecclesia S. Marie, ut se possint calciare et interim descendere, dum conuentus ad necessarias est; manus et facies lauant et pectinant; faciunt tres orationes, ut moris est in ecclesia, si intrare potuerint, si non prope fores ecclesie. * A calendis autem octobris usque ad Pascha finita prima uadunt in dormitorium et diurnalibus se calciant; manus et facies lauant et pectinant, et, si fieri potest, ignem accendunt,  ut finita litania, ad quam nequaquam desunt, idem ignis sit in promptu ad supermittendas fabas. UD. Intrantes coquinam lauant fabas ternis aquis, et sic mittunt super ignem. Aqua caldario feruescente et spumas ebulliente eiiciunt eas iubiter transuerso cochleati, ne forte simul cum spumis supernatantes fabe proiiciantur. Quas etiam a fundo sepius cum ipso cochleari diuersant, ne cum mandi debuerint, sapiant ignis odorem. Folliculi fabarum cum se incipiunt aperire, non permittunt eas amplius super ignem. Aqua frigida iterum refrigerantur, iterumque cochleari huc et illuc diuersantur. Mittuntur in unam cuppam habentem cooperculum bene compaginatum. Caldarium quoque in quo coquebantur, intrinsecus  usque ad nitidum lauatur.  Reclinatur etiam tabula ad parietem inclinata, in quam, cum lauate fuerint, ponuntur; et ipsa tabula tota desuper infunditur aqua et torgitur scopis: prius tamen consueta inclinatione premissa, ter rursus dicunt hunc uersum, quem in choro dixerunt: sed tamen hic adiuncta trina uice Gloria Patri, Dominica oratione, uersu Adiutorium nostrum, etc. Iterum facto ante et retro, ita demum tabulam reclinant. Cantant omnes horas regulares pro more canonicorum. uesperos pro fidelibus defunctis loco suo imponunt et ad ultimum uerba mea. Effusa autem aqua lauantur scutelle, infunditur ea calefienda, qua olera sunt coquenda.  Quod si matutine tardius explentur, ut aliquando contigerit, maxime in festis precipuis et estiualibus, et signum ad primam maturius est pulsandum, tunc prius quam quid aliud faciant, tabula reclinata, horas adordiantur. Si quid remanet, quod ante primam non cantauerint, non est consuetudo ut post primam cantetur in manifesto. Qua finita, uel si est in priuatis diebus post euangelium misse matutinalia olera caldario immittunt, et post capitulum in alterum fabas iterato.

Accipiunt lardum  , qui cum aliquantulum coctus fuerit, cum oleribus exprimunt inde sagimen fabis superfundendum. Propter quod tamen ad maiorem missam non omnes se subtrahunt, sed duo tantum et precipue, si qui eorum sunt idiote, quibus  autem non debet a commilitonibus indultum esse, ut aliquam priuatam missam possint audire. Hi, ut premissum est, sagimen fundunt, et per eos iterum fabe calefiunt. Hi, si opus uiderint pro morosa coctione, ut amplius aqua super olera mittatur, quantum mittere uolunt, primum in sartagine calefaciunt; quia ea natura est olerum ut de aqua frigida saporem habeant deteriorem. Cauetur etiam cum mittenda sunt in caldarium, ut non alia aqua quam de feruida lauentur. Fabe non condiuntur nec adipe sparguntur, nisi quando percocte fuerint, ne forte mora longiori sal euanescat. Et si unus coquorum uoluerit, non est illicitum, de ipsa fabarum aqua paululum prelibare, ut probet, si bene sint condite.

 Ad mixtum non accipiunt, nisi quod S. Benedictus precipit, quartam partem panis absque libra sua, et de uino; sed tamen ea die, qua aliquis fratrum post maiorem missam sepelitur, mixto carent. Finita hora postquam sunt refecturi fratres, celeriter exeunt, ut fabas administrent, uel ad initium psalmi Miserere ea die qua raduntur, aut si psalmus non cantatur ad preces exeunt. Quorum, qui prior est, si tamen bene nouerit, et huius est uirtutis, cum cochleari ad hoc facto fabas mittit in scutellas; alii portant ad mensas, a principali incipientes mensa. De oleribus e contrario fieri solet, que ita administrant, ut a nouissimo incipiant.

Scutella posita cum ipsis oleribus ante domnum  abbatem uel priorem, qui eam apposuit, cum signo mediocri licentiam querit a presidente, ut scillam iubeat sonare. * Quo annuente paululum inclinat, et ad scillam ueniens tamdiu sonat, quousque iuuenis Benedicite incipiat pronuntiare.  Sed et interim dum benedictio a sacerdote compleatur, prefatus dapifer stat inclinis ante architriclinium, et tunc facit ante et retro. Quod medium datur inter fabas et olera, tres dies in septimana, id est feria secunda et quarta, et sexta solet esse pietantia, quam aliis diebus generale . . . Generale appellamus, quod in singulis scutellis datur. Pietantiam, quod in una scutella duobus uerbi gratia. Aliquando pro pietantia  datur absque scutella unum crudi casei frustum uel quatuor oua. Tunc caseus quidem ita ministratur, ut ad scillam sedenti in scutella apponatur, ceteris uero per singulas mensas singule porrigantur scutelle casei frustis plene, ut quot sibi placet, quisque accipiat: si oua octo duobus simul in prima scutella apponuntur: ceterum pietantia, que duobus simul datur ad scillam sedenti uel priori in loco suo non dimidiatur. Pro generali oua quinque dantur unicuique, et caseus nunquam nisi coctus. Sed quidquid est generale a nouissimo incipitur administrari, et ad hoc scilla sicut et ad olera, sonatur: pietantia uero a priore et de hac hebdomadarii coquine nichil omnino ex debito se intromittunt, nisi quod in fine prandii fragmenta eius colligunt; sed  cellerarius, quibus ad hoc innuerit, cum his eam administrat. Quidquid est generale, hoc apponunt, nisi pisces sint, quos Cellerarius ipse singulis eis suggerentibus apponit, adiutore suo ex altera parte similiter faciente. Quibus appositis cellerarius ipse scillam pulsabit. Si autem est alius generalis, ad hoc prior eorum scillam pulsat. * Quod si solito tardius administratur, prior scillam ante se pulsare non moratur. Poma uero cruda uel herbe ad prandium, si bis reficiunt, nunquam alicui dantur in refectorio.  Scutellas colligunt eas solas, in quibus fabe, oleraque administrata sunt, propter quas etiam unus iugiter remanet in coquina, qui ita recens  ollitas abluat, eademque aqua, qua diluculo sunt ablute, ne si comestorum reliquie induruerint,  maior fiat abluendi difficultas. Eadem est diligentia de caldariis, ut et ipsa lauata sint, si non ante, prius tamen quam seruitorum refectio finiatur. Focus etiam caute cooperitur, ut in crastinum uiuus reperiatur. Post uesperos iterum fabis iam lauatis pro gratiarum actione dicunt prefatum uersum, Benedictus es, Domine, qui adiuuisti me; eodem modo, quo alterum dixerunt in matutino. Sed si uoluerint, duos dies expedire possunt de lauatione scutellarum, id est in secunda feria et quarta, in quibus pro consuetudine cellerarius non potest contradicere, ut eas in cellarium diluculo portatas non commendet famulis suis propensiore studio lauandas.  ueniente sabbato post nonam  uel post uesperos scopant coquinam, totasque sordes, que fiebant per occasionem cinerum, uel lignorum foris ostium accumulant, ut inde per famulos cellerarii efferantur. Calefaciunt aquam ad mandatum et eo die differunt uersum: Benedictus es, Domine, usque dum mandatum sit peractum, et in refectorio etiam lectio collationis iam finiatur. In sequenti autem sabbato, cum noster aque ductus limosam habeat aquam, qualecunque sit festum, scopant utrumque lauatorium, tam quod est ad ecclesie usus quam quod ad manus.

Item scopant necessarias fenique reliquias per totam hebdomadam expensi congerunt ad murum, et  si est tempus estatis per totam illam hebdomadam post nonam in refectorio propinant aquam. * Sed hec propinatio sicut et meridiana repausatio in Palmis initiatur et usque ad Kalendas Octobris protenditur. Sciendum uero est, quod in quacunque die Quadragesime fratres una uice comedant, post prandium fieri debet premissa lauatorii emundatio, que tamen, cum bis comeditur, usque post nonam differtur; sed in Quadragesima statim post sextam peragitur, semper quidem mundis scopis ab eleemosynario datis ad hoc solum opus utendis. Sciendum est etiam, quod prefati ministri in Quadragesima et alio tempore quotiens post cenam officium defunctorum est agendum, a conuentu exspectantur, nisi cum maximo ritu agatur, uel breuis alicuius defuncti  adueniat, pro quo simul omnia signa pulsentur, uel, si nimis sero est, eisdem ministris licet bis uel ter in hebdomada alios fratres rogare, ut pro se seruiant.



CAPUT XCuIII. De utensilibus coquine.

 Hec autem sunt utensilia, que nunquam deesse debent in coquina. Primum tria caldaria, unum ad fabas, alterum ad olera, tertium simul cum tripode ferrea, ut si quis pannos suos lauare uoluerit, lixiuium facere possit. Cuppe quatuor, una ad fabas reseruandas, quando fuerint ita semicocte; altera in quam cadit aqueductus, et in qua olera prius lauantur, quam in caldarium mittantur; tertia in qua scutelle, quarta ad hoc solum, ut aqua calida in  eam mittatur ad mandatum et rasuram, quibus fratres inter radendum utuntur; quam et calefacere debent, qui in priori septimana seruierunt. Item quatuor cochlearia, unum ad fabas, alterum ad olera, tertium non adeo grande, sed mediocre ad saginam exprimendam; quartum est ferreum, ad focum cineribus cooperiendum, ad quem componendum uel distrahendum est etiam eiusdem generis forceps. Item quatuor paria manicarum, ne manice stamineorum fratrum de nigredine coquine familiari sordidentur.

Sunt et ibi duo paria palmariarum  , que ita Romanice appellantur, manus que defendunt a calore caldarii, quando recens ablatum ab igne quoquam  est mouendum uel inclinandum. Tria manutergiola, que in omni quinta feria mutantur, minimeque manus ad solita tergunt manutergia fratrum, que pendent in claustro. Unus culter ad lardum incidendum, et simul cos ad acuendum. Una patella ad aquam, si opus fuerit, calefaciendam et ad adipem fundendum. Altera, que permodica in fundo minuatim perforata, ut ipse adeps per eam coletur. Una pixis in qua sal recondatur, et unum scrinium, in quo minora queque recondantur. Una urna, qua aqua hauriatur, scopeque due, quibus caldaria post coctionem scopentur. Due retis abscissiones, quibus utantur ad ablutionem scutellarum, et caldariorum.  Due tabule ad scutellas, una in qua ponantur post refectionem utcunque lauata: altera in qua diluculo, que ad perfectum debent esse lauate. Duo sedilia, que bancos uulgo appellant; una sella quadripoda et summissa, super quam ponatur cuppa cum oleribus, quando sunt in caldarium mittenda. Una petra, etiam maior quam molaris, super quam iterum ponitur caldarium, siue sint fabe, siue olera, que administrantur; altera super quam et altera cuppa ponitur de qua scutelle lauantur inter reficiendum. Unus follis ad sufflandum ignem. Unum flabellum uimineum ad uentilandum. Unus contus ad subportationem caldariorum; alter ad ignis dimotionem. Unus canalis in qua lixiuium semper habetur, propter manus frequentius  lauandas. Duo quoque tigroni, uterque de tribus lignis licet imparibus angulis sint facti, qui in modum ostiorum huc et illuc uersari possunt. In his pendent catene, quibus caldaria suspenduntur, suspensa implentur aqua prope aque ductum, et ita deducuntur absque labore usque super ignem.

Sciendum quoque quod pro nulla necessitate aliud quid coquitur in coquina regulari, preter fabas et olera, nec etiam aliud genus leguminis. * Sed si fabe desunt, prefatum tamen cursum et psalmodiam ibi cantare non omittunt; quia aliud multiplex seruitium non sinit eos uacare, ut est focus nutriendus, aqua ad ablutionem caldariorum et scutellarum calefienda, lardus cum oleribus coquendus, ac post inde sagina exprimenda, et cetera his similia, que  ipsa necessitas melius docet non pretermittenda.

 Ceterum fabe etiam quando ita sunt nouelle, et pro quibusdam deliciis cum pipere condiuntur, non a fratribus sed a famulis coquuntur. In ipsa coquina regulari scriptor tantum, si incaustum  temperare uoluerit, non prohibetur, et si quis uoluerit calceos suos ungere, prouidebit horam competentem, id est in estate ante primam, et in hyeme ante tertiam, et si meridianum non agitur, post nonam; si tamen seruitores non habent amplius administrare. Pueri quoque candelas quibus opus habuerint, faciunt in ipsa coquina cum magistris suis.



CAPUT XCIX. Quando fratres anticipent mandatum in quinta feria, et quomodo pedes prelauent.


* Quotiescunque aliquod festum, in quo psalmus uenite a quatuor est cantandus in sabbato, uel in Dominica occurrit agendum, in quinta feria precedente mandatum est anticipandum. Tunc etiam fratres prelauant pedes, et si quis podagra uel alio morbo ita infirmatur in pedibus, ut eos competenter in claustro cum ipsis abluere non possit, cum licentia lauabit in infirmaria, et famulus infirmarii aquam administrabit illi; sed postea ad mandatum ipsi pedes non lauantur.

Sed hoc sciendum, quod hec pedum lauatio post  uesperos statim mutatis diurnalibus agitur; si tamen non est cenandum; debet premitti, officium sequi, etiam si ipsa hora huiusmodi breuis superueniat pro qua omnia signa simul pulsari debeant. uerum et diurnales facta mutatione in claustrum sunt reponendi. Quia nullus nisi nuper minutus debet dimittere, siue opus sit, siue non, quin aliquantulum eos abluat; quia hec talis consuetudo ex antiqua patrum institutione tenenda est magis pro humilitate quam pro necessitate. Nam sunt nonnulli nostri ordinis tante humilitatis, ut staminea sua et alia uestimenta nunquam ab alio quoquam, nisi a seipsis lauari patiantur. Attamen soli obedientiarii, qui pro aliqua necessitate postea sunt exituri diurnales non mittant, sed corrigiis infra compositis cum eisdem  etiam mandato intersunt. Est autem consuetudo ut cum calcei ita in manibus portantur, extenso brachio per corrigas tantum tenantur, ita ut inter manum portantis et calceos dependentes quasi unius cubiti sit interuallum. Lotis ergo pedibus et diurnalibus aliquantisper ablutis si cui libet ungues pedum resecare, hoc in eodem loco debet facere, quippe cui tunc temporis cultellum ad hoc solum secum portare permittitur; sed et soccos ibi tunc excutere conceditur. His autem peractis, non morantur calceos cum cultris ad lectum portare, et mox redeuntes in claustrum manus lauant, et si officium defunctorum non est agendum, percussionem tabule ad mandatum, siue cymbali ad bibendum, si non cenauerint, ad lectum sedentes cum  summo silentio exspectant. Si autem, ut aliquando hyemali tempore contingit, cenantibus ministris propter instantiam noctis a conuentu lectio interim haberi non potest, accensis luminibus in capitulo tabule percussio exspectatur. Post cenam uero ministrorum uel communem bibitionem inquiret prior a domno abbate, si uelit mandato interesse. Illo autem siue uolente siue nolente, prior tamen non omittit tabulam percutere.



CAPUT C. De mandato fratrum.

* Igitur percussa tabula hebdomadarii coquine, qui presenti hebdomada seruierunt ad lauandum, qui seruituri sunt in sequenti ad tergendum pedes,  se parant. Conuentus capitulum intrat, sicque facto ante et retro sedens, intrantem abbatem uel priorem exspectat. Priori assurgitur erectim super scabella; abbati uero intranti stando, sed non inclinando. Imponente antiphonam domno abbate, uel, si ipse absens est, armario, illi qui pedes fratrum lauaturi sunt, precedunt tersuri cum linteis; precincti cum linteis subsequuntur, et sic capitulum ingressi; si quatuor sunt, primus et tertius in ordine in dextra lauant parte, secundus et quartus in sinistra, pedi quem lauerunt statim calceum supponere non negligentes. Quem ordinem seruant et qui pedes tergunt domno abbati et his fratribus tantum qui super scabellum  aut super iuncum sedent, flexis in terra genibus, pedes fratrum lauant et tergunt. Qui prius partem suam perlauerint, in altera parte lauantes adiuuant, quo citius se expediant.

Peracta autem pedum lauatione simul et manutergiorum, extra capitulum ubi aqua lauantibus ministrabatur per conuersum, cui hoc officium fuerat iniunctum, in eodem loco, sibi inuicem aquam ad manus administrant, quas tamen non tergunt. Tunc ingredientibus illis cum baccinis ad ablutionem manuum nullus absente abbate priori assurgit; sed unusquisque sedens ministrum aque exspectat. uerum si episcopus aliquis uel abbas ibi in loco domni abbatis sedet, surgenti omnes assurgunt, et si super scabellum steterit, tunc nec conuersus ad  terram descendit, sed stando super scabella prestolatur donec consideat.

Facta autem et manuum ablutione eodem ordine quo et pedum, si quis ibi non hebdomadarius, sed rogatus ab aliquo hebdomadario uice illius ministrat, hic cum foris capitulum baccinum deposuerit, regressus in locum suum secedit, faciensque ibi ante et retro, sedet. Is ergo a quo rogatus fuerat exiens ante capitulum se ceteris in ordine suo iungit, sicque precedentibus, qui pedes lauerunt, omnes simul ante sedem domni abbatis ante et retro faciunt. Tunc tandem sequitur eos conuersus, qui aquam ministrauit eis lauantibus, et ueniens in locum suum ibi ante et retro facit et ipse. Lecturus autem ad collationem surgens statim, cum sacrista  accepta licentia ad pulsandum exierit, petita benedictione, lectionem orditur statim ut cantum finitum audierit. Lecto uno uel duobus uersibus, qui tunc tenet ordinem sedens in principali loco, innuit ei qui sibi in tenendo ordine ibi proximus est, et ille facto ante et retro suaui egreditur incessu ad percutiendum cymbalum, si tamen lectum audierit uersum; quem etiam refectorarius pari sequitur incessu. Audito itaque cymbalo, fratres ordinate in refectorium procedunt, et qui in eundo dexteri sunt, inclinant se cymbalum percutienti, ipse quoque inclinatus non se ad plenum erigit, priusquam omnes pertransierint. Tunc etiam lector eundo in refectorium neque primus est, neque si altioris est ordinis,  locum suum seruat, sed ordinem qui ei inter primos euentu occurrit, in refectorium usque tenet. Ibi quoque uersum legere debet stans: similiter et totus conuentus exspectat donec ordinem tenens unumquemque, quem preteriit, inclinantem considerat, a quo etiam innuitur ei statim, ut legat. Refectorarius autem mox, ut uocem legentis audit, scillam semel manu resonare facit, ut audito huius sonitu conuersi ac iuuenes, quibus hoc est proprium, surgant ad propinandum, quibus cum ipse sine ordinis eorum consideratione, prout accesserint, pateras potu impleuerit, et ipsi similiter, prout ab illo recedunt ante gradum, utraque parte tabule que refectorium diuidit in longum, uel alter post alterum steterint extremo iam progrediente proximum  iam lectionis exspectat, ac tum tandiu scillam pulsat, quousque iuuenis uel puerorum aliquis, si assunt, Benedicite incipiat. Tunc, data per sacerdotem benedictione, mox qui primus eorum ad gradum contra priorem steterit, ipsi poculum porrigit, et ipse patere sue infundit, ceteri uero ceteris propinant, incipientes a prioribus ad utrumque refectorii latus, postremo in medio considentibus. Cum autem quisque patere sue infuderit quantum sibi uisum fuerit, iuxta se sedenti porrigit. Sed si domnus abbas affuerit ipsi soli uasculum in quo sibi propinatum fuerit, dat, siue sit phiala, siue patera sua; cum biberit, ante se ponit; quod etiam licet cuilibet abbati uel priori iuxta se sedenti, uel per seipsum ordinem tenenti. Propinantium pateras ipsi pincerne infundunt;  illi autem, peracto suo officio, non ut prius ordinati, sed quotquot conuenienter in simul iungi possunt, precedentes ceteri eodem ordine subsequentes ad gradum similiter ex utraque parte medie tabule ante et retro faciunt; et sic in locum suum bibituri redeunt.

Si quis fratrum interim superuenerit lectione nondum finita, bibendi licentiam accipit. Si quibus de potu quid remanet bibentibus, hoc infundunt iustitiis suis, et pateras superponunt inuersas. Finita autem lectione lector ponit librum in supremitate mense illius linee, que est propior sedi sue, factoque ante et retro, librum recipit, et ueniens in locum suum ante se ponit, et sic sedens bibit. Deinde cum priori uisum fuerit scillam ad surgendum tunc percutit, ac  in eodem loco stans uersus ad conuentum pronuntiat uersum Adiutorium nostrum in nomine Domini, sicque facto ante et retro inde redeunt in ecclesiam. Attamen sciendum est quod in hac sola processione fratres uicissim possunt mutare, propter discedentes obedientiarios, qui tunc inde cum licentia discedere possunt. Quam mutationem non licet in alia processione, nisi in fine fieri.



CAPUT CI. Quando fratres infra collationem bibant.

* Item quotiescunque fratres inter collationem bibunt, hunc prescriptum ordinem tenebunt. Quia uero id occasio obtulit, quibus fiat temporibus, non debet reticeri. In omnibus festis, que maximo ritu celebrantur, ipso die sancto infra collationem bibunt,  siue uigiliam habeat ipsi festiuitas, siue non. Quod si uigiliam habet, in ea die, que uigiliam precedit, fratres inter collationem bibunt. Bibunt etiam quotiescunque in estate in crastina die debent ieiunare, et quoties insuper priori uidetur, uel propter nimium calorem, uel propter huiusmodi causam rationabilem, et usque ad Idus Septembris.



CAPUT CII. De mandato prium pauperum.

 Breuis in capitulo clauditur cum his tribus, qui ad quotidianum mandatum notantur: quod inchoatur in capite ieiunii, et perdurat usque ad Kalendas Nouembris. Omni die, siue una uice, siue duabus comedatur, post cenam agitur. Sane conuentu  in ecclesiam post cenam cum psalmo intrante, qui id facturi sunt, per minorem chorum transeunt, et sic se prope ostium in unum colligunt. * Mox post uersum finitum tabula percutitur, et ipsi primi uel inter primos exeunt, et psalmum Laudate imponunt. Presbyter in medio, alii uero hinc et inde collaterales illi eundem psalmum cantantes incedunt. Cum autem ad ianuam uentum fuerit, qui inter tres iunior est paululum precedit, ianuam aperit, et primus exit, ac post cum alter ille, sequente hoc sacerdote, sicque ad locum huic operi deputatum pergunt, UD. uidelicet ibi tres pauperes inueniunt iam pedibus nudatis, et a famulo eleemosynarii prelauatis. * Ante quos etiam eo ordine, quo illuc uenerunt, qualiscunque sit dies, ueniam petunt.  UD. Deinde finito psalmo superior locum dat presbytero, secedens ipse in medium et antiphona mandatum nouum imposita, pedes pauperum lauant, * lotos post cum linteo deinde capillis parum tergunt, osculantur, simulque oculis tangunt. Qui postremus est in ordine idem linteum a famulo acceptum in manum dat sacerdoti, deinde sacerdos medio, et medius ultimo.

 Postea lauatis primum manibus propriis, ad manus quoque pauperum aquam prebent et manutergium. Scillula a sacerdote semel percussa cessatur a cantu. Pulsatur tandem scilla: qua dimissa Benedicite datur super cibum et potum, si habetur,  et sic pauperibus ministratur. Panis eis in dexteram, potus in sinistram mittitur, et manus utraque osculatur. Deinde mutantes se, stant et inclinant se ad ordinem huiusmodi.  Electio domni abbatis hoc habet, quasi legitimum  sempiternum, quod ad eam nullus mortalium interesse solet, preter eos solos, qui sunt ecclesie nostre professi. Ergo imprimis res ipsa sedulis omnium fratrum precibus studiosissime Deo commendatur, ac deinde coadunato seniorum consilio de ipsa electione tractatur, et quomodo secundum Dominum fieri possit tota intentione perquiritur. Cum autem ad orationem ipsius electionis uentum  fuerit, primo totus conuentus se in ipso capitulo prosternit, et de canticis quindecim graduum  septem prima decantat sequente oratione Dominica, et ipse prior aliis adhuc prostratis se leuans premisso uersu: Ostende nobis, Domine, misericordiam tuam, hanc dicit orationem  . Assumus, Domine S. Spiritus, assumus quidem peccati immanitate detenti; sed in nomine tuo specialiter aggregati, ueni ad nos, et esto nobiscum, et dignare illabi in cordibus nostris. Doce nos quid agamus, quo gradiamur, et ostende quid efficere debeamus, ut te auxiliante tibi in omnibus placere ualeamus: esto salus et suggestor et effector iudiciorum nostrorum; qui solus cum Deo Patre et eius Filio nomen possides gloriosum: non nos patiaris perturbatores esse iustitie, qui summam  diligis equitatem, ut in sinistrum nos non ignorantia trahat, non fauor inflectat, non accepti muneris, uel persone amor corrumpat, sed iunge nos tibi ueraciter solius tue gratie, et glorie dono; ut simus in te unum, et in nullo deuiemus a uero, quatenus in nomine tuo collecti, sic in cunctis teneamus cum moderamine pietatis iustitiam, ut et hic a te in nullo dissentia sententia nostra, et in futuro pro bene gestis consequamur  premia eterna. Respondetur tantum Amen ab omnibus. Quos iterum confidentes prior compellat, suadens, ut de presentia diuine gratie nequaquam dubitent. Loquitur etiam nonnulla cause et tempori consentanea.

* Inter hec siue ipse prior, siue alius senior, cuius animam timor Domini possideat, monetur et rogatur a ceteris maioribus, ut primus edicat quid de gerenda electione sentiat. Si de eo quem primum nominauerit, pars aliqua fratrum dissenserit, in sequentem uel si opus, usque in tertium diem differtur, et interim ieiuniis, orationibus, et eleemosynis instantius super hoc Dei misericordia inuocatur. Tandem uero secundum regulam S. Benedicti  electo abbate, in ipso capitulo imponit prior antiphonam. Confirma hoc, Deus. Cantatur  psalmus: Exsurgat Deus, tonaliter et sic deducitur in ecclesiam. Ibi iacet prostratus ad gradum, donec finiatur psalmus et antiphona, cum oratione Dominica, dictoque uersu Et ueniat super nos, cum oratione actiones nostras, etc., surgit, statuitur in locum Domini abbatis, imponitur hymnus Te Deum laudamus, et consequenter incipit custos pulsare ad classicum.

Eadem autem hora ad secundum predicti hymni uersum singuli fratres ueniam petentes incipiunt eum osculari. Quo facto cuncti cum ipso reuertuntur ad capitulum, omnesque obedientiarii monasterii ponunt claues suas ad pedes eius, et ipse precipit eisdem, ut recipiant eas. Postea cum proxime opportunum fuerit, inuitatur episcopus ad benedicendum eum, et ipse, non alius, donat ei pastoralem baculum.  His breuiter prelibatis de electione domni abbatis dicatur, quod, sine personali acceptione, generaliter pertinet ad ordinem nostrum, et ad illum, quicunque officio functus fuerit abbatis.



CAPUT II. De generali officio domni abbatis.

 Domno abbati in omni loco  singularis reuerentia defertur. * Primum in ecclesia quandiu scilla pulsatur ante nocturnos, super  misericordiam sedilis sui, si opus habet, quiescit; fratribus tamen interim solito more inclinatis. Si autem procumbendo oratur, tunc ipse infra predictum spatium super formam iacet, et tres orationes ibidem facit. Nullus in choro iuxta eum in sedili  proximo stat, nisi abbas aliquis; quibuslibet tamen prope illum stantibus locum uicissim sedendi dat. Quoties antiphona imposita, inclinat, omnes quoque cum eo inclinant, etiam quando ueniam petit pro hoc, si in uerbo fallitur aliquo. Si aliquando cum lectori benedictio danda est, dormitat, qui ei proximus sedet, honeste excitat.  Quandiu est in conuentu, semper ad octauum, si hoc breue est, ad uII responsiorum notatur, et ad duodecimam lectionem, ad quam incedenti uniuersi assurgunt, nec sedent, donec ipse pertranseat. Ne autem propter illum de analogio reuertentem denuo surgere  debeant finita lectione rursum ipse notatur, * usque dum surrexerint ad Gloria Patri responsorii cantanti. Tunc rediens ante sedem suam facit ante et retro sicut et prius. In tribus autem ante Pascha noctibus ad sextum responsorium et ad nonam lectionem notatur.  Si quando uel omnia uel quedam responsoria cantantur ad gradus, quod ipse cantat, cantat in sua sede cum concentoribus suis, iuxta eum, si fieri potest, sin autem, retro stantibus. Quo cum illis finito de sede paululum procedens facit ante et retro. Sed et cantor prius ad eum uenit, pronuntians, si que antiphona est ab ipso imponenda, uel responsorium cantandum. * Quod si ipse cantare uel antiphonam imponere noluerit, uel etiam presens non fuerit, idem cantor uicem eius in hoc agit. Ipse etiam causa monendi ad eum accedit, si ad lectionem  eum non uenire perspexerit.

Ad eius curam proprie respicit hymnum, Te Deum laudamus, aut per se incipere aut alii iuxta se stanti id iniungere.  Quod si neglexerit, tunc prior incipit. Ad eum quoque pertinet, ut legat euangelium, quoties post nocturnos est legendum, * et ut tunc in alba in choro sedeat, si talis festiuitas est, ut altaria incensare debeat. Tunc, inquam, solus et alba tantum indutus incensat, si in tali est festo, quo et ab alio sacerdote ita incensari debeat.  Tunc etiam ad sedem suam incipit antiphonam super canticum Euangelii, ac postea thus ibidem imponit. At si tale est festum, quo cappa indui debet, infra hymnum ad eam induendam in uestiarium uenit, et  si antiphonam non uult incipere, ibidem thus imponit. Si uero antiphonam est incepturus denuo ad sedem suam redit, ibique post inceptam antiphonam illic imponit. Ubi notandum, quod quotiescunque solus incensat, siue sit in choro, siue in uestiario, sacrista ei acerram et seruitor thuribulum apportat. Super canticum Euangelii non amplius nisi in duodecim lectionibus antiphonam imponit.  Sacerdos oblaturus incensum, prius ad eum portat, si est in choro, ut per eius manum in thuribulum mittatur; item diaconus ante Euangelium: idipsum facit, qui tenet chorum ad offerendam etiam si domnus abbas tunc cantet missam.

In capite ieiunii, si presens est, ex consuetudine fratribus cineres imponit, quos et ipse postea a  priore accipit, sicut et sacerdos, si domnus abba non aderit. Quicunque de suis professis, nisi sit abbas, ipsum osculatur, et ante et postea ueniam petit, nisi ad missarum solemnia sit. In medio dormitorio est lectus eius prope crucifixum.  Sonitum ipse facit, quo fratres diluculo ad surgendum excitantur. Qui, si aliquando solito diutius dormit, prior pro eo sonitum facit. Si ipse presens est, quando ad capitulum pulsari debet, per se, si uult pulsat. * Si autem presens non est, non debet pulsari, nisi prenuntietur illi, cui, si uult, in primordio interesse, et si aliquid ex maximis solemnitatibus  instat, capellanus eius, antequam scilla dimittatur, in minorem chorum diuertit, ibique donec conuentus precedat, subsistit, et tunc pastoralem uirgam iuxta introitum chori iugiter positam accipit, et ante lectorem capitulum ingreditur atque ad dextram domni abbatis ponit, finitoque capitulo illuc ubi prius acceperat, reponit.

Quandocunque eo presente nomen eius fratres in breui recitari audierint, omnes quotiescunque et ipse inclinant. Finito sermone, si talis excessus in sacramentis sibi forte accidit, * quando missam celebrauit, scilicet si uinum sine aqua, uel aquam sine uino, pro sanguine Domini consecrauit, uel si quid de eisdem sacramentis cecidit, uel si corpus Domini bis accepit; hoc modo agere incipit. Primum  sedendo cum omni humilitate se accusat, seque a fratribus super hoc adiuuari postulat: quo audito, ministri, qui ubi idem excessus contigit, ministrauerant, surgunt, et petita uenia in stamineo iudicium accipiunt. Illis uero ad sedem suam redeuntibus, omnes sacerdotes officium misse celebrantes, ueniam petunt. De quibus septimum si uidetur, et octauum uice sua eligit, et hos, sicut et ministros iudicium facit subire, finitoque capitulos post psalmos uerba mea cantantur septem psalmi penitentiales a fratribus prostratis, nisi dies sit Paschalis, et dicuntur he orationes: Concede nos famulos. Ineffabilem uel exaudi, quesumus, Domine, premissis his uersibus. Post partum. uersus. Adiuua nos, Deus. uerum quia predicti excessus non solum abbati, sed  et aliis fratribus diuerso modo possunt euenire, quam diuerse etiam emendentur non est reticendum.



CAPUT III. Quid agendum sit, si forte negligentia aliqua in corpore uel in sanguine Domini euenerit.

* Si de sanguine Domini aliquid ceciderit super corporale, recondendum ipsum corporale, ac loco reliquiarum seruandum. Si super pallam altaris, incidenda est particula ipsa, et pro reliquiis seruanda. Si super casulam similiter agitur. Si uero in terram, lingendus, extergendus, atque radendus est locus, siue lapis, siue terra, ipseque puluis in sacrario, uel in piscina recondendus. Is autem, cui  talis accidit negligentia, ante capitulum suum stamineum ita dissuit, ut, si abbati placuerit, nudus suscipere iudicium paratus sit. Quod autem ita se preparet, etsi consuetudo non est, tamen nemo reprehendit. Post hec agitur, quod de ministris, de sacerdotibus, et de septem psalmis predictum est. Si autem de corpore Domini super altaris pallam aliquid ceciderit, pars illa non inciditur, sed uino tantum abluitur. Ille uero, cui hec negligentia contigit in capitulo ueniam petens, competens super stamineum iudicium accipit cum illo, per cuius incuriam tale quid accidit. Si uero Dominicum corpus in terram ceciderit, simili modo per omnia agendum est, sicut supra dictum est, de sanguine Domini. Quod si in sanguine Domini musca, uel aranea, uel  tale quid ceciderit, quoniam talis res non sine periculo potest glutiri, cum necesse est, igne cremandum est. Satisfactio autem huiusmodi casus in arbitrio presidentis est, quo scilicet illi, cui hoc euenit, aut iudicium accipere, aut psalmos iubeat, aut etiam publice eleemosynas dare, uel in conuentu psalmos, prout sibi uidetur, decantare precipiat.

Sciendum autem quia quandocunque alicui fratri aliqua de istis negligentiis post capitulum contingit, nequaquam emendatio differtur, sed abbati sine quo nunquam huiusmodi res tractatur, si est in claustro, intimatur; moxque ad conuocandos fratres tabula percutitur. Quotiescunque domnus abbas ad capitulum uenerit, nec ab aliquo uenia illic petitur, nec  quisquam inclamatur, donec si quid illa uice dicturus est, finierit. Si quoquam profecturus fuerat, et interim aliqui fratrum nostrorum obierant, post reditum suum ad primum capitulum ab armario est admonendus, ut indulgentiam exoptet.



CAPUT Iu. De fratre incarcerato.

* Si fratrem aliquem incarceratum inuenit, quem digna penitentia pro testimonio prioris et seniorum, quos ipse prior ad eundem direxerat, de carcere liberari exposcit, hunc petita uenia pro eo ab eisdem senioribus iubet dissolui, et in capitulum adduci, qui ut cor penitens ueniam petendo demonstrat, iubet eum in ultimo sedere, aut etiam, si uidetur de eadem noxa omnino liberum esse. Si quando infra  sermonem ad capitulum accedit, priusquam illi finiatur non intrat. Intrans autem, si fratrem in iudicio stantem, uel etiam exutum inuenit, hunc prior mox sedere facit, et si talis est negligentia, que non sit leuiter dimittenda, tunc dicit ei: Ite sessum, et postea redite. Qui reuersus, profunde inclinat , ad eius introitum fratres assurgunt, et erecti ante scabella, donec pertranseat, consistunt.

Si de aliqua consuetudine dubitatur, quidquid ille communi seniorum consilio ibidem definierit, de cetero quasi pro lege tenetur. Nam hoc oportet seniores, quantum in ipsis est, prouidere, ne unquam per eum ulla consuetudo, nisi in melius transmutetur.  Quod si ipse absque fratrum consensu aliquam consuetudinem sic immutat, ut postmodum perstare non ualeat, humiliter inde est admonendus, et quidquid super hoc communiter a conuentu decernitur, in hoc iuxta maiorum traditionem consentire non moratur. Ad illum quoque solum respicit, non solum maiores obedientiarios, uerum etiam quosdam eorum adiutores constituere, u. g., adiutorem primum custodis ecclesie, camerarii, cellerarii, magistri nouitiorum, infirmarii, armarii. Ipsos tamen obedientiarios, sicut et cuiuslibet celle priorem, prior sola necessitatis causa potest de obedientiis suspendere, si forte domnus abbas uel tamdiu alibi moratur, uel adeo remotus est, quod legationem ad cum non potest dirigere. Talis autem necessitas  cogit eum, quemlibet eorum de obedientia suspendere, si quid tale commisit, quod per se absque domno abbate emendare non possit. Adiutores uero predictos pro simili, uel etiam minori necessitate potest mutare absente abbate: cui soli etiam repositum est, ut quemlibet fratrum mittat in culpam grauiorem. Et hec est huiusmodi.



CAPUT u. De culpa grauiori.

* Frater qui contumax, aut inobediens, uel in aliquo contrarius sancte regule exstiterit, hic quoque secundum regulam est tractandus. Qui uero aliquod tale crimen, ut est furtum uel sacrilegium incurrerit, sentiens illud ita publicatum esse ut non possit tanti sceleris reclamationem effugere, domno  abbate capitulum tenente, petit ueniam sua sponte; deinde lamentabiliter profert in quo lapsus sit crimine.  A quo cum audierit, Ite, exuite uos et discalciate, et reuertimini sicut mos est; exit, precedente eum camerario in auditorium: ibi eo adiuuante primum pedes denudat, caputium quoque staminei sui dextra leuaque incisione laxat, ut brachia per ipsum ualeat extrahere, et stamineum cum manicis circa femoralia ligare  accipit manu dextra iugiter ibi iacentium uirgarum manipulum, * ab ipso camerario tunc ad presens colligatum, UD. et in leua cucullam decenti complicatione pendentem, et camerario precedente, ita uenit in conspectum domni abbatis, ac uirgis cucullaque ante se positis,  ueniam petit. Iussus, ut surgat, sedet ad terram, et cucullam super genua ponit. * uerberatur, quantum domno abbati uidetur, deinde iussus, ut se induat, ita sedens cucullam nudo corpori induit et surgit. Post hec iubetur exire ad induendum. Comitatur eum, qui et supra; rediens discalciatus, iterum se prosternit. Cum audierit a domno abbate: Frater! estote in grauiori culpa, protinus caput inflectit, capellum induit, quod et postea non abstrahit, quamdiu in tali sententia fuerit; nisi quando ante ostium ecclesie se prosternit; tunc enim parum illud detrahit. Deinde ad designatum talibus locum tendit, prosequente eum fratre, cui tunc a domno abbate committitur.

In predicti autem auditorii occidentali angulo  quedam est mansiuncula ad huiusmodi fratres recipiendos tante quantitatis, ut uni sufficiat homini, et est iugiter a camerario serata, nisi quando aliquis tenetur in grauiori culpa, tunc tantum a custode suo noctu clauditur, si suspicio fuge in eum habetur. Antequam ediculam frater iste, prope custodem suum sedens moratur, donec finito capitulo mox per eleemosynarium, si opus est, scopetur, et iunco sternatur. Ibi iugiter manet, sed discalciatus, et absque custodia. Ibi super iuncum dormit et reficit. Nullus ei loquitur, nisi frater predictus. Ille enim de singulis, que si sunt agenda, debet eum premonere, et in tempore sue refectionis, que sunt necessaria, administrare. In qua hora  et quantum domnus abba precipit, de pane siligineo, et iustitiam eius cum aqua, et pateram eius illi adportat; nisi prefatus Pater aliquid pro misericordia ei superimpendat. Qualiscunque autem sit eius refectio, ad eam non prohibetur manus abluere; sed neque mensale, neque mensam permittitur habere. Cibus eius non benedicitur: reliquie cibi eiusdem et potus, si non est aqua, singulariter absque fratrum fragmentis pauperi alicui tribuuntur. Pro corporali necessitate licet ei ad infirmariam ire. Ad omnes horas ante ecclesiam uenire priusquam instans hora sit incepta, obseruat; et tunc ueniam petens, prope ostium stat, uel, si est infirmus, sedet, donec conuentus Kyrie eleison incipiat.  Tunc solo tenus se prosternens et post collectam  surgens, capellum reinduit, donec iterum post psalmum non leuat, donec si fratres debent exire et omnes exierint. Ad ambas missas manet in angulo capituli.

* De industria domnus abbas iubet aliquos seniores ad eum uenire, qui eum exhortentur, ut quidquid ei correptionis temporaliter fuerit irrogatum, totum habeat gratum, ut diuine clementie possit reconciliari. Et cum fuerit uisum domno abbati, concordat etiam cum iisdem senioribus, ut pro ipso reo in capitulo ueniam petant,  maxime si bene sunt experti, et testari possunt, quo pro reatu suo spiritum habeat contribulatum, cor contritum et humiliatum. Quod cum audierint, fratri renuntiant. Ad proximum uero capitulum eis ueniam pro  eo petentibus ac penitentiam coram annuntiantibus adiungit et suas preces conuentus. Annuit abbas, ut faciat cum illo misericordiam, et mittit pro eo. Potest autem talis esse frater, qui non plus una nocte in huiusmodi sententia dimittatur. Nam qualiter circa eum sit agendum, ex ante acta eius conuersatione, et presenti penitentia abbati est colligendum. Missis autem pro eo priore et camerario, se nudat eodem modo, quo et supra, et ueniens iterum uapulat, si uidetur domno abbati, sicque cuculla induta, ad pedes eius et omnium fratrum prouoluitur, primum ad eorum, qui ad sinistram domni abbatis superius sedent, deinde in dextra eius parte: postea reuertens ad eos, qui super scabellum sedent, eundem seruat ordinem: quo facto iterum ueniam  petit. Iubetur exire ad se induendum: comitatur eum solus camerarius. Indutus et calciatus reuertitur, et iterum ueniam petit.

* Iubetur, ut ultimus sedeat. Ex tunc ultimus est omnium in omni loco. Siue sit litteratus siue non, semper ad parietem est ultimus in choro, super scabellum in capitulo, ad mediam mensam in refectorio.

Interim non communicat, sicut etiam nullus ex quacumque culpa sit ultimus. Non uenit ad pacem, non osculatur textum Euangelii. In ecclesia nec ad lectionem, nec ad cantum notatur, ad coquinam tantum seruit, et ad mandatum fratrum, triumque pauperum, non tamen in loco sacerdotis. De cetero nulla ei obedientia interim iniungitur.

 Post singulas horas ueniam super genua petit, nec tamen propter hoc se ad altare uertit. Nunquam albam induit, nisi processio in albis agenda sit. Quando autem est sine alba in choro, a pariete, pro nullo alba uel cappa induto, ultimus interim dimouetur.

 Hec singula cuilibet quacunque ex causa in ultimis posito sunt obseruanda, excepto quod, ut prediximus, uenia post horas petenda, que proprie huic, de quo agimus, est ascripta. In processu uero temporis aliquos seniores humiliter rogat; sed tamen absque uenia, ut intercedant pro eo. Nunquam enim aliquis in conuentu, neque in ipso capitulo huiusmodi intercessionem cum uenia querit. Iidem autem seniores, cum primum potuerint, pro eius  omnimoda solutione deprecari non differunt; si tamen eius intimam penitentiam perspexerint. Nam pro fratre tales excessus in usu habente, non tam cito ut soluatur, domno abbati aliquando suggeritur. Ad quorum postulationem predictus Pater solet respondere, prout penitentis qualitatem nouit exigere. Nam talis potest esse, quem ad proximum capitulum restituat in pristinum locum, et talis, cui id fieri nondum salubre esse decernat. Hec autem intercessio quatuor modis fieri solet. Nam aliquando seniores, qui prius pro eo intercesserunt, domno abbati, ne obliuiscatur in capitulo ad memoriam reducunt. Aliquando uero contingit, ut predictus frater de aliqua parua negligentia reclametur, sicque data occasione tam ab  eisdem senioribus, quam a ceteris fratribus pro illo supplicatur, aliquando autem presente abbate petit ueniam, spontanee, ut eo opportunius fratres pro eo possint intercedere; aliquando uero euenit, ut ipse domnus abbas uocet eum, ut surgat et in medium ueniat, nullo admonente. Quo ueniam petente, loquitur consentanea et cause et persone, et reddit ei pristinum, uel si placet, inferiorem locum. Cadit ad pedes eius, sicut etiam quilibet tam in ecclesia quam in capitulo, si quando eum promouerit ad locum altiorem. Quod si ipse impeditus, id priori commiserit, et ille in capitulo fratrum rem indicauerit, promotus pedibus illius illico prouoluitur; et quamuis deinceps nullam ab aliis separationem patiatur,  tamen si fuit fratrum confessor, uel ad sacros ordines promotus, nequaquam his officiis fungitur, nisi et postmodum pro bone uite meritis a domno abbate concedatur. Et si inter seculares de aliquo crimine publicatus fuit, nusquam amplius extra claustrum mittitur, nisi tam sancte et iuste uixerit, quod ei bene deinceps credi possit. Quod si in alio loco quam apud nos tale quid perpetrauit, illuc iam amplius non redibit, qualiscumque testimonii fuerit et quantumcumque senex fuerit. Si qua mala suspicio fratris fuerit tandiu laternam sub custodia portabit, donec per summam humilitatem sanctamque conuersationem inde absolui meruerit, Hec hactenus de illo qui, domno abbate domi consistente, lapsus est in crimen capitale.

 Qui uero illo longe remoto de tali culpa inter fratres publicatus fuerit, si sacerdos est, prior eum suspendit ab officio, ab obedientia, quamcumque tunc habet, a corpore Domini, et a ceteris huiusmodi; reliqua differt, usque ad abbatis presentiam. Idipsum obseruat prior ad quamlibet cellam, si tale quid ibi euenerit, et insuper ipsum fratrem ad principalem locum, uel per se, uel per alium adducit, sicut et illum, qui de fuga redit; hunc enim nec in claustrum ibidem admittit. Si quis uero noster professus accommodatus abbati, qui ex nostris in alieno monasterio est prefectus, tale quid commiserit, hunc idem abbas ex consuetudine corrigit, et tamen si est de fuga reuersus, cum primum ad nos uenerit, nequaquam in claustrum, nisi solita  satisfactione recipitur, etiamsi domnus abbas in illa priore satisfactione adfuit, nisi forte ipse eumdem uestitum recipi in audientia fratrum decreuerit. Adductus autem ad nos ille, inquam, qui alibi crimen capitale commisit, sicut mos est, benedictionem accepturus, siue domnus abba domi sit, siue non, claustrum mox ingreditur. Si uero domi non est, priusquam reuersus fuerit, idem frater nequaquam in presentiam illius uenit: sed interim in infirmaria commoratur, donec ipso iubente per priorem et camerarium exutus in auditorio nudus in capitulum representetur. Quod si domnus abbas in monasterio est illo adueniente, licet interim in conuentu sit, non tamen prius ante eum uenit, quam ad capitulum ab eo proclametur, sicque petita uenia,  prescriptam per omnia de grauiori culpa disciplinam experitur

Hec emendationis lex, quam diximus, semper obseruanda est, in huiusmodi lapsibus, nisi quod domno abbati clam allatum fuerit, ipse etiam clam tractare uelit; quia talis cause tractatio in eius solius pendet arbitrio. Si quis autem de graui culpa inclamatus negauerit, sicque res in dubium uenerit, consuetudinali iudicio interim ferente a quo comprobatur, id a capitulo differtur, secretoque probata iterum illuc refertur; excepto solo crimine fornicationis. Quod quidem cum propter scandalum non reclamari, sed domno abbati, uel eo absente priori secreto solet intimari. Si ab aliquo indiscreto reclamatur,  simili etiam probationis occasione a capitulo differendum est. Sed quomodocunque probatum nunquam illuc est referendum, ea uidelicet ratione; ut si quis reus inuentus fuerit, hoc secreta districtione experiatur, quod in publica confusione, non sibi sed ceteris parcitur. Hanc etiam probationem prior facit, domno abbate non longius remoto quam est iter bidui.



CAPUT uI. De aliis generibus correptionis.

 Sunt autem apud nos adhuc et alia genera correptionis, que non solum domnus abba facit, sed etiam, si opus fuerit, prior eo absente. Nulla enim monachorum ecclesia tantum dehonestatur propter quid tale, quod ab aliquo fratre committitur,  quantum propter hoc, si quod nequiter perpetratur, negligenter et absque digna emendatione dimittatur. Idcirco si quis de aliquo flagitio foris claustrum commisso diuulgatur in populo, in presentia quoque populi solet emendari, ut qui eius excessum cognouerint, cognoscant etiam emendationem. Cunctis enim, qui uidere uoluerint uidentibus, et maxime in media platea eiusdem loci, in quo commissum est, nudatur, ligatur, et uerberatur. Et quamuis hoc districtissimum genus correptionis et confusionis sit, postea tamen in principali loco grauiori culpe subiacebit.

At si culpa sua non est de grauioribus malis, sed forte, ut cum aliquo inhoneste in audientia popularium contenderit; pro huiusmodi, cum uenerit dies  Dominica, uel alia festiuitas, que feriatur, populari conuentu celebrius ad initium misse matutinalis concurrente, ad ecclesiam stat ipse nudis pedibus prope fores ecclesie, et unum codicem grandiusculum tenet in manu. Capellum uero non induit, ut ab omnibus agnosci possit. Nemini loquitur intranti uel exeunti. Unus enim famulus semper est iuxta illum, qui dicat interrogantibus propter quid talis ei penitentia sit indicta. Nam non recedit inde quousque missa finiatur.



CAPUT uII. Rebellis quomodo tractetur.

 Quod si quis inobediens et rebellis aliquo modo fuerit in capitulo, fratres ex more non exspectant,  ut precipiatur comprehendi, sed ipsi ultro continuo irruentes comprehendunt, et inuitum exspoliant, et si uidetur priori, licet antea uerberatum, iubet acriter uirgis cedi; insuper quoque in Bogas uel in carcerem mitti, quod consuetudo non contradicit, etiam si domnus abbas in monasterio sit. Sed si inter eundum ad carcerem aliquam rebellionem ostendit, solummodo eum minis terrent. In carcerem uero mittentes prius auferunt ei cingulum cum cultello. Ibi quandiu iacet nichil de cibo uel potu gustat, nisi quod domnus abba, uel, illo absente, prior iusserit. Carcer est talis in quem cum scala descenditur, nec ostium, nec fenestram habet.



CAPUT uIII. De Bogis.

  De  Bogis quocunque sunt quedam leuiores, quibus inclusus in dormitorio dormit, et ad processionem non deerit, et insuper in nocte laternam portat. Quedam uero grauiores, ita ut inclusus dormitorium ascendere non ualeat, sed in infirmaria cum custodia dormiat.



CAPUT IX. De eo qui inobediens est extra capitulum.

 Quod si inobedientiam suam foris capitulum aliquo modo monstrauerit, statim iubente domno abbate tabula percutitur; quod est signum conueniendi;  propter hoc, ut iterum uerberetur. Potuit et tale quid tam presumptuosum in presentia loqui domni abbatis, uel etiam prioris, ut propter hoc etiam non minus tabula percutiatur, item precipiente domno abbate. In huiusmodi ergo non re sed solo nomine monacho, non ordo seruandus, non, abbatis commiseratio, non seniorum compassio adhibenda; sed corporalis districtio tandiu est exaggeranda, quousque hoc uoluntarie facere incipiat, quod presumptuosa prius induratio non sinebat. Si quis autem frater priorem uel modice conturbauerit, mox cum uenia satisfacit. Talis potest esse excessus fratris in fratrem, pro quo tantum signis ei suam inducat penitudinem. At si tale quid in conuentu facit, unde alios scandalizari cognoscit, propter  hoc in capitulo ueniam petit sponte, alioquin inclamatus districtiori subiacebit sententie.



CAPUT X. De fratre qui sponte sua de monasterio egreditur, uel proiicitur.

 Frater, super quo S. Benedictus precipit , ut abbas utatur ferro abscissionis, a camerario in uestiarium ductus habituque monachico exutus, ac uestimentis, que ipse attulit, uel aliis similibus indutus proiicitur. Proiectus autem siue egressus proprio uitio de monasterio, ter est recipiendus, receptusque si caret habitu monachico, in eleemosynaria; sin autem, in domo hospitali seruandus usque in diem, qua congregationi est  associandus. Qui si iterum persuadente diabolo, antequam in claustrum recipiatur discedere uult si improbus incorrigibilis sit, dimittendus est; si uero probatus, et utilis, in uia est destinendus, quia talis etiam, si fugerit, persequendus est, et capiendus.

Ea uero die, qua introducendus est ostiarius et camerarius pro eo mittuntur a capitulo. Ab his ergo duobus in auditorio hospitum, sicut mos est, denudatur, et in capitulum cum uirgis, que ostiarius de capitulo secum attulit ducitur. Camerarius autem affert ei cucullam, si ea caret, per occidentalem partem claustri transiens, et uestimenta illius, que tunc exuit, per eamdem uiam rediens in auditorium, quod est in claustro portat: quia fratribus capitulum tenentibus, nulli preter hunc transire illuc  licet. Finita uero sententia abbatis super eodem, iubetur in ultimo sedere. Abbate autem absente, non recipitur a priore, nisi remotus sit itinere tridui. Tunc recipiet illum, sed nudum, indicans ei, quia iudicium tante noxe domno abbati ex consuetudine sit reseruandum. Pro quo tamen ad pedes eius non uenit. Prefato autem priore redeunte, idem in infirmaria iugiter moratur, summopere cauens, ne appareat conspectui illius nisi ab eo appellatus. Quando autem iubetur in capitulum uenire, stamineum eius in auditorio a priore et camerario,  qui eum adducent, dissuitur, renibusque competenter circumdatur, sicque alia ueste sua induitur, ut si forte reseruatum iudicium iubeatur accipere, sine mora possit obedire.



CAPUT XI. De promotione fratrum in ordine.

* Proprium est domni abbatis secundum sententiam S. Benedicti  fratres in ordine promouere: que uidelicet promotio est huiusmodi. Si propter aliquam rationabilem causam quemlibet conuersum in ordine promouerit, hic ubique illum ordinem seruat, excepto quod in ecclesia inter litteratos non stat. Nulli enim de conuersis ibi inter litteratos locum concedit nisi tam bone conuersationem et tam prouecte etatis fuerit, cantumque  didicerit, ut psalmos, hymnos et responsoria rite psallere, lectionemque legere nouerit. Hunc talem, si uidetur, permittit in eodem ordine stare, in choro, quem et in capitulo habet, ac in refectorio. Quando autem aliquis promouetur, eo, inquam, presente cuius antea ibidem ordo fuit; is quidem reuersus suo loco non priuatur: nisi domnus abbas cum dicit: iuxta illum sedere: subiungat in omnibus locis. Si uero presens est, qui prius illic ordinem habuit, sed in alia parte capituli tunc sedet, postea nuper promoto inferior erit.



CAPUT XII. Item de domno abbate.

 Ubicunque contigerit, ut colloquantur domnus abbas et aliquis fratrum, si frater contra se commotionem  eius senserit, continuo in longum prostratus ueniam petit; * excepto coram secularibus hominibus. uiderit autem abbas quid uel quantum sibi liceat, ne huiusmodi sancti Patris nostri Benedicti metas transiliat. UD. Nullus etiam transit ante eum ubicumque sit locorum, quin ad eum altius inclinet, * nisi dormitorio et in ecclesia, aut post communionem ad uinum eunte, et subdiacono textum Euangelii circumferente. Quicumque autem ei obuiauerit, hic multum inclinis stat, donec ipse pertranseat. UD. In ecclesia infra illum stat ipse sacerdos alba stola, uel etiam cappa indutus. Ad processionem in Dominica, ante albatos incedens, uirgam pastoralem portat, quod et in omni duodecim lectionum processione, cui interest, obseruat. Ad  hanc autem, que in albis agitur, ipse cappa utitur, quam tamen exuit facta processione. Si maiorem missam uult celebrare, tunc stolam cum fanone a sacrista sibi allatam induens, ipsemet tertiam imponit, eaque finita in sacristia casulam induit. Ad huius misse processionem portat diaconus missalem librum ad altare. Sella eius iuxta dextrum eiusdem altaris cornu ita est posita, ut facies illius ad chorum sit uersa. At si ipsemet missam cantare uoluerit, cappa una de his que sunt armarii ab eodem illi defertur, ut per eum chorus teneatur.

Si cum episcopo uel abbate uspiam noctu incedit, ipsius tantum lucerna utrumque precedit. Si audit  missam ad sanctam Mariam, uel interim, dum ibi canitur, superuenit, liber post Euangelium ad osculandum ci defertur, et pax datur. Ibi, uel ubicumque missam audit, sacerdos, siue diaconus Euangelium lecturus, se ad eum pro benedictione uertit, nisi longe remotus sit.

Hoc in eius potestate est, quemcumque abbatem talis loci, qui ex toto proprietatis iure principaii loco est subditus, si necesse est, deponere; quia ea promotionis occasione obedientie professio non euacuatur, nec iugum subiectionis excutitur. Talis autem depositionis erit modus. Si irreligiose et non secundum ordinem nostrum uixerit, et pro hoc cum omni humilitate a senioribus suis bis uel ter communitus incorrigibilis extiterit, tunc ad domnum  abbatem res respicit; ita ut, dum primum fieri potest, aut ipse ad illos, aut illi ad ipsum inuitati ueniant, quatenus talis pertinacia coram ipso proclametur, ac secundum quod ratio postulat, res ipsa communiter discussa dirimatur. A quo etiam primum discrete paterneque bis uel ter admonitus adhibita quoque seueritate corripiendus est, et nec sic correctus, tunc demum deponitur, et in principalem locum reductus, in ultimo statuitur, et iuxta modum culpe tractatur. Est et alia causa pro qua etiam nulla preeunte commonitione deponi debet, sine aliqua refragatione: si de aliquo criminali peccato infamis effectus, et in principali loco super hoc discussus, se excusare nequiuerit, omnino deponendus est, etiam si alias bene uixerit. At si quod  huiusmodi crimen paucis scientibus commiserit, sed ex intimo corde compunctus, penotens et confessus emendationem spoponderit, non deponitur; si tamen alias honestam ac religiosam uitam duxit.

 In conuentu, si domnus abbas cappa utitur, reprehenditur, clericis et peregrinis monachis, qui ita uadunt pedites nobiscum in refectorio commissuris, ipse aquam ad manus ministrat, et propter hoc refectorarius semper in promptu habet baccina et manutergium, de quibus et ipsi abbati, cum opus fuerit, seruitur: et tales semper ad mensam principalem sedent. Quibus etiam, sicut domno abbati libere seruitur, excepto quod ei singulariter  et sepius, quam illis quedam administrentur.

* Quoties ad generale prandium fratrum fuerit, duas libras panis ante se inuenit, quarum unam cum scutella alicuius edulii plena, quas frater illi seruiens ante frater colligit, addito et potu, alicui pauperi assidue mittit. Ipse, si adeo inualidus, ut ante mensam ante et retro non fecerit, priorem uel alium fratrem pulsare scillam facit, et usque dum tempus sit dicendi Benedicite, sedet; quod ipse tamen ea uice primus incipit. Quod si inter legendum talem sonitum fecerit, qui dignus sit uenia, assurgendo contra conuentum inclinat, et conuentus contra eum. Si autem tale quid effuderit frater sibi seruiens, ueniam petit. Qui etiam frater signorum ita debet  esse scius, ut quidquid domnus abba pro caritate alicui uult impendere, per hunc solummodo signis possit facere. Idem frater ad hoc officium deputatus, etate et moribus debet esse prouectus. Si quid ad infirmariam mittit, ad presens infirmario ab eodem fratre datur, ut per eum illuc afferatur. Solet etiam interdum lectori ceterisque ministris caritatem per eundem fratrem facere, quam ille in fine principalis mense repositam, eisdem postea reficientibus distribuit, atque cum signo auctorem caritatis eiusdem prodit. Qui mox uersus principalem sedem equali inclinant reuerentia, ac si domnus abba esset in presentia. Ipse etiam sicut et quilibet ad hanc sedens scillam coram se pendentem pulsat, si generale solito tardius administrari considerat.

 Finita refectione et conuentu exeunte, unus de capellanis exspectat, ne forte inter eundum ad ecclesiam pro aliqua necessitate solus diuertat. Quandiu in domo infirmorum repausat, nulli interest processioni, neque ullius causa usquam equitat. Solet quoque subinde de cella nouitiorum in refectorium caritatem suam mittere; quam frater recipiens, reuerenter in ante inclinat.

 Postquam nox fuerat, portatur ante eum laterna tam in conuentu quam extra conuentum usque ad lectum. Ubi qui portat, obsequitur illi et ad collocandum et ad leuandum. Nusquam sine lectione reficit, ideoque, quia in refectorio non nisi aut ad communem, aut ministrorum refectionem lectio debet audiri, si non ad harum alteram, nunquam  reficit ibi. Quando est in itinere, fratres comitantes illum iugiter obseruant in uia, ne desint, cum quamlibet horam cantat regularem; quia si quis eorum forte non interfuerit, postea eam sine licentia eius non canit. * Illi nimirum eodem modo in itinere sicut in claustro suas inuicem negligentias diligenter notant; atque in capitulo quod domnus abba ubique locorum, prout competentia docuerit, cum illis habere potest, simpliciter reclamant. In eius comitatu nullus suorum in armis militaribus esse debet. Quamdiu est in itinere, mandatum quod in sabbato agitur, prout potuerit, imitatur, uidelicet pedes ac manus lauando, et caritatem bibendo. Similiter facit si in monasterio consistens fratrum mandato non interfuerit, quod tamen nunquam nisi pro ineuitabili  necessitate dimittit.

 Romam profectus uel alicubi per dimidium annum moratus, cum redierit, cum processione suscipitur, fratribus albatis uel cappis generaliter indutis. Pro huiusmodi autem susceptione debet ante prandium aduenisse; quia oportet eum ea die communi fratrum refectioni interesse, et pro eius aduentu debet ibi caritas solito longior esse. Si ipso die competenter fieri potest, aliqua regulari hora finita, preuenit omnes de ecclesia exituros, prope cuius ostium stat aut sedet, assistentibus fratribus, qui secum in uia erant, et singulos uiritim exeuntes osculantur. At si in illo die fieri non ualet, in sequenti post capitulum fiet.



CAPUT XIII. Quem ordinem seruet domnus abba, quando in cella nouitiorum comedit.


* Quotiescunque domnus abba in cella nouitiorum comedit, ex consuetudine cellerarius, uel adiutor eius illi seruit. Lectio quam inter comedendum habet a capellanis legitur, sed diuerso modo: nam cum nullus eorum sine iussu illius ibidem comedat, ab uno eorumdem, qui iussus illic comedit, inchoatur; sed ab aliquo consociorum eius, de fratrum refectione per licentiam ueniente, finitur. At si refectus, ante refectionem domni abbatis redierit, idem ipse eam incipit et finit. Potest iisdem Pater interim aliquod uerbum edificationis, si uult, interserere. Ideo autem Capellani cum illo raro, et non nisi  iussi reficiunt, quia debiliores fratres sepissime ab eo uocati eius refectioni intersunt: quorum iustitie a refectorario, et eius admonitione mense cum mensalibus ab infirmario illuc deferuntur, sed prius non reportantur, quam iidem fratres in refectorio comessuri noscuntur. Nam si post nonam debent bibere, apponuntur eis alie in refectorio iustitie; si tamen eamdem nonam in monasterio cantant, uel ad sanctam Mariam: nam neque aliquam horam, nisi a domno abbate iussi, in prefata cella canere presumunt. Quod si illis iubetur, ea uice post nonam licenter ibi bibunt. Quicumque autem illuc ad unam tantum refectionem uocatur, mox ea finita regreditur, non amplius illuc rediturus pro hac causa, nisi iussus. Post collationem  nulli licet illic bibere, nisi forte alicui tunc cenanti eum domno abbate. Quod tamen cauendum summopere est, ne eum tam sero, nisi magna necessitate cogente, cenare contingat, ut aliquando colla[.....] nam supersedeat. Nullus enim frater incolumis,[.....] ad uesperos in claustro erit, post cenam ministrorum ullius rei gratia comedit.

Prefato tempore capellani qui, cum domno abbate non cenabant, possunt cum licentia in refectorio bibere. Illud quoque sciendum est quod nemo in XII lectionibus in estate, et in octauis, ante capitulum uel ante tertiam, quam precedunt tres orationes, uel infra regularem horam, in eadem cella quidquam, excepta nouitiorum confessione superius memorata, loquitur, quodque obedientiarii nunquam  de obedientiis suis, uel de alia re, nisi per licentiam domni abbatis uel prioris, eo absente ibi loquuntur. Nullus in eam secularis unquam ingreditur, exceptis famulis, qui pro aliquo negotio illic interdum faciendo, horis tamen competentibus, ingredi precipiuntur, et hospitibus a custode hospitii infra alterutram missam spectandi causa aliquando introducendis. Cum quibus nemo, nisi ipse solus loquitur, sicut etiam nec cum famulis supradictis, nisi is tantum, qui eos adducit. Nam et hoc ab omnibus pro quauis causa cum licentia ibi commorantibus obseruatur, ut nullus alii uel saltem in tempore loquendi quid loquatur; sed mox percussa tabula fratrum locutioni  adiunguntur, exceptis capellanis, quibus et in tempore silentii licitum est, etiam domno abbate absente, ibidem morari, si tale quid, sicut est cartulas facere, eis iniunctum est, quod absque mora sit peragendum, et si ad hoc, que signis inuicem exprimere non possunt, breuiter loquuntur, propter hoc non reprehenduntur.

Notandum est autem ipsis capellanis, quod non magis licet eis claustrum exire, uel aliquam officinam intrare, quam et aliis fratribus assidue in conuentu manentibus, excepta eadem cella. uerum si quis eorum ad ostium querendo abbatem accesserit, nequaquam ingredi presumit, nisi ueraciter eum intus consistere nouerit. Quicunque illorum ab eis obsequio expeditus esse potuerit ad offerendum,  ad capitulum, ad processionem, ad officium defunctorum, quod cum maximo ritu colitur, usque dum tres saltem lectiones finiantur, ad mandatum quoque, et ad communem fratrum refectionem non deerit, si inclamationem effugere uoluerit. De hoc autem omnes simul inclamandi sunt, si domnum abbatem usquam solum relinquunt. Missam ipsius abbatis nullus obedientiariorum in eadem nouitiorum cella sicut nec alibi in monasterio debet audire, nisi eo tempore quo et alii sacerdotes solent cantare. Et est sciendum quod sepe dicta cella aliquibus illic dormientibus non obseratur, sed cum absconsa a claustrali priore etiam domno abbate presente perlustratur. Et ut breuiter concludam, tanta disciplina illic per omnia obseruatur, ut nil  uestimenti ab aliquo ibi dormiente in claustro eiusdem celle suspendatur.



CAPUT XIu. Quando, et ad que officia notari debeat.

* Sed ut redeam in claustrum: ad duas septimanas in anno, si est presens abbas et incolumis ad maiorem missam notatur, id est Dominica Resurrectionis et Pentecostes. In quibus tamen alius sacerdos armario iniungente, dicturus est horas regulares, preter uesperos et matutinum, et in refectorio daturus benedictionem. Qui et eisdem diebus ad canticum Euangelii non uiliore cappa, quam ipse abbas uestitur, et cum eo simul altaria incenset, et officialem librum teneat ad eius obsequium. In Natiuitate Domini tantum ad maiorem missam scribitur,  et sacerdos in sabbato prescriptus, uel si in Dominica uenerit, ab armario deputatus, cetera que sunt agenda implet. Quamuis autem amplius non notetur, quoties tamen uult per totum annum cantat maiorem siue minorem missam, uesperos et matutinum.

Sed sciendum antiquam Cluniensium esse consuetudinem, ut in Natiuitate Domini ministerium coquine faciant domnus abbas et cellarius simul cum decanis. Quod ideo tacere noluimus, ut animaduertatis a quanta sanctitate inceperit ille locus, quamquam modo non sit, nec absque magna importunitate idipsum humilitatis et religionis exemplum fieri possit: nam tanti fratrum, tanti hospitum  occurrunt ad hanc sacrasanctam solemnitatem, quibus singulis habet abbas pro tam diuersis negotiis respondere, quod omnino non expediret, si tunc se leuatione fabarum occuparet: a qua tamen alio competenti tempore non magis ipse quam et fratres se non excusant.

Hac autem uice sicut et in Pascha ac Pentecoste prouisores uillarum, qui Decani appellantur, ad hoc in breui recensentur, quorum consuetus numerus nequaquam tunc minuitur quando abbas cum eis notatur. Nam in refectorio amplius huic negotio se non intromittit, nisi quod tantum quasdam scutellas a fratribus ei apportatas primo super mensas ponit. Hanc autem administrationem cum ceteris coquine seruitoribus percusso cymbalo incipit, prioremque  uel alium scillam pulsare precipit, et, cum tempus fuerit, ipse primus Benedicite imponit, ac dicto uersu sessum uadit. Ipse quoque omni die Dominica cum pueris, si in loco sunt, mandatum facit pauperi, cui lauat pedes, tribuit duos denarios, et pueris singulos, ut per ipsos pauperibus tribuantur. Quod si ab illo mandatum idem negligitur, tunc a pueris et eorum magistro, uel si illi desunt, ab armario prouidetur. Eorumdem puerorum confessionem si est recepturus, magister predictus adducit illos usque ad introitum capituli ibique eos exspectat redituros.



CAPUT Xu. De eligendo abbate ad alium locum, ac de reuerentia eidem exhibenda.

 * Si forte domnus abba rogatur ab aliquo, ut de suis fratribus abbatem constituat in alieno monasterio, iuxta consilium seniorum eligit, qui tali uideatur dignus officio. Electus autem si sapit, recusat, quantum potest, tale onus suscipere; seruata tamen obedientia, si uiderit Patrem in sua perstare sententia. Post iniunctam sibi obedientiam inclinat et sedet ad sinistram domni abbatis, ipso iubente. Cum uenerit ad locum, cui est preferendus, ibique per domnum abbatem siue per eius nuntium fratribus illis fuerit designatus abbas, tunc cetera que pertinent ad eius promotionem ita peraguntur, sicut de electione domni abbatis supra scriptum inuenitur. Post hanc promotionem, cum primum ad nos uenerit, cum processione suscipitur, baculusque eius  pastoralis, uel si suum non attulit, unus de baculis domni abbatis, et tunc et postea quoties ad nos reuertitur, iuxta altare quod est proximum ostio, per quod itur de claustro in ecclesiam a sacrista ponitur, quatenus per hanc debitam ei fratres reuerentiam exhibere commoneantur.

Si capellano caret, prior ei idoneum adhibet. Quandiu apud nos moratur a fratribus ei inclinatur, presente etiam domno abbate. Quo absente ubique dat benedictionem, et antiphonam in duodecim lectionibus super canticum Euangelii imponit, quam illi armarius innotescit. Cum quo etiam inclinante, uel si fallitur ueniam petente, conuentus inclinat. Post inclinationem thus imponit, si alius sacerdos  est incensaturus, qui ei acerram per manus osculum porrigit. Octauum responsorium ad gradum cum aliis, aut in sede sua solus cantat. Duodecimam lectionem Patre monasterii absente, eoque presente octauam legit, et duodecimum responsorium eodem ordine, quo et octauum canit. Ad gradum de sede sua tendenti quando lectionem predicto Patre absente lecturus est, fratres erectim assurgunt, ipso uero presente, parum de sedibus suis se leuantes submittunt, et eo redeunte similiter agunt. Idem quando incensare debet per se thus extra chorum imponit incensatisque altaribus domno abbati et priori incensum offert. Nam etsi nullus abbas assit propter solum priorem illud in chorum reportat. Eumdem uero abbatem, domnus abbas accipiens  thuribulum a conuerso, uicissim incensat. Cum alio autem incensans sacerdote, siue cum alio cuius ipse est prior abbate, nulli nisi in choro, excepto domno abbate debet incensum prebere. Quando autem cum aliquo sacerdote, nullo abbate astante, incensat, ipse quidem priori, sed sacerdos illi incensum administrat. Ad processionem et in choro, etsi ipse alba indutus non sit, tamen albis superior erit. Cum missam celebrare uoluerit, sacrista ei solito meliorem paraturam accommodabit. Ad capitulum non uenit, nisi cum domno abbate, cum quo etiam ad principalem mensam sedet in refectorio, uel solus, eo absente. Post prandium ministrorum, comedens ad unam de superioribus mensis, sedet cum comitibus suis aliquantulum ab eo remotis. In dormitorio  dormit ex consuetudine, potest tamen, si necesse est, prouidente priore in cella nouitiorum, siue in infirmaria dormire.

Si fratribus suis societatem et capitulum nostrum uult acquirere, in capitulo ante domnum abbatem debet ueniam petere, et interrogatus quid dicat, cum responderit, Misericordiam quero, surgensque uoluntatem suam patefacit; assurgit domnus abba cum conuentu, et dat ei societatem et capitulum, simulque recipitur ab eo. Nam priusquam hoc modo societas ab eis confirmetur, nullus nostrum ad illos, uel ex illis ad nos ueniens capitulo interesse permittitur, nisi hoc cum uenia promereatur. Si quid tale fecerit, unde fratres nostri loci quidquam moleste  contra se habere cognouerint, quantocius aduenit et humiliter conuentui inde satisfacit, ut quibus occasio ad ruinam esse poterit, exemplum edificationis fiat.

Expulsus forte de loco suo pro aliqua persecutione, si spem redeundi habet et tamen diutius apud nos commorari debet, supradictum ordinem non seruat, sed ex consuetudine, fratrum inclinationes et capellanum cum laterna sibi non impendi humiliter a domno abbate postulat. Si in competenti loco et tempore cum aliquo fratre sine licentia loquitur, hoc quidem in eo tunc dissimulatur; sed in fratre procul dubio inclamatur. At si postmodum in talibus ordinem transgreditur, super hoc ut emendet caritatiue  admonetur. Quod si amplius ad monasterium suum redire diffidit, pristino suo ordine contentus erit, nisi domnus abbas eum promouerit.



CAPUT XuI. De ordinando priore  .

 Quando prior est ordinandus, primo domnus abbas habet inde consilium cum senioribus, et in arbitrio illorum electionem ponit. Postea refert sententiam in capitulo, et de quo consenserit, laudant omnes. Quem elegerit, si sapit, ueniam petit, excusans se ad munus huiusmodi non idoneum esse. Ad ultimum si ei iniuncta fuerit obedientia, non aliud facit, quam inclinat. Sedet ad sinistram domni abbatis. Cum surrexerint de capitulo eunt cum psalmodia solita in ecclesiam maiorem. Ubi  mox nouus prior, in sedem precessoris sui succedit, et finitis psalmis ad gradum ueniens ante et retro facit, hunc uersum ter dicendo. Deus, in adiutorium meum intende. Et conuentus similiter respondet. Dat ei hanc ipse domnus abbas benedictionem. Tuam, clementissime Pater, omnipotentiam supplices deprecamur, ut infundere digneris super hunc famulum tuum, quem tuo seruorumque tuorum seruitio mancipamus, spiritum sapientie et intellectus discretionisque; dona ei in hac domo tua ita agere, et iniunctum sibi officium ita administrare, ut et tibi placere ualeat, et utilitatem seruorum tuorum, te auxiliante, perfectissime expleat, propter quod et hic et in futuro seculo mercedem laborum suorum in consortio sanctorum tuorum a te piissimo largitore percipiat.  Per, etc.

Et ut hic quoque eius absolutio non differatur, meminerit quando absoluendus est, ut mittat uersum cum illo Benedictus es, Domine Deus, qui adiuuisti me et consolatus es me: et tali absoluitur benedictione. Domine Iesu Christe, qui pie seruientibus tibi munificus retributor et clemens largitor existis, hunc famulum tuum, qui in hac domo tua nunc usque fideliter laborauit, et tibi, seruisque tuis obediendo iniunctum sibi, te auxiliante, administrauit officium: laboribus suis solita benignitate responde, et pius remunerator appare, et presta; ut in hac domo tua iugiter permaneat, et mercedem laborum suorum, et hic et in retributione iustorum a te percipiat, largitoremque  omnium bonorum te esse plenissimum se non dubitet.

* Est autem consuetudo, si res exigit, ut dum Pater de eadem obedientia absoluatur, de alio, si fieri potest, ut pertractetur, qui mox in eius locum subrogetur, quatenus eadem hora, qua iste benedictionem egrediendi, ille etiam accipiat benedictionem egrediendi. Qui si forte propter aliquod crimen de prioratu destituitur, confestim in ultimo ponitur, postea secundum rem tractandus; sin autem, ad priorem redit ordinem. Quod quidem ita  de quouis celle nostre priore, si ad nos uocatus, a prioratu suo ob similem causam deponitur, est agendum. Qui etiam nichil retinet de  his, que secum attulit, exceptis uestibus suis, sed pariter cum equo, quem sedet, remittuntur, et postea successori suo tribuuntur.

 Ab hora autem ordinationis sue, prior nouiter electus post domnum abbatem de omnibus rebus et causis, que ad monasterium pertinent, se intromittit, nisi de thesauro ecclesie et de armaria  , que in potestate abbatis consistunt. * In sinistro choro stat supremus. Item in refectorio sedet supremus ad mensam, que ad dextram domni abbatis; et si ille deerit, sedet in eius sede in refectorio; cui uult, mittit; extra refectorium uero nulli mortalium licet ei quidquam mittere. * Quotquot sunt, qui ullam habent obedientiam, ad eum respiciunt omnes, UD. et si tale quid precipuum acturi sunt, nequaquam  agitur absque eius consilio, et absque eius consensu.  Si perrexerit ad obedientias uel alias, ducit secum unum fratrem, qui cum eo cantet cursum regularem, et uestimentum sacerdotale, adiuncto calice. Quod tamen rediens statim custodi ecclesie reddit. Si iter agens eodem die ad claustrum reuertitur, absque licentia non debet in uia prandere. Eamdem licentiam ipse nulli potest dare domno abbate in monasterio consistente, nec etiam eo absente, nisi pro magna necessitate. Nihil pecunie priuatim habet. UD. Nam quando deforis reuersus fuerit, quidquid apportat, totum camerario reddit, nec minus ab illo quidquid opus habet, recipit. Quod ideo a nostris Patribus precautum est, ne illa mala pestis proprietatis, et presertim monachis  adeo periculosa, aliquo modo subrepat. * uerumtamen quidquid illi intus uel foris pro caritate ab aliquo defertur, licenter accipit; sed et hoc in communem fratrum utilitatem expendit, nisi domnus abbas aliud inde fieri iusserit. Ad matutinum non legit, neque cantat, nisi ad quod eum armarius notat. Et quamuis capellanum non habeat, nunquam tamen solus claustrum exit, nisi aliquem de fratribus pro reuerentia secum duxeri



CAPUT XuII. Que reuerentia priori impendatur, et quid sibi facere liceat, et non?

* Quotiescunque cum armario chorum tenet, textum Euangelii priusquam ille osculatur; sed incensum non imponit. Ipse etiam cappa indutus uel  alius nutu eius eadem hora offert, et absque licentia precentoris cappam exuit, si ante finem misse eum inde discedere contingit: ad eum pertinet licentiam dare missam celebrandi, uel abbas aut cappas exuendi, post quam domnus abba in missarum celebratione post offerendam accesserit ad altare, quod et cuilibet ordinem regenti licet facere. Ipse uero prior missam celebraturus, postquam primum ad altare accesserit, nulli quid faciendi licentiam dat; sed potius, qui ad presens ordinem regit. Ad capitulum et post completorium pulsaturo signi restem aliquis pro reuerentia deponit, finitaque pulsatione reponit, et postquam chorum exierit,  nullus ei obuiam ire presumit. Ad capitulum omnimoda, prout dignum est, reuerentia, ei ab omnibus impenditur, et tamen cauet se de his intromittere, que ad abbatis iudicium nouit respicere, sollicitus ibi et ubique ad se pertinentia pie discreteque tractare. Leuiori culpe aliquem a seipso subiugatum post abbatis reditum sine illius precepto non soluit. Cum obedientiariis uel aliis fratribus alias quam in capitulo nichil dure uel aspere loquitur, ne pro illius inopportunitate aliquis inordinate ueniam petere cogatur, nisi forte D. abbate absente tale quid, ut supradictum est, cum consilio seniorum abeat tractandum, quod in capitulo non sit publicandum. Is namque, qui in tali noxa deprehensus fuerit, quoties ab aliquo inclamatur, toties ueniam  petit. Nullum in ultimo ponit, nisi eum, qui de fuga, abbate remoto, rediit. In grauioris culpe sententiam neminem mittit. Cetera omnia ad regularis discipline districtionem pertinentia in eius sunt potentia.

Quando fratres in conuentu solito altius loquuntur, uel in ecclesia ad preces uel ad litaniam minus audiuntur, propter hoc ab eo sonitu ante se facto admonentur. Si hore regulari interfuit, que refectionem precessit, excepto ad uesperos, si post Benedicamus Domino non reuersurus exierit, ipse cymbalum uel alius prouecte etatis nutu ipsius percutit, incipiens ad per Dominum. Et hec pulsatio quousque media pars conuentus exierit de ecclesia protelatur, et tunc de quinque percussionibus,  duabus quidem paulisper protractis, tribus uero coniunctis, finitur. Quo facto querit domnum abbatem in sacristia, in infirmaria, in cella nouitiorum, ante cellarium. Quem si non uenturum didicerit, pulsatum uadit, et tandiu pulsat, quousque fratres de dormitorio cum grauitate tamen aduenisse cognoscat.

Simili modo claustralis prior facit percusso cymbalo, et, utrolibet inuento, scilicet domno abbate uel priore, nisi eodem iubente, alteri postea non indicabit. Si uero percutiens cymbalum scit priorem hoc audire, neutri illorum hoc innotescit: sed prior abbati hoc annuntiabit. Ei, sicut cuilibet ad scillam sessuro, nunquam conuentu presente, nisi integer panis apponitur. Ad hanc sedens, si sonitum fecerit, uel  aliquid effuderit aut fregerit, eamdem quam et domnus abba satisfactionem facit. Nullum ibi fratrem pro impendenda caritate nominat. Quoties generalis pietantia fratribus impenditur, tunc sibi soli siue ad scillam, siue in loco suo sedenti, integra datur. Scire debet, quod propter abbatis micas lectio est protelanda. Si minutus est sanguine, cum conuentu non dubitat chorum intrare. Post singulas refectiones finito psalmo debet ante uestiarum stare, quousque uiderit fratres exiisse. Quandocunque in refectorium itur bibere, non prius scillam debet dimittere, quam uideat omnes intrasse. Quilibet fratrum propter infirmitatem ad processionem, que  priuatis diebus agitur, et ad opus manuum cum eius licentia deesse ualet, potest quoque interdum pro nimio frigore uel pro alia necessitate a processione eadem penitus absoluere, uel, si opus est, ea peracta calciandi licentiam dare.

Ante chorum uero sedens, siue minutus, siue alia infirmitate detentus, nulli dat licentiam in choro quid faciendi; quia illud est officium tunc ordinem regentis. In Dominicis diebus quando fratres de uestibulo in chorum procedunt, ipse, uel quicunque tunc ordinem regit, ultimus post albatos incedit. In Sabbato solet notari ad missam maiorem et ad coquinam; sed rarius quam alii, quia in multis est occupatus. Notatus ad missam omnia sicut et alius sacerdos ipse perficit, nisi quod absente abbate in  capitulo neque in refectorio uersum dicit; sed tamen ne uicarius ad hoc desit. Iubet quoque unumquemque in domum infirmorum ad repausandum intrare, quacunque hora eum adeo sentit egrotare; sed tamen postea si opus fuerit, pro reparandis uiribus, non potest ei carnis refectionem concedere, domno abbate, inquam, in monasterio manente, nisi ipsius iussione. In libro memoriali  quemcunque uult, facit notari; sed non in regula absque domni abbatis licentia. Quod si quem psalmum pro aliqua tribulatione post discessum abbatis iubet cantare, qui usque ad eius reditum protrahitur, statim eo redeunte dimittitur. Si regularem horam, que prandium precedit, ad S. Mariam pro necessitate aliqua cantat, non notatur. Ibi ad primam et ad  completorium confessionem premittit, nec non benedictiones ad nocturnales dat lectiones, etiamsi sub infirmorum lege sit; quod tamen claustralis prior, etsi sanus, non facit. Ea die, qua post reparationem de infirmaria redit, ante capitulum, claustrum non exit; sed si tale quid alicui habet dicere, hoc in eo tempore, si est priuata dies, in auditorio fratrum paucis potest ei innotescere; et si domnus abbas capitulo primum interfuerit, ueniam consuetam pro carnis comestione petit; quod minime facit, si postea superuenerit.

Sed sciendum, quod quandiu in domo infirmorum moratur, nullus absque licentia tunc ordinem regentis ad eum uenire presumit. Cum autem per omnia  inibi manens infirmo alii se disparem non faciat; tamen si quid alicui mittere uult, non notatur. Cum ad cellas omnino nobis subiectas uenerit, quandiu in qualibet illarum manet, eumdem ordinem, quem et in principali loco per omnia tenet. Si quem fratrem, qui sit prior priore eiusdem celle secum abducit, hic eumdem priorem in ordine precellit, quod tamen non fit, si quis talis cum domno abbate sine priore illuc uenerit: tunc enim ipsius celle prior tam ordinem quam officium obedientie sue in omnibus illic obseruat.

Decani et priores, qui talibus presunt locis, ubi  regularis ordo sic obseruatur, ut scilla in refectorio ad mensam suspendatur, de mensa surgunt, et non solum maiori, uerum etiam claustrali priori obuiam uadunt, si inter comedendum adueniunt.

Hec et his similia in priorem reclamantur, si infra ambitum muri, uel in eius uicinitate tam prope manens, ut tempestiue possit audito signo ad regularem horam accurrere, non alias quam in maiore ecclesia, uel ad S. Mariam eamdem cantat: si de illa, nisi ineuitabili necessitate prius recedit, quam in choro finita sit; si infra aliquam horam loquitur excepto infra completorium, si et tunc est ualde necessarium; si alias quam in capitulo confessionem alicuius audit, exceptis nouitiis; si sermonem, qui de Euangelio uel de regula est, plus solito protraxerit;  si ad refectorium fratres ultra solitum eidem primo ferculo administrato, exspectare facit; si aliis uestimentis utitur, quam his que communiter fratribus tribuuntur; si quidquam ex hoc, quod illic pro caritate impenditur usquam, nisi in communem fratrum utilitatem distribuit; si solus claustrum exit; si solus , cum muliere loquitur; si frequenter tardior ceteris dormitum uadit; si ullo modo contra ordinem uel ipse facere, uel aliis concedere presumit.



CAPUT XuIII. De suffraganeis prioris, quos decanos appellamus, quo ordine ipsi uel alii quique exituri benedictionem accipiant, et qualiter se in uia habeant.

 Suffraganei autem prioris ad exteriora sunt  uillarum prouisores, quos Decanos uocamus; his non licet, sicut et nulli fratrum, usquam sine licentia de cella equitare, etiamsi eodem die debeat reuerti. * Hi sicut et quilibet migraturi, post finitam horam eleuata manu et signo crucis contra domnum abbatem uel priorem facto, ita petunt licentiam abeundi. Et si forte ita euenerint, ut domnus abbas, uel maior prior, prioris tunc in choro ordinem regentis, ingrediatur,  benedictionem accepturus, qui tunc eum sequuntur, et si qui cum eo tunc in ipso choro migraturi  etiam si sint albis induti, ab ipso ad gradum accedente, priusquam ante et retro faciat, petunt licentiam; quo annuente, et illis  ad  gradum inclinantibus UD.  prosequitur sacerdos his uersibus: Saluos fac seruos. Mitte eis, Domine. Collecta: Adesto, Domine, supplicibus. Qua finita, si statim uolunt exire, qui albis sunt induti, ab eodem exuendi licentiam petunt, a quo et abeundi licentiam acceperunt; sed in loco suo ante et retro non faciunt; uel si hoc neglexerint, ab eo, qui ad presens ordinem regit, eandem licentiam querunt, et in loco suo tunc ante et retro faciunt. Quod si aliqua de causa prepediti ea die non discedunt, in sequenti recessuri nichilominus eandem benedictionem recipiunt,  quam si in Dominica post matutinum sunt accepturi, seruitorum coquine benedictio debet precedere. Hoc autem debent scire, quod a Kalendis Octobris usque ad Pascha nunquam, nisi aut in octauis, aut in duodecim lectionibus, uel quoties tertia capitulum sequitur, si non est generale ieiunium, post tertiam mox benedictione accepta, si uolunt prandere, licenter possunt. Si uero regulare est ieiunium, et tertia precessit capitulum, eo finito reficiunt, postea non comessuri, nisi per licentiam. At si uniuersale instat, et unde prandeant foris, habere diffidunt, exeuntes necessaria ad prandium secum deferunt. Idem in Quadragesima obseruant; quare tunc pro hac causa nequaquam fratrum prandium anticipant. Quod si post Nonam benedictione  accepta communem refectionem exspectant, postea, siue longe, siue prope, licenter pergunt: quod tamen alio tempore nulli licet post uesperos facere, nisi soli illi, qui pisces uel emendo uel piscando debet aquirere.

uerum priusquam exeant claustro, precauent ne reuerti necesse habeant; quoniam propter quamcunque causam regressi fuerint, e claustro sine licentia denuo egredi non presumunt. Si quis etiam ita preparauit, ut illico ascendat super equum, si euenerit, ut signum audiat ad horam ullam regularem, et adhuc sit infra septa murorum, armamentis uie depositis reuertitur ad horam, nec presumit iterum absque licentia exire. Ad percussionem uero tabule ab abeunte fratre, si est extra portam, nec  ad illam, que fit propter Breuem, si iam exiuit claustrum, non reuertitur. Et cum circa tempus None abire uoluerit, si interim pulsatur signum, quod fratres excitat ad surgendum, uel tempore Hyemali ante tertiam ad calceandum, propter hoc non omittit. Egressus autem portam celle, caput caputio obtegit, donec a uilla exierit. Hoc etiam per uillam aliquam transiens custodit. UD. Super equum ascensurus, prius cappam induit, quam se cingat, nec eam abstrahit, nisi prius se discingat. Quantumuis enim lutosa sit uia, si cappa non est indutus in frocco, equitat discinctus; in cuculla uero sine frocco, nisi desuper cappa induta, nunquam equitat. Obuiantes monachos clericos, et quosque in habitu conuersionis salutat, dicens eis: Benedicite. Seculares  uero more uulgari compellat. Obuiantem amicum secularem, si uoluerit sedens in equo osculari, poterit: monachum uero nunquam, nisi ad terram descendens.  Ubicunque autem ascendit, locum altiorem querit, et sic cum grauitate ascendit. Unde et ante portam monasterii ad ascendendum truncus est positus. Cauere debet in itinere, ut nichil in se irreligiosum aut ordini nostro contrarium a quoquam notari possit; ut uestimenta sua a tergo non difflue  sed composite infra sellam iaceant, ut nec anterior, nec posterior selle corrigia uel aliud quid tale sibi desit, nec in equo simul uerso respiciat. Ne sine fasciolis equitet; si tamen ultra unum milliarium a  cella uult discedere. * Ut uno calcari, si alterum habere non potest, sit contentus, nisi aut obedientiarius sit, aut longius ire uelit. Ne manticam secum in caballo, si opus est, portare dedignetur.  Numquam peditem in itinere longiori, quam duorum milliariorum spatio comitem habebit; attamen ad fluuium ueniens, aliud, si necesse est, equo transportare ualet, quod alibi nusquam licet. UD. Et cauendum summopere habet, ut caballo suo nunquam frena ad currendum laxet. Ipse quoque nunquam currit, nisi propter obiturum et incendium.

Dum est in uia, si est talis dies, qua ad horas uenia est petenda, ipse etiam, quando quamlibet horam cantare uoluerit, descendens ad terram, de capite capellum, de manibus chirothecas abstrahit  ueniam quoque petens, orationem Dominicam dicit. Inde se leuans, signo crucis facto, iterum ueniam petit; hora imposita, ascensoque equo, tenet uiam, * Que tamen, si adeo lutosa est, uel si ipse adeo infirmus est, pro descensu sedens in equo, psalmum Miserere mei, Deus, etc. premittit, deinde dicta oratione Dominica, horam cantat. In duodecim lectionibus uero, et quandocunque uenia non est petenda, nec psalmum canit, nec ad terram descendit. Unde priusquam de claustro exeat, quando dum abest, duodecim lectiones legantur, preuidisse debet; debet etiam ex usu cantare cursum sancte Marie. Si illiteratus, iniungitur ei aliquid pro regularibus horis cantandum, id est oratio Dominica, et si quid scit huiusmodi.

 Prandere in itinere sine missa, etiam in maioribus festis, ideo licenter potest, quia non nisi in notis locis, aut noti sacerdotis missam audire, nec per se ipsum, si est sacerdos, cantare presumit. Cui, si fragilitas euenerit, uno tantum die a misse celebratione se abstinet, quod amplius non deuitat, etiam si mutatorium aliud habere, uel confessionem facere non ualeat. Regulare ieiunium foris obseruat, nisi exiens prandendi licentiam acceperit. Prandere in prato potest, si necesse fuerit. Qui ei cibum uel potum administrat, nunquam administrat in sola camisia uel in femoralibus solis, nisi forte eueniat. ut ab alio quam suo comite ei administrandum sit. Inter comedendum, si quid breuiter dixerit, pro his que ad presens necesse habuerit . . . de alia tamen  loquela longiore cauet. Antequam comedat, dicto uersu legit aliquid de sacra Scriptura, et in fine similiter. In uia quoque sitiens, si carens quoque uase ad fontem biberit ex manibus, ob hoc notari non meretur. Talis autem qui sit imberbis uel rasus barbam, non debet esse in eius comitatu. Sed neque mittere a se comitem, et solus equitare presumit. Ubi uult hospitari, si adeo prope est ecclesia, uesperos ibi cantare non omittit; Completorium et Matutinum non ibi cantat, sed in lecto uel in loco competenti iuxta lectum, nisi hospitium ecclesie sit coniunctum. UD. Cauet autem aliquam ecclesiam cum calcaribus et cappa indutus intrare uel de manu femine aliquid accipere, cum ea ad mensam sedere,  cum ea quidquam dicere sine teste prope eos sedente. Omni tempore priusquam nox fuerit, ni magna necessitate aliqua impediente, alioquin Completorium ultimo non differt.

Sunt preterea que tam foris quam domi obseruat, id est, si est cuculla exutus tam in die quam in nocte, nullum uerbum emittit. Obseruat etiam, ne quoquam ponat eam longius a se, quam sit cubitus unus.  In cuculla sine pellicio sedere uel ambulare poterit. * Si ad aliquod monasterium, quod est nostri ordinis, uel ubi capitulum habemus, uenerit, ibi eadem se habet disciplina, qua et domi se habere solet, et si antea illic non erat, cum intrauerit chorum siue capitulum, si interim habetur, et si nemo eum inducit, ultimum petit locum; in eo  tamen choro in quo et domi eius est statio. Si uero ad alienum omnino monasterium uenerit, ibi nec claustrum intrat, nisi iussus sit: ut illic sibi ostensum fuerit, ita facit. Ceterum si ad quodcunque monasterium uenerit, sine licentia de claustro non exit, nec comiti suo quidquam loquitur. Sciendum est etiam: quando quodcunque monasterium nostri ordinis est ingressurus, ubi infra spatium dimidii anni non fuit uel quod nunquam intrauit, ante ostium per quod primum illud intrat, super genua ueniam petit, et ad loca de uia redeuntibus ad orandum constituta, se prosternit; nisi dies pasche sit.

Quod si duo fratres pariter ad aliquod monasterium uenerint, ad quod alter eorum nunquam uenerat, alter uero in proximo aderat, de uenia ad  limen ianue petenda et de orat one facienda, quod priori bonum uidetur, iunior imitetur. Hec specialiter de uno dicta, generaliter ab omnibus nostri ordinis monachis sunt obseruanda.

Sed decano adhuc quedam sunt specialiter obseruanda; id est, ut post comestionem nullum domesticorum suorum uerberet; nunquam etiam fratris alterius, si fieri potest, testimonio careat, qui secum iugiter moretur. Item si eius obedientia sita est infra iter dimidie diei, UD. omni sabbato ad monasterium redire debet. Nam nec lotos pannos induere, nec se radere presumit preter ibi. Nihil etiam cum ingenio lucratur; agros et uineas diligenter exercet, et alit pecora et iumenta. Nihil habet absconditum nec in domum extraneam commendatum;  quod a nostris maioribus omnino est anathematizatum. Seges et uinum quando ex toto fuerit collectum, debet prior ex more uidere quidquid habuerit in horreo, quidquid in cellario. Quantum uidetur, dimittit ad commeatum eiusdem decani et hospitum superuenientium, et ad opus agricolandi; quod superest iubet ad monasterium deferri. Similiter facit eodem tempore in cellis nostris, ubi tantum sex aut decem fratres morantur, si tanta rerum copia habetur, unde plures possint sustentari; eisdem fratribus uictum et uestitum, ac hospitum necessaria pleniter dimittens; quod superest, iubet ad monasterium deferri.



CAPUT XIX. De communi ordine de uia redeuntium.


* Nunc autem premisso itinerantium ordine, iam de uia redeuntium communis ordo non est omittendus. Fratres qui de uia ueniunt, neminem infra muri ambitum osculantur, antequam orationem faciant. Si quid tamen, quod necesse est, extra claustrum breuiter loquuntur, in hoc non reprehenduntur. Qui si in meridie post refectionem ministrorum aduenerint, postquam fratres surgant non ingrediuntur: propter hoc non clauditur infra refectionem ministrorum, ut quisque tunc ueniens, ingredi ualeat. Tempore loquendi redeuntes, in ipso claustri introitu tantum benedicite dicunt ad assidentes. UD. Itaque ea die, qua redeunt, corpus Domini nisi  facta confessione non accipiunt; quia fragilitas humana deuitare non ualet quin usu uel auditu, aut etiam locutione multoties peccet. In eodem die post singulas horas faciunt ante et retro, et dicitur una de his collectis: Omnipotens sempiterne Deus, nostrorum. Quesumus, omnipotens Deus. Omnipotens sempiterne Deus. Premissis his uersiculis, Saluos fac seruos, qui semper primus est: secundus Conuertere Deus uel Ecce quam bonum, uel Beati, qui habitant. Pro quibus si collecta tribus uicibus uel sepius dicta fuerit, pro his ad completorium non est dicendum, nisi duobus uersiculis premissis absque salutatione. Misereatur. Omnipotens sempiterne Deus. * Quod tamen domno abbati, nec episcopo, uel abbati  alicui aut priori nostro est dicendum, sed collecta similiter, ut ad ceteras horas.

Benedictionem nullus causa prandii negligit, si cum ministris tempore quo nona canitur, reficit. Nam exrefectus eam accipit, iterumque ad refectionem redit. Sed sciendum, quod si quis fratrum foris positus, paschali solemnitati uult interesse, in quarta feria debet uenisse. Quod si forte neglexerit, quicunque sit ueniens, in ipsis tribus diebus post quamlibet horam finitam, predicta benedictione quidem non caret; sed nemo illi in eisdem diebus osculum prebet. Cui quoque, si est noster professus, cauendum est, ne in tribus festis uidelicet natiuitatis Domini, Pasche et pentecostes, ante tertium diem, nisi magna coactus necessitate, abeat; sed et  tunc quousque capitulum finiatur, exspectat. Hoc etiam sciendum est, quod si qui uenerint, dum conuentus in choro non fuerit, si maior monasterii porta tunc clausa est, aspersi aqua benedicta, primum ad crucem, deinde in choro, et post inde ad S. Mariam inter formas in longum prostrati, si talis est dies, sin autem, inclines debent orare. Quod si infra capitulum ueniunt, tertiam orationem ad altare, quod est id dextra parte chori faciunt Si infra regularem horam uenerint, ita ut ante Gloriam primi psalmi chorum intrare possint, aspersi tantum chorum ingrediuntur, finita hora post acceptam benedictionem ad crucem, si porta  tunc clausa est, deinde ad S. Mariam oraturi.

Si uero post Gloriam primi psalmi ecclesiam intrauerint  , aduenientes ad gradum ueniam non petunt. Post aspersionem facta una oratione ad predictum altare ibidem eis benedictio est exspectanda; quia nec sic uenientibus, nisi pro corporali necessitate, licet a regulari hora recedere. At si infra completorium superuenerint, ad crucem non orant; sed facta item oratione ad predictum altare ibidem exspectant, et accepta post completorium benedictione ad S. Mariam orant. uenientes etiam ita, ut nec cene seruitorum interesse, nec postea ante collationem possint reficere, ad collationem debent interesse, et sic post completorium accepta benedictione possunt reficere. Si uero infra completorium uenire non possunt, postmodum cellam intrare non presumunt, sed in  crastino ita intrant, ut post singulas horas prescriptam benedictionem accipiant. Qui per unam tantum noctem foris morantur, hi neque cum exierint, neque cum redierint, benedictionem accipiunt, nisi forte euenerit, ut aliquis de uia ueniens et benedictionem redeuntium accepturus, eadem die rursus exeat, et crastina redeat, huic tunc non subtrahitur benedictio, quam habuisset in priori die, si remansisset. uerum si quis ad eamdem horam redeuntis simul et exeuntis benedictionem est accepturus, is cum accesserit ad gradus ab ordinis rectore cum signo crusis licentiam querit abeundi, et facto ante et retro, cum eadem inclinatione siue prostratus, siue stans, primum redeuntis, deinde exeuntis benedictionem accipere potest. Quem si rediisse de uia  sacerdos nescierit, aliquis astantium sciens, ei innotescit. Debent autem de itinere redeuntes in choro iuteresse matutinis; nisi sit aliquis de longinquo ueniens, et tali infirmitate grauatus; illi conceditur extra chorum, uel ad S. Mariam matutinis eisdem interesse.



CAPUT XX. De claustrali priore, et eius adiutore.

 Claustralis prior uicarius est maioris per omnia prioris, quare non solum debiliores fratres ad propinqua loca ad repausandum mittit; uerum etiam ualidiores ad cellas ualde remotas in auxilium fratrum illic commorantium, domno abbate uel priore longe remotis. uerumtamen nunquam in priuatis  diebus aut duodecim lectionibus ad offerendum, uel ad pacem post aliquem albatum, nisi in ordine suo accedit. In festis autem, que in albis aguntur, absente priore, primus etiam ad singula huiusmodi procedit, excepto si domnus abbas uel prior missam cantat in conuentu: * tunc enim nullo modo se primum his admittit, nisi omnium prior in ordine sit. Quotiens ipse ordinem tenet ita, ut neque domnum abbatem neque priorem interim aduenire speret, tunc ad processionem, que priuatis diebus agitur, ultimus incedit, et cum uenerit ad S. Mariam, in choro sinistro consistit, etiamsi in dextro eius statio fuerit. Si cui opus fuerit absente priore ad infirmariam gratia repausationis ire concedit, ipseque infra refectionem  eorum, sicut et quisque tunc ordinem regens, illuc uenire non negligit, et singulis pro temporis competentia caritatiue, breuiter tamen, loquitur. Cum ministris reficiens ad scillam sedet. Hic est, quocunque domnus abbas uel prior proficiscatur, qui in claustro iugiter moratur, et qui precipue pondus totius ordinis portat. Propter quod tamen altiorem inter fratres non habet ordinem.

Ut autem eo expeditior ad idem officium sit, armarius nunquam illi aliquid tempore refectionis uel collationis iniungit. UD. Hoc est autem quod nullo die omittit: post completorium aspersus aqua benedicta statim, nisi ipse asperserit, stare prope ostium ecclesie secedit, ut singulos intueatur, quomodo inclinent ad altaria et ad sacerdotem, per  quem asperguntur. Postquam omnes exierint, siue ille asperserit siue non, accipit absconsam ab hebdomadario illuminatam, et capello induto totum claustrum perlustrat. Primo uidet, si clausa sit ianua auditorii hospitum; domus eleemosynaria; si quis adhuc sit et propter quid sit ante cellarium; si coquina regularis sit obserata; refectorium, deinde cellam nouitiorum, domum infirmorum uidens, si ipsi iam se collocauerint, et quomodo se habeant, si quis eorum adhuc remanserit in ecclesia S. Marie;  ascendit dormitorium, portans secum, si quid forte in claustro neglectum offendit; prospicit quoque omnes necessariarum sedes. Tempore hyemali quando fratres post cenam collationem in capitulo exspectant, facit unam circam per  omnes officinas claustri, obseruans ne aliquis, si, qui tunc in capitulo sedere deberet, inutilitati uacet. Facit quoque aliam circam ad interuallum quod solet esse inter nocturnos et matutinum, et in illa circuit omnes lectos in dormitorio, in cella nouitiorum, inde transit ad ostium refectorii, coquine regularis, cellarii, eleemosynarie, * ostii claustralis, deinde ad infirmariam per capitulum transit, sed per auditorium in ecclesiam maiorem redit, circuiens omnia altaria, et angulos ecclesie ac sacristie; inde reuertitur per chorum, sicque uerso tantum contra iuuenes lumine pertransit, et absconsam in locum suum reponit. In his omnibus, si quid negligentie cognouerit, hoc in crastino reclamabit. UD. Has circas etiam pleniter ordinem  tenens ex usu facit. Quod si minutus est, uel aliqua infirmitate grauatus, alii ab eo hoc iniungitur.

Ut autem breuiter de eius officio concludam; si domnus abbas non adest, neque prior, non solum omnes obedientiarii, qui in claustro sunt, eius precepto obediunt, sed etiam ipsi decani ad quecunque opus fuerit. Ideoque ualde necessarium est, ut talis constituatur, qui ad tot tantaque negotia procuranda idoneus habeatur. * Hic talis siue ordinem tenens, mox ut audit signum collationis, debet capitulum intrare, ne postea intrans conuentum faciat assurgendo laborare. Ceterum quanquam hec omnia, que supra dicta sunt, licenter faciat, priore tamen in conuentu manente, nulli quid faciendi  uel loquendi licentiam dat; sed in hoc non notatur, si tunc temporis in cella nouitiorum, uel in aliis claustralibus officinis, uel sua sponte, uel ab aliquo rogatus, quod necesse est, loquitur. Habet autem et ipse suffraganeum unum, qui in singulis que ad manum sunt agenda suppleat uicem eius absentis, presentis uero per omnia, quando prior aliquo proficiscitur, uel in domo infirmorum propter infirmitatem commoratur. Habet quoque adiutores, iuuenum custodes, et circatores. UD. Claustralis prior absolutus de eadem obedientia, * ueniam petit pro indulgentia, quod tamen ex consuetudine alii adiutores obedientiarum non debent facere.



CAPUT XXI. De circatoribus  .

  Circatorum munus est, ut omnes negligentias, que ullo modo contra ordinem possunt contingere, notent, et in capitulo reclament: ideoque totum claustrum non semel, sed multotiens in die circumeunt, ut nec locus sit nec hora, in qua frater ullus securus sit, si tale quid commiserit, non deprehendi, et non publicari; sed maxime quando fratres lectioni uacant, ne forte aliquis ad eam non sit intentus, explorant. * Ergo quotidie aliquis illorum ante primam uel alio tempore ante tertiam singula altaria circumspicit, et si ultra duos obedientiarios eum adiutore ad aliquod aliud altare perspexerit  uel si quam negligentiam uiderit, reclamare non omittit. Ceteras uero circationes mox post finitas singulas  horas  solent facere, post offerendam matutine misse, post euangelium maioris, ad officium defunctorum, post tres lectiones; insuper etiam prout status cuiusque loci exigit. He igitur circationes debent fieri in domum eleemosynariam, ante et infra cellarium usque ad limen exterioris ostii ipsius, et usque ad limen exterioris coquine, in regularem coquinam, in refectorium, in cellam nouitiorum, in cameram, in infirmariam, ad locum, ubi cocture liguriuntur, et sanguis minuitur, in capellam S. Marie, in cemeterium, ad fabricam, ad scriptores, in sacristiam, et in quemlibet locum, ubi tale quid operis agitur; et quidquid dignum reclamatione ab  eisdem circatoribus conspicitur, ibi quidem reuerenter dissimulatur; sed dicto ad capitulum loquimini de ordine, sine mora reclamatur. Et in his reclamationibus, sicut et in omnibus, omnino personarum acceptio est deuitanda.

Aliquis etiam quotidie cymbalo percusso ad horam refectionis ante ostium refectorii consistit quousque conuentus introierit, diligenter notans qua disciplina se fratres ad lauatorium habeant, uel si quis negligens usquam incompetenter diuertat, uel ad sonitum scille festinans indisciplinate ueniat. Idem quoque prope finem refectionis uadit in coquinam regularem, in cellarium, in cellam nouitiorum, ut si forte aliquis illuc absque rationabili  causa ierit, eum latere nequeat. Sed antequam Tu autem, dicatur, regrediens notat, si fratres, quos transit, combinatis pedibus sedeant, si per omnia se regulariter contineant, sicut et exiens fecit; nulli tamen ibidem signum faciens; sed si quid ordini contrarium perspexerit, hoc usque ad tempus reclamandi a memoria eius non recedit. Quod tamen in claustro non deuitat, sed ibi circumiens, cuilibet, quem dependenti uestimento sedere uiderit, modeste innuit, ut illud componat.

Scire autem debet iuuenum excessus maxime notandos et inclamandos, quippe qui minus delinquentes, ceteris etiam acrius corripiuntur. In meridie circuit claustrum, et si domus eleemosynaria sit serata, prospicit; inde in cellam nouitiorum, et  in infirmariam pergit, atque ea hora dormitorium quantocius potest ascendere. Infirmis comedentibus nullus eorum ad eos intrat, sed per ostium, quantum ualet, quomodo se habeant, explorat. Simili modo intra officinas, que claustro iunguntur, stans potest foras prospicere, si quid ibi ab aliquo fratrum fiat reprehensibile. In omni quoque festo in cappis aut albis celebri, aliquis illorum post euangelium deposito interim fanone in stationis sue loco, cappa uero in uestiario, solitam facit circationem. Qua facta eamdem induit, et in chorum redit. uerum quamuis omni studio singulas negligentias debeant annotare, uerbis tamen non debent amplificare; sed simpliciter reclamare: nisi aliquis incautus se uelit incaute defendere, cui donec ipsa  ueritas excutiatur, in reclamando non parcitur. Hoc autem semper esse precauendum nouerint, ubi fratres aliquos hora incompetenti colloquentes uiderint, ne clam quid loquantur, auscultent; nec per signum aliquod perturbent. Si uero ipsi fratres licentiam colloquendi acceperunt, hoc sibi uerbis et signis mox innuunt.

Obedientiarii autem, qui non possunt omittere, ut non aliquando aliis silentibus de obedientiis suis, in tempore tamen et loco competenti, uidelicet ante cellarium, loquantur, si quem circatorum superuenire uiderint, propter hoc non conticescunt, nec que sit loquela eorum illi dicunt: quippe qui nichil aliud quam de obedientiis in tali loco colloqui  debent. Ad eos etiam pertinet ordinis rectorem ad refectorium uocare, si eum primo ferculo administrato uiderint diutius tardare. In feria secunda prime hebdomade Quadragesimalis post distributionem librorum omnes ueniam petunt seipsos accusantes, quod officium circationis prout habuerunt, non impleuerint. Quod si quis eorum aliqua de causa prepeditus eamdem obedientiam implere non poterit, inde absoluitur, et ad presens alius in locum suum subrogatur.



CAPUT XXII. De iuuenibus, et eorum custodibus.

* Frater, qui est huius etatis, ut adhuc custodia indigeat, etsi ultro seculo renuntiauerit, et optime  sit opinionis, minime tamen custodia carebit:  et idcirco laicus, nisi tam prouecte etatis sit ut sine custodia esse possit, neque scholaris puer in claustrum suscipitur; sed si res ita exigit, ut nullo modo sibi ingressus denegari ualeat, ad aliquam cellam mittitur, quousque ad intelligibilem etatem perueniat. Sed et illi maxime, qui nutriti sunt in monasterio, si in moribus uiri esse noluerint, uirilis etas nichil eis profuerit, ut a custodia soluantur: in qua, qui positus fuerit, primum in dormitorio lectus eius est prope lectum custodis sui, ad quem absque illo nec accedit unquam, nec recedit. In nocte uero quocunque incesserit, uel etiam ante completorium, si solito serius fuerit, uel post sonitum, si adeo mane erit, ad mandatum  quoque, si eo indiget, sicut sepe in hyeme contingit, portat ante se laternam, custode preuidente, ut candelam habeat semper: in refectorio eam exstinguit, et super scabellum pedum suorum ponit. Ibi semper ita intermixti esse debent iuuenes, ut inter duos iuuenes, alii duo fratres sedeant, ea scilicet causa, ut si forte unus discedat, alter remaneat.

Custos si eum duxerit ad necessarias, postquam ipse surrexerit, iugiter quidem, sed modeste eum intuetur, quantumcunque et laterna stet ante eum. Si uero in nocte opus habuerit surgere, excitat custodem, capitalem uel aliquid de operimentis eius tangendo; accendit ipse laternam et pergit ad necessarias, nec ante a custode exstinguitur, quam ille collocetur. Alio etiam tempore ipse iuuenis eam  semper accendit et exstinguit, nisi post completorium et post matutinum: tunc a custode est accendenda, et quando se recollocat ad dormiendum, iterum exstinguenda. Si eum in ecclesiam uel in refectorium duxerit, non eum deserit, usque dum sit in presentia conuentus. Si notatus fuerit ad coquinam, ante sonitum non uenit in eam. Cum nullo alio nisi cum custode hanc debet facere, qui et eum diligenter ibi et ubique debet custodire, ac de negligentiis suis iugiter proclamare; quia, quidquid eo presente deliquerit, totum illi imputatur, si ab eo super hoc non inclamatur. Ad tres orationes, que rite fiunt ante nocturnos, et ad illas, que ante primam uel ante tertiam, et post completorium  fiunt, ad litaniam quoque post primam, nunquam ab inuicem separantur; sed sub litania custoditus iacet ad sinistram custodis. Si iuuenis stat in uno choro, et custos in altero, iuuenis debet in custodis uigilia uigilare, quando defunctum habemus.

Quando proceditur ad aquam benedictam, ad communionem et ad processionem, si diuersi sunt in ordine, custodiendus ascendit uel descendit, custos uero non mutat ordinem suum, nisi propter illum qui forte pro aliquo excessu in ultimo est positus. Quod si quis promeretur, quamuis eumdem ordinem per omnia habeat, qui de ultimo supra dictus est, grauioris culpe tamen uinculo nunquam constringitur; sed statim ut tale quid commiserit, acribus et nimiis uerberibus corripitur. Ideo nunquam  sua sponte debet flagellum secreto suscipere. In qualibet processione, que circa uel extra claustrum agitur, a custode suo si est conuersus, alicui litterato maxime propter cantum commodatur, sicut et ille, qui custodem habet de superioribus unum, qui sit inferioris ordinis, est commendandus. Posito in custodia diacono uel subdiacono, si tale quid contigerit, ut ad missam legere non possit, propter hoc nec uerbo, nec signo quemquam sui similem appellat, ut pro se legat; sed eius custodi cum testimonio sui custodis rem innotescit, ut fratri eiusdem ordinis loquatur pro uicissitudine legendi. At si hoc tempore non uoluerit, maturius admonet armarium, ut ipse tempestiue prouideat cui legendi munus iniungat. Lecturus autem a suo custode ad  uestiarium est ducendus, et per adiuuamen seruitorum uestiendus. Quem et alicui ibi ministrantium committit, usque dum peracto suo officio iterum se disuestiat.

Singuli autem tales, si  tergoribus suis uoluerint esse consultum, tunc summopere cauent, in omni loco, ne absque mediatore stent simul, aut sedeant, uel se ad inuicem pingant, aut uestimentum aliquo modo tangant, et ut nunquam alter alteri iuueni siue in custodia posito siue non, aliquod signum uel etiam nutibus oculorum facere, uel ad eum subridere, uel aliquam familiaritatem simulare presumat, aut etiam sic sedeat, ut alter alterum uersis ad inuicem uultibus intueri ualeat. Nam hec et alia huiusmodi unusquisque in alterum  ex consuetudine reclamat. Reclamat quoque in quemlibet familiaritatem aliquam ad se habentem, uel quidquam cum eo loquentem custode suo non audiente. Custodem uero de hoc tantum inclamat, si eum sine custodia dimittit, uel si quam in eum austeritatem exercet, ubi humanitatem ei exhibere deberet. Cauere habet unusquisque eorum, quin in claustro cum tabulis, illi gratia scribendi concessis, a circatore obambulante, easdemque tabulas inspiciente, aliquid tale inscriptum possit inueniri, a quo dignus sit inclamari. Sed est sciendum quod nullus eorum carnem, nisi adeo infirmus, debet manducare, neque balneare, siue sanguinem minuere. Quod si alicui pro infirmitate conceditur sanguinem minuere, ad proximam horam accepta cum signo  minuendi licentia in minorem chorum secedit, ibique usque in diem tertium persistit. Attamen ad tres orationes post completorium et ad interuallum nocturnale in maiori choro ex consuetudine non deerit, ad S. Mariam quoque sedens in suo ordine non indutus capello, sed quantum potest oculos tantum tuetur a lumine. Si autem alio tempore ita infirmatur, ut ad matutinum perdurare nequeat, item per semetipsum licentiam querit, et in predictum chorum uadit, et in sequenti tamen die propter hoc ueniam non petit. Si uero in ea nocte ad aliquod responsorium est notatus, in maiori choro illud canit et confestim redit, sed nunquam tamen quartum aut octauum responsorium cantat, nisi sint  breuia. Quod si talis cum infirmitas occupauerit, ut conuentui interesse non possit, tunc ad infirmariam ire iubetur, et illic non minori diligentia, ac si esset in conuentu, custoditusque etiam ibi laternam portat.

Adhuc autem quidam iuuenes, qui a maiori custodia sunt soluti; quidam uero, qui nunquam in custodiam sunt positi, sed tamen suspicione iuuentutis  minori custodie, ea conditione subiiciuntur, ut nusquam extra conuentum absque custode ire presumant, neque dormitorium infra matutinum sine laternis ascendere audeant. Ad hoc solum ante altare quod est prope ostium ecclesie, tot laterne a camerario, et candele a sacrista sunt ponende, quot ad huiusmodi  necessitatem possint sufficere. Hi tales non habeant custodes, sed quotiens quis eorum de conuentu habet ire, alicui ad hoc idoneo et expedito signum faciat, qui et eum statim sequi non renuit. Sciendum autem quod nullis iuuenum, siue in custodia sit, siue non, ad aliquam cellam solus sine alio prouectioris etatis fratre ire uel redire permittitur, quia nimis notabile esset, si solus benedictionem accepisset; qui etiam scire debet, si adhuc dum sic emittitur de custodia uel de forma, non est absolutus in reditu suo, etiamsi per decem annos alicubi permanserit, sed iterum siue in custodiam siue ad formam redit. Qui uero propter aliquem excessum in alterutram custodiam mittitur, mox ab ea absolutus ad parietem, si stationem antea ibidem habuit,  regreditur. Iuuenis per quem prior in refectorio caritatem suam impendit, panem suum et iustitiam cum cochleari ad mensam portat et reportat. Si ad confessionem uult uenire, a custode suo confessori permittitur, per quem etiam facta confessione, illi iuxta introitum capituli exspectanti reducitur.

Si, quod absit, officine claustri incenduntur, iuuenes cum aliis ad exstinguendum non currunt, sed interim cum custodibus suis in choro ad litaniam canendam se prosternunt. Notandum autem, quod nullus eorum sedile a domni abbatis sedili situm, nisi eo tempore, quando priores stant contra altare, intrabit; sed et tunc nulli eorum in sede de altari  astare licebit, nisi alba indutus sit. Ad uesperos et matutinum uel de omnibus sanctis, antiphone super psalmos et hymni, antiphone ad officium defunctorum ab iis imponuntur, et breuia responsoria cantantur.

Interim, dum corone nouitiis in choro designantur, ab hebdomadario iuuene, antiph. Tu es Deus qui, etc., imponitur, et litania ante missam ab ipso precinitur. uersus omnino ab his, si tot sunt, pronuntiantur; sin autem, tam ab aliis iuuenibus quam ab istis dicuntur. Item ab eisdem antiph. ad suffragia sanctorum incipiuntur, et tunc imposita qualibet antiph. tamdiu debent stare, quousque dicatur oremus a sacerdote. Insuper quotiens antiphone a senioribus ad matutinum sunt imponende,  si que forte ab aliquo eorum negligitur, mox ab istorum aliquo imponitur.



CAPUT XXIII. De armario

 Precentor, qui et armarius, armarii nomen obtinuit, eo quod in eius manu solet esse bibliotheca, que et alio nomine armarium appellatur. * Hec est obedientia, quam ex more nullus meretur, nisi nutritus sit, uel aliquis quilibet ad hoc officium idoneus, sicut e contrario illas obedientias, quarum supra memini et adhuc est animus meminisse, non merentur, nisi qui iam etate maiuscula aut clerici exstiterunt, et per uices, si qui de alio monasterio aduenientes, iterumque apud nos profitentes, tam probabili conuersatione aliquandiu inter nos fuerunt.  UD. Igitur iste, de quo agitur officialis, rite unum habet suffraganeum, qui et pueris cantet, si in loco sunt, et breuem faciat de litania et responsorio et aliis obsequiis. Ceterum fratrum nomina non alius quam ipse ponit, nisi forte et ipse ita uoluerit, eiusque secundus huius sit industrie, huiusque sensus.

De eius autem tam continua occupatione, ut aliqua perstringam, tota diuine seruitutis ordinatio in ecclesia super nullum pendet, quantum super illum, nec de hoc habet alium aliquem magistrum, quam extra ecclesiam, et ad huiusmodi omnes debent ei semper obedientes esse. Si quid tamen contra usum presumpserit, uel neglexerit, hoc interim omnino dissimulatur; usque dum in capitulo reclametur.   Ad cantum Euangelii, ad uesperos et ad matutinum antiphonam imponit; excepto quod domnus abbas, eo absente, in duodecim lectionibus est impositurus. * Quas si non recte imposuerit, uel tantum non proprie, id est, modulauerit, alteruter collateralis eius, ut corrigat, summissa uoce admonere poterit.  In psalmi uero susceptione, si fallitur, a quolibet sciolo et in eodem choro stante adiuuatur. Quod si in aliquo tono erratur, nullius scientia preiudicat illi, cum eum potissimum omnes attendant, et sequantur. UD. Domnus abbas quandiu est in conuentu, armarius non se notat ad ullam lectionem uel responsorium, ut si ille forte non legerit, ipse pro eo legat. * Quando uero domnus  abbas abest, ipse ad lectionem uel ad responsorium notari potest. Ad aliud autem officium nunquam, nisi ad coquinam et ad mandatum trium pauperum, ad collationem quoque, si uult, legere potest.  Solus ille non reprehenditur, si quam antiphonam uel responsorium nominauerit absque libro, indicens alicui fratri, ut cantet. * Omnes quoque uersus offerende ad maiorem missam imponit. Ad quorum singulorum impositionem in duodecim lectionibus ante et retro facit, nisi ad Orientem uersus sit, tunc tantum inclinat, sicut et priuatis diebus, quacunque parte chori locum habeat. Ipse etium Paschali tempore priuatis diebus tantum Alleluia ad missam imponit. Hymnum uero nunquam, nisi in duodecim lectionibus, si et tunc hebdomadarius in  eodem choro steterit.  Quemlibet quantumlibet submissa uoce cantetur, nemo alius audet ad altiorem leuare uocem. * Ipse autem nunquam debet negligere, quando nimis submisse cantatur, quando uel solito festinantius uel protractius quocunque loco, uel tempore, quin statim fratribus innuat manu quidquid emendandum est in cantu. Quod quamuis licenter fieri possit, nunquam tamen nisi cum magna reuerentia, neque de choro in alterum chorum facere presumit; sed, si opus est, proprius accedat.

 Ipsum quoque scire conuenit, quia nullum diuinum officium intra uel extra ecclesiam agitur, cui ipse uel suffraganeus eius non intersit. Omni die, competenti hora, audit pueri uel iuuenis lectionem,  quam in sequenti die lecturus est in Capitulo:  lectiones quoque que legende sunt ad nocturnos in Quadragesima post sextam, in estate uero post nonam; uel si semel comeditur post prandium audit. * Quod si aliquando breuitas temporis non patitur, ut post nonam, uel post prandium possit audire, inter pulsandum uesperos, si Deus auribus non canitur, et tunc in uestiario audit. Post uesperos uero nunquam, nisi forte propter minus sciolum id necesse uideatur.  Lectionem quoque, quam domnus abbas est lecturus, debet audire; sed ubi uel quando, in ipsius abbatis est arbitrio. Quando maior matutinalis missa est cantanda, ubi sacerdos se cum ceteris ministris uestierit, nulla uice armarius per consuetudinem defuerit; primum ut uideat,  si presto sint omnes persone que sunt obsecuture, et insinuet, si quid opus est, ut insinuetur.  Similiter facit quotiescunque post nocturnos Euangelium, uel si qui inuitatorium canituri albis uel cappis uestiuntur. Totius rei est precipuus ordinator. Si quis frater infirmus infirmorum oleo est ungendus, uel si obierit, ad sepulturam efferendus, uel si quis de foris allatus est recipiendus, ipsi cura est, quis sacerdos induatur, quomodo ungatur, quomodo domini corpus apportetur, quomodo communicetur, et que collecte, dum obierit, a priore super eum dicantur; et dum lauatur, et dum uestitur et antequam in ecclesiam apportetur, et quid cantetur, et quomodo tumulus benedicatur infra canonem  misse matutinalis, et quomodo sepeliatur: omnibus his intererit precipuus monstrator.

Ipse superuenientes breues defunctorum fratrum nostrorum a priore accipit, et nomina eorum in martyrologio scribit, descriptos alios pergentibus fratribus, per diuersas prouincias distribuit; nec obliuiscitur, si quis frater obierit, missarum, quod rite uI fratribus triginta commendantur. Ipse etiam ostiario et eleemosynario libros matutinales debet commodare, et post hospitum et peregrinorum decessum, quibus tamen si apud nos infirmantur, non ipse sed plebeius sacerdos prouidet, ut communicentur. Ad omnes processiones nichil nisi quod ipse imposuerit, omnino cantatur. In tribus diebus Rogationum ad imponendum antiphonas fratribus ad  hoc idoneis intimat, quibus et libros, in quibus eedem antiphone scripte sunt, distribuit.  Postremo quidquid tale quasi nouum superuenerit gerendum, de hoc ille precipue memor et diligens esse debet, quando fabe nouelle, uel nouellus panis, siue mustum est in refectorio benedicendum, uel si talis persona aduenerit, antequam et postquam suscipitur, imprimis lectio est recitanda, uel opere manuum facto, uel si cuiusdam nouitii corona uel barba radenda est, ad hec singula et horum similia, prouidet, ne fiat negligentia uel de persona uel de hoc, quod persona est dictura.



CAPUT XXIu. Quando chorus, ut aiunt, ab ipso teneatur.

* In omnibus festis, que in albis aguntur, in Sabbato  quoque sancto, Pasche et Pentecostes, et in die Palmarum armarius ex usu debet tenere chorum, sed in albis solus; excepto in Purificatione S. Marie. In eisdem uero duorum Sabbatorum diebus, illum, qui secum litaniam precinit, sibi adiungit. In psalmis autem quotquot necessarios habuerit, in quibus singulis ipse cappas distribuit. In Natiuitate Domini ad duas priores missas duo fratres, qui choro presint iuxta libitum eius notandi sunt, quibus ipse sua sponte medium se adiungit. UD. In ipso autem et in Pascha et in Pentecoste ad officium maioris misse, et ad tenendum chorum, ipse et cum eo duo fratres de melioribus cantoribus, qui ad hoc idonei uidentur. Qui tamen non presumunt per se accedere, nisi ipse manu sua cappas dederit, * que in capite  forme semper de melioribus a maiore sacrista ante tertiam, uel si processio agitur, post eam preparantur, quas prius tamen non distribuit, nisi quando Benedicamus Domino ad instantem horam dictum fuerit: et cum eas acceperint, non prius eas induunt quam in locum stationis ueniunt. Quibus ipsemet, cum scillam, quam pulsat, alii pulsandam commiserit, suam quoque cappam induens se adiungit. Quorum si quis uult discedere, premissa cantanda cum signo misse, pro alia causa, cum signo exeundi querit licentiam a tunc ordinem tenente; deinde rediens ad priorem locum, et armario cum signo discedendi innuens facto ibidem ante et retro discedit. Qui, si indutus est cappam de melioribus, hanc ibidem exutam ponit super cancellum; si uero  de mediocribus exiens adhuc ea indutus, in uestiario exuit eam et complicat.

 Si necesse est, potest mutare fratres sibi collaterales a dextra in sinistram, uel a sinistra in dextram. Thuribulum a conuerso sibi primitus apportatur, nisi prior uel aliqua maior persona interfuerit. De cetero cuiuscunque ordinis sepedictus sit armarius suum non amittit principatum. Si uult communicare, ultimus est ad pacem, primus autem post subdiaconum ad communionem. De suffraganeis uero eius, qui uult communicare, nutu tantum eius accedit in suo ordine, si chorum ea die scit communicare; sin autem quesita a priore licentia, item non sine nutu armarii accedit, ceteris qui remanent  interim dum pax datur, agnus Dei, et communionem cantantibus; adiunctis, si opus est, de Psalmis, uersibus. Nec de illis, qui fuerunt ad graduale, uel ad alleluia notati, aliquis intromittit, nisi ipsi, quibus libellos tribuendo innuerit. Sed pro diuersitate festiuitatum, dissimilis quoque debet esse numerus, utrinque cantantium: nam in festo gradualia duo, alleluia, tres cantant, in cappis autem tria gradualia, quatuor alleluia: in precipuis uero festis utrinque, quotquot armarius uoluerit; sed pluribus alleluia quam graduale cantandum iniungit. UD. Domno abbati et cuilibet sacerdoti intimat, quo sono incipiat Gloria in excelsis, et si opus fuerit diacono, Ite missa.  In fine misse preuenit ceteros in exuendo cappam, et in agendo ante et retro, et  deponit signorum restes, et cum dictum fuerit Deo gratias: scillam pulsat, sicut et fecit ante missam, post Deo gratias, psalmis familiaribus  finitis.

uerum si est Dominica dies, tunc exspectat donec mense lector benedictionem pene accipiat. Infra missam uero, qua ipse uel solus, uel cum pluribus chorum regit, eumdem modum inclinandi siue erigendi seruat, quem et cantor hebdomadarius. * Descripto itaque ordine, qui ab ipso tenendus est in officio misse festorum. Dicendum quoque est quomodo in dissimili celebritate notet fratres in tabula ad uigilias nocturnorum.



CAPUT XXu. Quomodo fratres in singulis festis notare debeat.

* Igitur in albis ad singula responsoria singulos  notat fratres: ad Iu. et uIII. duos, adiuncto domno abbate ad uIII. si adest; ad XII. tres. In cappis similiter ad singula responsoria singulos fratres, sed quartum et octauum tres cum domno abbate, ad octauum quatuor, si adest, ad XII. quatuor. In precipuis uero festis ad singula responsoria notat duos fratres, ad quartum quatuor, ad septimum tres, ad octauum quinque, ad undecimum tres, ad duodecimum sex uel plures, sacerdotes quoque sic annotare debet, ut nullus ad hoc officium idoneus alicuius obedientie occasione a maioris misse septimana, excepto cellerario, infirmario et capellano S. Marie, se excuset. Nam nullus, cuiuslibet dignitatis ante conuersionem fuerit, ab aliquo officio in ecclesia uel  extra eeclesiam gerendo, qui potest facere, omnino relaxatur, nisi in capitulo uenia precedente, id promereatur. Nam armario etiam non licet ullum ad quodlibet officium Sabbato in capitulo pronuntiatum per se ipsum inde relaxare, nisi de lectionibus seruitorum, de gradualibus, uel de responsoriis. Interdum autem in prefata breuiatione  non personarum obseruat ordinem, sed potius temporis, ac festiuitatum qualitatem. Si quando talis inbreuiatio est agenda, non agitur in illa tabula quotidiana,  sed in alia maiori et proprie ad festiuitates deputata. UD. Solet etiam apud nos et alia commoda inbreuiatio non inutilis fieri: nam, quia armarius alias adeo est occupatus, committit adiutori suo, ut qui seruierint in coquina omnes per ordinem conscribat, ne per obliuionem quisquam frequentius quam alius eo munere grauetur.

* Quandoquidem scriptum est quo ordine fratres ad nocturnale officium debeant notari, oportet etiam scire quod ad uesperos et matutinum uel singulorum festorum responsoria debeant cantare; in albis quippe duo, ipso hebdomadario altero: in cappis duo cum hebdomadario tres. In precipuis uero festis ad uesperos quidem priores quatuor, ad matutinum uero uel ad uesperas secundas tres. Qui singuli in  singulis festis dicunt etiam benedicamus Domino. Qui tamen ante, hora competenti, ab armario sunt prouidendi, et quid debeant canere premonendi. Hoc uero debet esse in ipsius prouidentia, ut sicut ipsa festa pro sue celebritatis differunt excellentia, ipse quoque fratres differentes in eisdem notet ad cantandum et legendum pro cuiusque persone etatis et scientie conuenientia; hoc non solum in predictis festis, sed et in aliis duodecim lectionibus obseruans, ut ad quartam lectionem prouecte etatis notet fratrem, licet inferius habeat ordinem; et ad octauam seniorem in altiori loco stantem. Similiter non negligit obseruare, ut quando suo uel tria aliqua responsoria simul cantant, ut uel unus eorum prouectior sit etate; quando uero quatuor uel plures,  intermisceantur illis aliquot seniores.

Si in secunda feria prime Quadragesimalis hebdomade duodecim lectiones euenerint, ipse prouidet ut primo euangelii, deinde regule lectio in capitulo recitetur, et ad finem utriusque Tu autem pronuntietur. Tunc etiam fiunt duo sermones, anterior de festo, sequens de Quadragesima. Siue autem in festiuo die, siue alio contigerit, postquam tunc ordinem regens dixerit loquimini de ordine, ipso in loco suo sedens recitat fratres et libros eisdem preterito anno ad perlegendum distributos. Quos secum ad capitulum delatos omnes ad uocem recitantis super tapete constratum reponunt, et armarius iterum libros in futuro anno perlegendos primo ordinem regenti, quem ille uoluerit, deinde aliis in dextra  parte ipsius: adiutor uero eius in altera parte singulis obuiam de loco suo uenientibus pro accipiendis distribuunt, hoc tamen precauentes, ne psalterium, hymnarium, uel alium neumatum librum alicui dederint. Facta autem hac distributione, uterque rursum sua in parte sedens singulos singulorum libros fratrum nominibus in breui ascribunt, interim fratribus, qui libros suos precedenti anno non perlegerunt, pro hoc ueniam petentibus. Qui uero inter  distribuendum libros defuit, postea ascribendus est libro, quem ab armario acceperit. Qui autem uult, potest alium cum suo cambiare. Quem si perlegerit, reuoluto anno ueniam non petit; quia non perlegit librum quem ab armario accepit. Libros absque licentia potest foris prestare, sed non sine uadimonio.  .

Quandocunque bissextus euenerit, lectionem de martyrologio ipse partitur, ita ut medietas eius uno et medietas altero die legatur. In cena Domini ipse tantum de hostiis facit consecrari, et in sequenti die ipse de cristallo nouum elicit ignem, et in Parasceue dum crucem pene adoratam esse uiderit, accelerat in uestiario processionem ordinare, ut corpus Domini de altari, ubi pridie reconditum est, ad  maius altare reportetur. Quod fiet isto modo. Primo sacerdotes duo albis et fanonibus induti cum candelabris, tertius uero cum thuribulo procedunt  quos etiam alii duo sacerdotes casulis induti sequuntur, sacerdote hebdomadario sequente. Quorum unus calicem cum aqua et uino non consecrato portat, alter uero nichil portat, sed mox ut illuc uenitur, corpus Domini disco operit et ab hebdomadario incensatum in scutella, in qua est reconditum, ad maius altare reportat. Quod altare paulo ante a sacrista ita plicatum, et ab eodem mox superponebatur, expansoque super illud corporali a sacerdote, ac desuper patena cum corpore Domini posita, calix  quoque, ut mos est, ponitur. De huiusmodi autem officio non intromittunt se diaconus nec sacerdos, quia predicti sacerdotes uicem illorum per omnia supplent. Sed et illi, qui candelabra et thuribulum tenent, ante altare stantes, non discedunt, priusquam omnes communicasse nouerint. In omnibus ergo, que sepe dictus armarius agit aut ordinat, summopere cauet, ne quid contra usum presumat. Nam ut aliqua euidenter dicantur, non magis illi quam aliis extra septa claustri pro aliqua occasione licet progredi, nec tempore silentii aliquando, nisi cum licentia loqui. Nec in camera, ubi libri reconduntur, aliquem facit intrare, nisi pro rationabili aliquid adhuc apportandi, uel reportandi, uel aliud quid, quod ad illius obedientiam illic faciendi necessitate  pertinet. Nihil ibi scribit, nec legit, nec cantat. Nullum ibi uerbum cum aliquo confert, nisi sit ineuitabilis causa, et que per signa insinuari non potest. Suffraganeus uero eius, nisi ab eo monitus, et tunc quando uicem eius absentis per omnia tenet, nequaquam illuc uenire debet. Infra utramque missam, si absque detrimento chori abesse poterit, et post cymbalum percussum, hora refectionis, dummodo tempestiue ad mensam occurrat, in claustro scribere, uel tale quid necessarium potest facere. Sed et aliis quibusdam conceditur post percussum cymbalum ibi sedere, si quid scripserint, uel aliud quiddam necessarium et utile fecerint. Quibus tamen  non conceditur, ut per aliquam regularem horam illic sedeant; sed mox audito signo cum ceteris ad opus Domini festinant.



CAPUT XXuI. De scriptoribus.

Sunt autem alii scriptores, quibus iniungitur in capellis ad scribendum iugiter sedere, et regulares horas ibidem canere, exceptis festis, que feriantur et priori uespera, tertia et missa illorum, que in albis sine feria celebrantur. Ad capitulum et ad collationem uenire non negligunt, et officio defunctorum, quod celeberrime agitur. Et si quando presentes uel absentes tabule sonitum pro aliquo mox agendo . . . . audiunt usque ad finem trium lectionum, et processioni in priuatis diebus et misse  subsequenti usque post Euangelium intersunt. Tempore hyemali finita litania nocturnales non mutant, donec signum, per quod fratres ad lauandum uocantur, audiant. Quibus tunc mutatis, ac ceteris que sequuntur peractis, ad opus solitum redeunt, usque dum factis tribus orationibus signum pulsetur ad tertiam; tunc et ipsi premissa oratione eamdem horam cantare non differunt. Si quis eorum uero post Euangelium misse maioris priuatim uult canere, ab ordinis rectore in choro debet licentiam accipere. Si quis etiam ipsorum sanguinem minuerit, tertia die ad primam, uel alio tempore ad tertiam choro ex consuetudine interesse debet.



CAPUT XXuII. De custode ecclesie.

  Apocrisiarius, qui custodit ecclesie thesaurum, et in cuius manu est quidquid a popularibus ad altaria offertur, sacerdos esse debet. Qui ut officium suum digne possit adimplere, adhibeatur ei solatium aliquantorum fratrum. * Inter quos tamen est unus prestantior, qui uicem eius absentis agit. Idem ergo apocrisiarius potest loqui in tempore silentii de obedientia sua quod necessarium est cum quolibet eorumdem fratrum, quamuis nequaquam sibi concedatur, ut tunc temporis communiter cum omnibus loquatur, excepto sabbato; si forte tunc breuitas spatii, aut alia necessitas hoc impedit. Nam in omni sabbato eos debet pariter conuenire, et de usibus ecclesie instruere, ac precipue subsequentem hebdomadam  uni eorum commendare.



CAPUT XXuIII. De portario ecclesie.

* Porta quoque ecclesie uni specialiter committitur, qui eam semper claudat et aperiat suo tempore. Et hic studiose talis eligitur, qui grauis sit in moribus, nec ad risum facilis, ne quam in eo loco leuitatem intrantes uel exeuntes deprehendant. UD. Et est ei hoc omnino interdictum, ut quando claudit uel aperit, pro nulla occasione uel pedem extra portam protendat. Hinc si aliquando contigerit, * ut hospes aliquis infra capitulum in ecclesia remaneat, uel si talis est festiuitas, in qua phylacteria   circa altare sint suspensa, illic moratur, et interim legere non prohibetur. Lectus eius ante Sacristiam iuxta ostium per quod in sinistra abside  in inferiora ecclesie intratur, positus est. UD. Preter ceteros est illi soli iniunctum, ut omni sabbato conchas et candelabrorum pateras, in quibus candele ardent, diligenter abradat, ne aliquid ex decurrente cera remaneat. Simili quoque studio totum pauimentum, quod circa maius altare est, prius aqua infusa purgat, et ceterorum altarium pauimentum scopa emundat.

 Claudit etiam et aperit ecclesie fores uariis modis per diuersa tempora. Nam cum ante nocturnos finitis quindecim uel triginta psalmis, tam in hyeme quam in estate eas semper aperiat; in hyeme  tamen finitis duobus nocturnis ante officium defunctorum, quod in nocte cantatur, semper eas claudit, atque ita permanent usque dum scilla ante tertiam pulsetur: finitaque missa matutinali claudit eas, clauseque permanent usque post sextam; tunc aperiuntur et missa finita usque ad uesperas clauduntur. Post regulares uesperas clauduntur ita usque ad nocturnos permansure. In estate itaque cum statim post matutinum regularem clauduntur; ad primam aperiuntur, et usque dum matutinalis missa finiatur, patent. Que tunc clause ad missam aperiuntur, postea usque ad uesperas obserantur. Quibus finitis usque ad nocturnos omnino clauduntur. In Quadragesima priuatis diebus post matutinalem missam clauduntur, usque dum uesperi finiantur.  In duodecim lectionibus tam in hyeme quam in estate ad scillam, que post completorium sonat, aperiuntur. Studiose tamen agit, ut si quis eas a primo mane usque post completorium percusserit, et uel ipse audierit uel ab alio comperit, ad aperiendum paratus sit. * Quas etiam claudendas tanto impetu ad inuicem impingit, ut conuentus, si est in choro, audire possit. Ut autem tanto aptior esse ualeat huic officio, conuentu manente in ecclesia manet et ipse in minori choro.



CAPUT XXIX. De hebdomadario ecclesie.

 Ceteri septimanas suas in qualibet Dominica nocturnos incipiente uicissim faciunt, eo modo quo eis est prefinitum a sacrista, et unusquisque opus  habet ut quid per hebdomadam facturus sit, diligenter attendat. * Primo namque  ad nocturnos postquam horologium ceciderit, et predictus sacrista pulsare scillam inceperit, ipse eam de manu illius accipit ac tandiu pulsat, usque dum pueros uel iuuenem ad hoc deputatum cum laterna chorum intrare uiderit. Potest tamen interim alio uice eius scillam pulsante, si necesse est, dormitorium ascendere, inde redeundo ad lauatorium manus abluere; quod et semper in duodecim lectionibus debet facere.

 UD. Factis tribus orationibus, pulsat unum de maioribus signis usque ad psalmum Letatus sum.  Secundo, signum quod minus est, aliquantulum, ad Requiem eternam, usque dum finita sit oratio Dominica cum collecta. Tertio, a Kyrie eleison, usque dum item finiatur oratio Dominica cum collecta. Quarto, finita collecta, ad Per Dominum, pulsantur omnia signa, uel si est priuata dies, duo ad Kyrie eleison.  Ad ultimam incisionem canticorum graduum ante finem psalmi Memento; uel si triginta recitantur, Laudate Dominum de celis, accendit idem duos cereos candelabris affixos ante altare, et tertium retro altare. * Quod si ipse interdum priuatis diebus post accensos cereos ad pulsandum tempestiue non reuertitur, ab aliquo consociorum  eius pulsatur. Tres autem cerei retro altare maius pendent, quorum medius  quotidie ad nocturnos et uesperos, in duodecim lectionibus ad missam accenditur. In festis uero albarum duo ad nocturnos et tres ad euangelium, simul autem ad missam et ad utrosque uesperos illuminantur. In quibuslibet autem eminentioribus ad utrosque uesperos et nocturnos pariter erunt accendendi; sed ad Gloriam responsorii octaui exstinguendi. Tunc namque uiginti quatuor candele sursum in circuitu altaris posite accenduntur. Ad missam uero illi tres accendendi, sed quinque de his sunt circa altare in parte Orientali. Item ad lectiones obseruat ut lumen cum quo legendum est, semper ad ultimum psalmum nocturnorum eo  tempore afferat, ut lectori ad Gloriam eiusdem psalmi ad gradum ante et retro facienti et ad analogium eunti, ipse discedendo non occurrat.

. Ergo ad nonam lectionem, que est de Euangelio, in loco, ubi expositor homilie nominatur, adhuc et tertium ante altare cereum accendit. Cum sacerdos dicturus est collectam, huic etiam prouidens lumen apportat, in duodecim lectionibus quidem, et in octauis, et in eorum similibus precibus pene finitis: * in his autem diebus, quando psalmi preces sequuntur, infra psalmum, Inclina: in Aduentu uero Domini, et in Quadragesima ante preces. Officialis autem liber subtus formam ante sacerdotem a predicto fratre positus iacet assidue, ut cominus eum possit habere, nisi eum aliquis ad monumentum  auferat: questionari tamen, ne in suo tempore desit, precauet, alioquin inclamationem non effugiet. At si sacerdos idem uel propter festum non in loco suo ad matutinum et ad uesperas stat, uel alium uicem suam agere rogat, hebdomadarius eumdem librum cum lumine sacerdoti, quicunque est, ad easdem uices apportat et reportat. Mox etiam post Benedicamus Domino, si antiphona alicuius festi non sequitur, benedictio ab aliquo non accipitur, exstinctis omnibus cereis in circuitu altaris illum, qui prius ardebat in concha  , reaccendit,  tam in die quam in nocte arsurum: nisi propter alios accensos exstinguatur; accendit et illum candelabro affixum et super gradum ponit, ut portetur ad processionem, que fieri solet ad S. Mariam uel S. Crucem.

Sciendum tamen nunquam, nisi forme tapetibus sint cooperte, illuc afferenda esse duo candelabra: que et semper ante altare S. Marie sunt ponenda. * Ad S. Crucem preuenit conuentum, ut ad basilice columnas candelas, quotquot sufficiant,  affigat ardentes, ita arsuras, usque dum abcesserit conuentus. Ad sanctam Mariam uero, quando illuc processio agitur, quotquot lumina sunt necessaria, et unum de his tribus, que pendent in capitulo scilicet proxima eiusdem ecclesie foribus accendit; accendit  etiam in festis, que in cappis celebrantur, tres cereos ante maius altare in maiori ecclesia ad singulas horas, nisi ad completorium. Aurora apparente sacerdotes priuatas missas incipiunt cantare. Ad quas idem hebdomadarius statim post Benedicamus Domino, accensis primum ad S. Mariam uel ad Crucem predictis luminibus, * deinde pexo capite, manibusque ablutis, uinum et aquam prouidet, ne fratri ad sacrificium preparandum deputato, postquam et ipse eodem tempore caput pexerit, manusque abluerit, desint. Idem namque frater, qui debet esse sacerdos aut diaconus quotidie, nisi in Parasceue et Sabbato sancto post matutinum, uel in hyeme infra litaniam ante capitulum, et ante maioris misse euangelium omnes calices ad missas priuatas pertinentes  breuiter lauat, hostiis superpositis, uino et aqua infusis ad sacrificium preparat, ut cum primum sacerdotes accesserint, omnia parata inueniant.

Idem ipse in omni quarta feria et Sabbato, qualiscunque sit dies, in festiuis quidem post matutinum, in priuatis uero post prioris misse euangelium supra dictos calices digitis interius missis studiose lauat. Quotidie quoque ante horam prandii, cum iam amplius nulla sit missa canenda, recenset eos, et caute perspicit, si quid in eis de corpore Domini adhereat. Quod si fuerit, ipse uel alius nutu eius statim absumit. Recenset etiam libros missales, ac uestimenta sacerdotalia, que ad eosdem calices pertinent, et uinum cum aqua; de prefatis ampullis in  amphoras refundit. Attamen autem priusquam de huiusmodi officio se intromittat, prefatus hebdomadarius armarium, quod est tricameratum, reserat, in quo calices predicti in supremo, corporalibus superpositis, reconduntur; UD. in medio hostie et candele, sine quibus nulla est missa canenda; in imo uero ampulle maiores et minores. Maiores quidem ad uinum, minores uero ad aquam, et amphoram in qua uinum de cellario allatum habetur. * Est ibi et aliud armariolum, in quo libri missales, qui ad predictos calices pertinent, cum uestimentis sacerdotalibus seruantur. Forinsecus autem etiam due ampulle sunt implende, de quibus funditur quantum ad sacrificium de aqua est miscendum. Sed illa amphora, de qua manus abluuntur seorsum ponitur.  Altera uero in cauerna prope armarium, in quo calices ceteraque ustensilia predicta seruantur, est posita. In eamdem cauernam minores ampulle diluculo aqua implete a fratre predicto ponuntur, et sic donec misse priuate ex toto sint celebrate, ibi dimittuntur; et non nisi, quantum ad eas canendas transportantur; sed tunc ad ampullas uinearias reponuntur.

 uinum autem de quo sumendum est ad sacrificium in cellario in tali cuppa, que est serata, seruatur. Ad hanc quotiens hebdomadarius accesserit, non modo manus, sed etiam duciculum et fundum cuppe in circuitu duciculi diligenter lauat, quam aliquid de uino accipiat. uinum quod in maiori ecclesia uel ad S. Mariam remanet, in crastino reportat  in cellarium, ut misceatur aceto per uinarium. Si est eo tempore, quo prima cum ipsa die incipiente canitur, tunc se rite ad familiares psalmos diurnalibus calciat, manus ac faciem lauat, ac reuersus ad litaniam cum amphora maiore plena aqua, antequam tota finiatur. Idem recitatis tantum sanctorum nominibus leuat se, sicut et sepe dictus frater, et accelerat uinum et aquam apportare. Altaris tabulam tali die non discooperit, antequam pulset scillam, de qua signum datur fratribus ad calciandum; in estate uero uel quoties bis comeditur, ante primam. Sed e contra ad missam, litania precedente in loco, sin autem ad familiares psalmos, qualiscunque sit dies, ea contegit; sed in Dominicis diebus duobus albatis, ut uicem suam in hoc impleant,  innuit. Post missam uero discooperitur, et sic usque post uesperas dimittitur. In uigiliis autem principalium festorum ad missam non detegitur, uerum in omnibus festis, que in cappis aguntur, ablato eiusdem altaris uelamine, pro eo pallium ad missam ponitur per sacristam, sic dimittendum usque post completorium.



CAPUT XXX. Quomodo ad singulas horas pulsare debeat, et quid aliud officii agatur.

 Signa, que pulsanda sunt ad singulas horas sollicitus est, ut pulset tempestiue; ita tamen, ut nichil presumat, nisi iussus a maiore, et secundum quod per usum est constitutum. Quando fratres ante tertiam, uel ante nonam lauant manus, stat ipse, uel  sedet infra iuxta ostium ecclesie; et cum pueros uel iuuenem, ad cuius introitum ad nocturnos solet scilla dimitti, iam se uiderit lauasse, pulsare signum non tardat. Factis autem tribus orationibus, uel si est ante nonam una, maius signum pulsat. Ad sextam uero, cum primum sanguine minutos pransos esse cognouerit, pulsat; si autem illi desunt, pulsare, nisi iussus, non presumit. Quod et post nichilominus obseruat; quanquam illud spatium debeat esse breuissimum. Nam non amplius erit, quam ut sacerdos ceterique ad maiorem missam seruituri, se lauare debeant, ut sint parati ad induendum. At si sexta maiorem missam subsequitur, donec seruitores coquine accepto iam mixto redire perspexerit, pulsationi  se non admittit, et eamdem pulsationem tandiu protelat, quousque omnes pene aduenisse cognoscat. Id ipsum de nona obseruat; sedet enim infra ecclesiam iuxta ostium; nisi sit uniuersale ieiunium: Quod si fuerit, postquam ministri se exuunt, paruo facto interuallo, pulsat.

Obseruat quoque, ut a festiuitate S. Luce euangeliste, usque ad Purificationem S. Marie, quoties bis reficimus, statim post prandium finito uersu, nonam pulset; quia tunc seruitores cum ea non exspectamus, neque ante uesperos ad bibendum in refectorium redimus. Priuatis diebus quottidie post capitulum paulo ante tertiam, si, inquam, eam mox subsequitur, scillam pulsat, per quam sacerdotem cum ceteris ministris, ut se preparent ad uestiendum,  premoneat. Quotiescunque processio nudis pedibus est agenda, dimisso signo ad Per Dominum: fratribus in estate ad surgendum, alio tempore ad discalciandum innuitur. Crucem super altare et aquam super gradum ponit, ut pene finita collecta, que a sacerdote inter procumbendum dicitur, a baiulis earum, ibi accipiantur. In estate quoque quoties fratres semel reficiuntur, maiori signo in meridie excitandi sunt.

Ad utramque missam singula, quibus opus fuerit, prouidet, et primo calicem, cum quo est sacerdos oblaturus, post introitum lauat. UD. Duo autem sunt calices, minor ad matutinalem missam, maior ad publicam. In duodecim lectionibus, quia ad missas non offertur, nisi ab uno choro, ad hoc unam tantum  patenam, et unam cum uino apportat ampullam, Quas lecto euangelio priori accedenti donat in manus, ut offerat. uerum ad maiorem missam prior innuit uni, scilicet priori claustrali, ut pro se offerat. Si autem festum in cappis, uel in albis agitur, non ab alio quam a seipso; si tamen poterit, offertur. Et propter eos quibus libuerit communicare, mittuntur in die Dominica hostie quinque, in aliis nonnisi tres, excepto in maximis festis. Item ab armario prouidetur, ut tante mittantur, ex quibus omnes possint communicare. In priuatis diebus ad priorem missam, quia omnes offerunt, curat idem hebdomadarius, ut tot calices mediocres ad hoc solum factos cum uino in promptu habeat, quot ad offerendum sufficiant, et pares cum hostiis patenas:   quos in tempore offerendi fratribus cum offertoriis tribuit, incipiens a priore. Quo facto in sinistro choro in fine forme se locat, tenens in manu scutellam hostiis refertam, quas cum argenteo cochleari offerentibus distribuit, habens a latere hebdomadarium peracte hebdomade, qui et ipse tenens ampullam de uino, offerentibus subministrat, et ipsi ad ultimum offerunt. Ad maiorem missam non offertur, nisi ab uno choro; quia pauciores calices preparantur, et hebdomadarius solus stat ad porrigendum hostias offerentibus.

 Cum uero sacerdos ceterique ministri in reuestiaria conueniunt, et cantatur missa uel maior uel minor, ipse hebdomadarius ecclesie semper candelabra cum cereis de altari, textum Euangelii, et de armariolo lectionarium affert. Nam liber missalis iugiter iacet iuxta paraturam sacerdotis  . * Et si est in hyeme, uel ipse uel socius eius prunas ardentes de regulari coquina eidem apportat sacerdoti.

Postquam finita missa Deo gratias dicitur, ad nonam, si talis est dies, uel si est Quadragesima, ad uesperas pulsat. Quotiescunque missam signum none subsequitur, post tactam orationem aliquantulum diutius idem signum pulsatur. In priuatis diebus, exceptis quinque principalium uigiliis, quatuor  temporum sabbatis, tribus diebus Rogationum, et quando uue benedictiones dantur, portat in refectorium binas scutellas cum hostiis ad priorem missam oblatis, et super mensam principalem ponit, de quibus singuli  qui noluerunt, aut non potuerunt communicare, accipiant. Refectione transacta easdem scutellas de mensa recipit, quarum maximam peracte hebdomade procurator ad gradum ab eo accipit, et sic primi exeunt.

Postquam in ecclesiam uentum fuerit, scutellam socio committit, ut expeditus scillam pulsare possit. Nam ad illum pertinet, ut eam semper post refectionem et ad collationem possit pulsare, et propter hoc primus in chorum uenit. De mandato autem et de  collatione, si hec tam sero aguntur  socius eius pro scilla pulsanda ecclesiam pre ceteris intrat. Ea die qua fratres semel reficiunt, et in crastino duodecim lectiones aguntur, formas  non debet complicare priusquam ministros scit de refectorio conuenisse, ut si forte breuis alicuius defuncti superueniat, fratres inter officii collectas super formas se prosternere ualeant; sed tamen uigilie principalium festorum excipiuntur, in quibus fratres nec ad maiorem missam, nec postea prosternuntur.

Quando ad uesperas pulsat, hunc ordinem in pulsatione obseruat. Si Deus auribus, non cantatur, ut est a Kalendis Nouembris usque ad Septuagesimam   scillam aliquantulum diutius, quam signum none, quando missa sequitur, trahit. Si uero canitur post factam orationem, quousque idem psalmus finiatur, eam trahit. Qua dimissa ante chorum secedit, et eandem orationem facit, sicut et illam, que nonam, quando non nisi semel reficitur, precedit. Percantatis autem duobus sequentibus psalmis, secundum pulsat signum: quod prius non dimittit, quam tres primos  quindecim graduum psalmos finitos esse nouerit. Tertium uero signum ad proximam gloriam ante psalmum Sepe expugnauerunt  pulsare incipit. Quo itidem dimisso, post finem trium psalmorum exspectat, usque in finem precum, et tunc alio adiuuante, pulsat usque dum sufficiat. Quibus pulsare cessantibus, sacerdos, pretermisso benedicamus Domino, uesperas inchoat. Similiter ordo pulsandi in eadem psalmodia obseruatur, si omnia signa pulsantur, excepto, quod tunc maior sacrista scillam pulsare incipit. In Quadragesima uero ea die, qua processio agitur, mox ut aliquot de fratribus pedes abluerint, Deus auribus, incipitur. Ad uesperas accendit candelas, interim dum simul pulsatur: quibus finitis, cum primum fratres de choro exierint, socio assumpto in minorem chorum, uel alias secedit, ubi a conuentu uideri non possit, et postquam altaris tabulam contegit,  ad S. Mariam post conuentum uadit.

Tempore hyemali interim, dum ad collationem pulsatur, si tam sero fuerit, tria luminaria in capitulo accendit. Interdum autem, si ministros tam sero cenare contigerit, ante collationem ea accendere non negligit. Quo uiso fratres subsequuntur, etiam si mandatum sit agendum, et ita exspectant; quia nec mandatum nec collatio unquam, donec ministri de refectorio redeant, incipiatur. Ipse quoque medium de eisdem luminibus ante ordinis rectorem in refectorium portans candelabro affigit, quod super mensam principalem positum inuenit. Inde reuertendo, eo quo prius ordine, eumdem rectorem usque in chorum precedit. Si uero ille ante chorum pro aliqua necessitate recedit, iste tamen  cum lumine in chorum precedit, ut uiso lumine non sit mora in agendo ordine. Similiter facit, quotiescunque ad collationem lumen necessarium fuerit. Predictus ordo in portando lumine etiam tunc obseruatur, quando infra collectam causa bibendi in refectorium itur. Quod si forte contigerit, ut non ad collectam, sed in refectorio opus sit lumine, tunc refectorarius cereum super mensam ponit, quem predictus hebdomadarius ante priorem in ecclesiam portabit.

In estate uero ad mandatum nunquam omittit eundem ordinem portandi luminis. Post completorium in ordine suo ad aspersionem aque precedit, et inde in minorem chorum diuertit, ibique moratur,  donec conuentus pertranseat, ut claustrali priori absconsam cum lumine porrigat. Quo facto cum circuli omnium signorum, que in uno ferreo quadridente solent esse collecti. Horum signorum, que ad nocturnos pulsanda sunt, circulos ordinate in unum dentem colligit, ne ad nocturnos possit errare, aliud pro alio arripiendo.

In feria quarta et in Sabbato calices ad publicam, et ad matutinam missam pertinentes  post introitum earumdem missarum parat. Calices autem cum quibus offertur, post oblationem alterutrius earum manu immissa  studiose lauat, omnes uero ampullas maiores et minores, si duodecim sunt lectiones, post matutinum; sin autem, post euangelium prioris misse portat ad aqueductum et diligentissime lauat; uno etiam tali ferramento uel ligno ad hoc prouiso, cum quo bene possit eas in fundo fricare. Huic autem ampullarum lauationi, etiam si conuersus sit, potest se intromittere; nam et calices, in quibus solet offerri, possunt a conuerso lauari, quia non sunt consecrati; ad hunc quoque pertinet, ut tribus diebus Rogationum ad matutinalem missam * sacerdoti et diacono uestes maioris misse et ceroferario thuribulum cum acerra administret, duos etiam cereos ante altare accendat, et bancalia  sicut in omnibus festis, que in albis aguntur, in capitulo expandat.



CAPUT XXXI. Item de apocrisario.


 Nunc ut de ipso apocrisiario aliquantulum dicam, de hoc quod a popularibus offertur decimum denarium et panes ex integro dat eleemosynario: oua et caseos ceterasque manducabiles species cellerario, * quamuis huiusmodi speciebus ad usus ecclesie liceat sibi aliquantulum retinere. UD. De cetero quecunque ad manus eius uenerint, expendit precipue ad sarta tecta ecclesie instauranda, ne aliquando dilabantur, et ad luminaria, et ad cetera que sunt in ecclesia necessaria et utilia. Ad refectorium dat candelas, ad infirmariam, camerario, custodi hospitum, domno abbati et priori quoquam ituris, qui nunquam sine lumine dormiunt. * Insuper  lumen unum prouidet in fratrum dormitorio. Preter hec quecunque ad mandatum, quod fit per singulas septimanas, sunt necessaria, de sua administrat obedientia. UD. Ad hec omnia, ne aliquando facultas deficiat, habet unam uillam satis bonam cum decimis, uineis et agris.



CAPUT XXXII. De hostiis faciendis  .

 Quod pertinet ad Eucaristiam et ad corpus Domini; quia dignum est ut cum summa reuerentia et diligentia geratur, expedit ut ipse quoque gerendi modus non taceatur.  Primum igitur frumentum, de quo future sunt hostie, quantumlibet bonum sit naturaliter et purum, tamen granatim  eligitur, nec per alias personas quam per ipsos fratres, scilicet apocrisiarii adiutores, * et aliquando infra capitulum per nouitios nondum consecratos. Cum ita fuerit electum, lauatur studiose, et in panno nitido diffuso siccatur ad solem. Colligitur in saccum, qui ad hoc solum de panno bono conseruatur. UD. In quo collectum commendatur uni famulo, tam moribus quam etate maturo bonique studii.  Qui portans illud ad molendinum, molam purgat, operitque per omnia cum cortinis sursum et deorsum: seipsum induit alba, et supra caput alligat  . Super humerale, ut nil de facie preter oculos solos possit apparere. Ita molit, ita farinam  cribrat; cribrum quoque prius diligenter lauat. Cum autem nullum tempus, quot uicibus in anno hostie sint formande, prefixum sit, custos ecclesie quotiescunque opus fuerit, ut fiant, prouidet.

* In ea die formatores hostiarum, neque capitulo, neque horis regularibus intersint, et tamen in crastino ueniam non petunt. Ipse quoque, si non est sacerdos uel diaconus, UD. uicarium sibi ad hoc opus querit, et duos alios, qui sunt de his ordinibus; quartus erit, si uidetur, conuersus. Hi quatuor, si est tempus hyemale, finitis nocturnis,   se calciant, facies manusque lauant, et capita pectinant, et secedunt ad aliquod secretum altare. Ibi cantant quecunque canenda sunt, usque ad horam prandii. Nam postea  nullatenus se de hoc opere intromittunt. Igitur lauatis manibus hi tres, qui sunt sacerdotes uel diaconi, in loco quo hostias facturi sunt, albis et humeralibus  se induunt. Quorum unus farinam conspergit, et uehementissime compingit super tabulam nitidissimam habentem limbum in circuitu aliquantulum in superficie cetera altiorem, ne aqua effluere possit. Conspergit autem cum aqua frigida; quia dicunt hostias ita fieri candidiores. A duobus reliquis hostie formantur.

Ferramentum, in quo sunt coquende, tenet conuersus, manusque induit chirothecis. Unde inter conuersum et formatores hostiarum ponitur una tabula, et super hanc sunt duo pali infixi, et super palos  unum lignum transuersum, super quod ponit ferramentum ad hostias imponendas. Que cum fuerint cocte, cultello abraduntur, et cadunt in scutellam deorsum in tabula positam, et panno iugiter coopertam; nisi quando hostie abraduntur. Omnino tenent silentium et summopere cauent, ut non modo saliua, sed nec flatus eorum ad hostias aliquo modo pertingere possit. Solus conuersus, si quid opus fuerit, paucis uerbis famulo innotescit, qui facit focum, ad quem non mittunt, nisi ligna arida, et de industria ad hoc preparata.

* Frater, qui farinam conspersit, postquam expeditus fuerit, ad hostias eligendas uacabit, ita ut que ex toto sunt integre, ad missarum celebrationem  seorsum; que aliquantulum rimose, ad offerendum, reseruentur. Si que autem diminute, uel ibidem, uel alias ad terram dilapse inueniuntur, diligenter collecte, tempore quo sacriste hebdomadario uidetur, ad refectorium deferantur et in cophino aliquo ad fragmenta mittantur.  Ipsi autem hostiarum operarii eo die non cum conuentu comedunt, sed cum seruitoribus,  et pro tanto labore habent de cellerario pitantiam.



CAPUT XXXIII. De corporalibus siue aliis huiusmodi lauandis.

 Corporalia  , quando lauanda sunt, non  minore studio lauantur, et ad hoc quoque est tempus prefixum, scilicet ante Pascha. Item ad hoc deputata sunt uasa enea, et tanquam pelues amplissime, in quibus lauantur, et que ad nullos alios usus habentur. Post uesperas in ecclesia iuxta caueam, super qua calices lauari solent, bis intingantur aque frigide, et teruntur in manibus. Iterum aqua tertio infunditur ita per noctem mansura, mane uero inde exprimenda, et in eamdem caueam, sicut prius effundenda. Et notandum quod aqua cui intinguntur, in eodem uase est afferenda, in quo et sacrificio offertur miscenda. Deinde portantur ad officinam secretarii, in qua sunt lauanda. Ubi iam famulus lixiuiam temperauit limpidissimam, et diligentissime collat, et non tamen mittitur super corporalia, nisi sint prius  panno undique inuoluta. * Que, postquam bene lota fuerint, et aliquantulum siccata, a fratre uno alba induto intinguntur conspersioni, que facta est clara et liquida de optima farina, et ita siccantur ad perfectum, UD. et interim minime custode carent diligenti, maxime qui muscas abigat ab eis. Qui etiam nequaquam albam exuit, neque inde usquam discedit. * Idem ipse, si forte propter hoc aliquam horam neglexerit, ueniam non petit.

UD. Chordam super quam suspenduntur prius lauare non negligit, que et in uno marsupio ad opus hoc solum iugiter seruatur. Quando autem leuigantur  , unus eis pannus substituitur nec ponuntur unquam super lignum nudum. * In eodem etiam tempore et quotiescunque opus fuerit ab eisdem fratribus offertoria  et linteola, cum quibus calices portantur, exterguntur. Totum agit apocrisiarius socialiter cum aliis iunioribus suis, et prouidet, ut semper fiat ante prandium. Preterea habet sub se aliquos famulos, quorum omne studium est et labor, accepta, si opus est, ex cera candelas facere, cereos decenter formare, oleum conficere, uestimenta consuere, sarcire et lauare, oratorium quoties oportuerit ad crucem scopis mundare, cortinas suspendere, item peracta celebritate auferre, plicare, atque recondere, et alia quedam ecclesie utensilia, prout sacriste uidetur, prouidere. Ad huiusmodi autem interiores sacriste adiutores se non admittunt, nisi tale quid habeant quod sine eorum adiutorio perficere nequeant. In  predicto quoque tempore quo lauantur corporalia iidem famuli linea altarium uelamina cum albis, si que forte in hoc anno lauande sunt, lauant, exceptis his que ad maiorem missam et ad priuatas missas et matutinam pertinent; que semper ad primam Dominicam Aduentus Domini et Quadragesime lote esse debent; insuper quotiescunque opus fuerit lauande. Manutergia autem et alia huiusmodi non solum in hoc tempore, uerum etiam quandocunque necessitas exigit, ab eisdem famulis lauantur.



CAPUT XXXIu. Item de apocrisiario.


* Quod ad apocrisiarium solum pertinet, uel, si ille non adfuerit, ad eius uicarium; primo horologium dirigit et ordinat. De quo, cum fieri possit, ut aliquando fallat ipse notat in cera, et in cursu stellarum uel etiam lune, ut fratres surgere faciat ad horam competentem.

Ideoque ad nocturnos non alius quisquam inchoat pulsare scillam, preter ipsum. Quod tamen non prius facit, quam duo lumina, unum ante fores ecclesie, alterum ante dormitorium accendat. Quod si in duodecim lectionibus se nimis tarde pulsasse perspexerit, infra matutinum uel ad Kyrie eleison ante gradum se prosternit, et, si prior ante non iusserit,  finitis precibus non faciens ante et retro, discedit. At si in priuatis diebus euenerit, in capitulo ueniam petit. Cum tempus fuerit ad primam pulsari, facit. Sed hec pulsatio non uniformi agitur modo. Nam, in die S. Pasche, et in aliis precipuis festis signum unum de maximis, in ceteris uero unum de minoribus, secundum dignitatem cuiusque festi, pulsatur. In die Palmarum et quotiescunque processio ad aliquam extra claustrum ecclesiam agitur, duo maxima pulsantur quousque illuc perueniatur, quod nichilominus in redeundo obseruatur. Ad tertiam quoque priuatis diebus, sed et quotidie ad uesperam pulsatio signi est in eius arbitrio; nisi in Quadragesima, et nisi domnus abbas sit ad parlamentum; tunc enim petitur ab eo licentia pulsandi. Quacunque autem  hora pulsare tempore loquendi ceperit hebdomadarius, ex consuetudine nullus eum prohibebit. Sacrista, si inter prandium generale necesse habet in ecclesia excubare, uel tale quid agere, quod non possit differre, absque licentia potest ad idem prandium deesse, et ea die cum seruitoribus coquine mixtura accipere. Ad collationem pulsatio non in eius, sed in prioris est arbitrio. Quoties agitur mandatum, eo iam peracto, uenit ante priorem, et licentiam pulsandi querit. Postquam dimittit signum, reuertitur ad locum suum, et cum ceteris pergit in refectorium ad bibendum, mox ante alios reuersurus, ut recolligat ad seruandum conchas et manutergia, quibus usus fuit ad mandatum.

 Post completorium, attendit ut portarius cum aliquot ecclesie custodibus totam scrutetur ecclesiam, ne quis forte fur latendi habeat occasionem. Ostium ecclesie, quod est contra claustrum prope quod eius est lectus, nunquam in nocte sera obfirmare omittit, ita ut non possit absque claue reserari, et ipsa clauis ab eius latere non recedit. Prouidet quoque in festis precipuis, ut ab ingressu fratrum ad nocturnos usque ad finem maioris misse, duo super maius altare cerei continuo ardentes perseuerent, quod in aliis, que in cappis aguntur, tantum ad missam obseruatur.

Est consuetudo in octaua Pentecostes, in festo Omnium Sanctorum, in Dedicatione ecclesie, et in summis festis, ut ad tertiam nocturnorum lectionem,  et ad uI et ad IX, unus sacerdos cappa indutus principale incenset altare, et portet incensum ad omnes fratres infra et extra chorum. Ad hoc sacerdotem, quem uiderit, inuitat idem apocrisiarius, faciens ei signum de incenso. Item ad nocturnos in precipuis festis quando tria diuersi coloris pallia ponuntur super maius altare, ipse, si aliter non potest, cum suffraganeo suo aufert singula singillatim; scilicet ad Gloriam tertii et octaui responsorii, et in eo loco semper etiam in duodecim lectionibus altaris tabulam detegit, hucusque panno coopertam. Accipit et textum Euangelii de altari et portat ad uestiarium, ibique lumine accenso sacerdotem ad altare procedentem subsequitur usque in presbyterium. Ibidem sinistrorsum ceroferario astat, donec sacerdos de  altari ad analogium peruenerit, librumque aperuerit, et tunc illi lumen cum manus osculatione porrigit, quod tamen hebdomadarius eius adiutor finita oratione absque osculo ab eo recipit. Sacrista autem perlecto euangelio signorum restes deponit, finitaque collecta ad Per Dominum, scillam trahit.

Qua dimissa, dum sacerdos matutinali lectione imposita de analogio reuertitur, Euangelii textum de manu eius accipit et super altare reponit. In priuatis noctibus quando mox matutini nocturnos sequuntur, et familiares psalmi non subiunguntur, finita collecta et dicto Deo gratias ad matutinalem lectionem pulsat; si uero subiunguntur, ad Per Dominum sequentis collecte pulsare incipit.

Interuallum hyemale ita debet temperare, ut  claustralis prior cum absconsa totum claustrum possit circumire. Signo quoque matutinali talis cautio ab eo debet adhiberi, ut post matutinalem lectionem inchoata prima lux diei aperte ualeat uideri. Quod si quando non obseruatur, prima tamen cum ceteris ad eam pertinentibus, non differtur. In tali festo, in quo cum duobus thuribulis est incensandum, si domnus abbas non cantauerit uesperos et matutinum, sed sacerdos hebdomadarius, qui tunc cum eo incensat, hunc quoque apocrisiarius, ut predixi, alium inuitat, sed de altero choro: quod tamen, si domnus abbas uesperos et matutinum cantauerit, non facit; quia tunc hebdomadarius cum eo ex consuetudine incensabit. Debet in memoria habere, ut in uigiliis principalium festorum, post  matutinum, in uigiliis uero talium, sicut est S. Ioannis Baptiste, dum fratres sunt in refectorio, uel si bis reficitur, post nonam dorsalia suspendantur et altaria preparentur, et si uigilia eadem in Dominica uel in alia duodecim lectionum die euenerit, ante uigiliam suspendantur; et si festum aliquod duodecim lectionum eamdem uigiliam subsequitur ea die, sicut nec infra hebdomadam Natiuitatis Domini, Pasche et Pentecostes dorsalia non deponantur; et ut in tribus diebus eorumdem festorum, qui primum sequuntur, et in commemoratione S. Pauli nichil de ecclesie apparatu minuatur.

Debet etiam in memoria habere modum quemlibet festiuitatum, in quibus tota ecclesia palliis sit  adornanda, et in quibus nonnisi presbyterium solum, in quibus ad uesperas et ad nocturnos ante faciem altaris principalis accendi debeant cerei septem, et in quibus nonnisi quinque; et que agende sint in albis, et que in cappis; et cappe quidem in uno choro per ipsum, in altero per eius adiutorem; utroque etiam, si sint conuersi, alba induto singulis fratribus distribuuntur, quas et circa finem misse sine licentia possunt exuere, ut sint parati cappas, ceteraque uestimenta adiunctis fanonibus recipere atque recedere. Qui quidem fanones, si talis est festiuitas, que in cappis agatur et processio fieri debeat, et tamen tertia precedit, pariter cum albis distributi, non prius recipiantur quam processionalis cantus finiatur. Si uero tertia subsequitur,  statim psalmis finitis resumuntur. Quod si processio non agitur, nequaquam fanonibus utuntur. In quolibet autem festo in albis agendo, siue processio agatur, siue non, recipiendi non sunt donec dicatur Per omnia secula. Ceterum licet tali ordine  in singulis festis cappe uel fanones distribuantur ac recipiantur, in Palmis tamen et in Purificatione S. Marie nemini tribuuntur, sicut nec reliquie eadem die portantur.

Prefatum quoque sacristam scire conuenit, quo ornatu in festis principalibus agenda sit processio: ab eo namque infra spatium chori queque ad hec pertinentia adiutoribus suis administrationibus sunt disponenda. Igitur in eadem processione primo aqua benedicta, cruces, textus Euangelii portantur, quos  subdiaconus epistolam lecturus, et minister altaris tunicis induti baiulant, et ante utrumque incensum: candelabra uero e latere eorum feruntur. Deinde crucicule, capsule, ceteraque minora ornamenta; nouissime sanctorum reliquie, a quibusdam senioribus, minus cantare ualentibus, portantur. Post quos e uicino priores, sicut mos est in Dominicis diebus, usque in uestibulum secretarii, sed facta ibidem statione, ultimi chorum ingrediuntur.

Quod si aliquando euenerit, ut missa matutinalis ad maius altare canenda sit, sicut in Natiuitate S. Marie, eo per omnia modo celebratur, quo in priuatis diebus maior solet celebrari, excepto quod solummodo prior tres hostias, uel si est dies Dominica, quinque offert, et quamuis ille solus offerat,  alter tamen chorus ad pacem accedit, et qui uoluerit, corpus Domini accipit. Post tribus distributis iuxta morem cappis, pulsantibus omnibus signis, cantuque imposito, agitur processio.

Cineres quoque qui in capite ieiunii fratrum capitibus imponuntur, ex eius industria fiunt de cremiis sarmentorum, et studiose mundantur et cribrantur.

Dominica Quadragesime prima post completorium per ipsius prouidentiam suspenditur uelum inter maius altare et chorum, in feria quarta ante Pascha itidem auferendum.  De his sciendum, quia nullus, preter sanctuarii custodes siue ministros,  absque rationabili causa audet transire. In crastinum uero post litaniam auferuntur cuncta ornamenta.

Que uero auferri nequeunt, uelantur. Ad eum quoque pertinet, ut in Sanctorum uigiliis, quorum festa in Quadragesima celebrantur, et in Sabbatis eiusdem post sextam maius altare, et illud, in quo instantis festi reliquie sunt, pallio adornetur. In cunctis etiam festis, que uel in cappis uel in albis celebrantur, prouidet ut cuncta altaria palliis adornentur.

 In die quoque Palmarum debet aliquos diligentiores de conuersis eligere, qui capsas et arcas SS. reliquiarum ad processionem humeris sciant portare. In qua uidelicet processione prefertur  aqua benedicta, postea cruces, textus Euangelii duo, candelabra quatuor, thuribula duo, deinde conuersi omnes, ad ultimum seniores, sicut et in qualibet processione, que extra claustrum agitur. Sed famuli ante predictam processionem uexilla ferunt, quod et in tribus diebus Rogationum faciunt. Lapis crystallinus, de quo ignis in Cena Domini est eliciendus, ab eo seruatur, qui et in eodem die et in duobus sequentibus, per eum armario presentatur, ut per ipsum ignis inde proferatur, qui tamen a famulis ipsius sacriste succendendus est, ac nutriendus. Eodem die conuentu ad prandium progrediente, ipse sacrista cum adiutoribus suis remanet, ut cuncta altaria uelaminibus nudet.

 In Parasceue post tertiam cruces et cetera, que Quadragesimali tempore fuerant cooperta, facit discooperiri, sola maiore cruce usque dum antiphona Ecce lignum imponitur, uelata. Eodem quoque tempore adorandam  preparat crucem. Per ipsum etiam maius altare linteo candidissimo operitur, et corporale superponitur: sed paulo antequam corpus Domini illuc reportetur. Ipse quoque prouidet, ut eodem die infra refectionem fratrum cuncta altaria aqua et uino a sacerdotibus honestioribus, per se uocatis, dum adhuc sunt nudis pedibus, abluantur; et quod liquoris in maiori altare fusum fuerit, spongiis colligatur, indeque expressum in sacrariis refundatur.

In Sabbato S. Pasche cortinas in maiori ecclesia,  et in capella S. Marie suspendi facit, quibus dorsalia defendantur, nec ante Aduentum Domini auferentur, nisi interim dum monasterium in precipuis festis scopatur. Item in eodem Sabbato et Pentecoste ad missam scillam trahere ad ipsum respicit; quia tunc armarius chorum tenet.

Tribus diebus Rogationum ipse cum adiutore suo phylacteria fratribus distribuit. A quibus tamen abstinent se hi, quibus tale quid accidit, ut a pace et communione abstineant. Ea uero que ad missam sunt necessaria, ad ecclesiam, ad quam proceditur, ut deferantur, ipse prouidet. Ibi quoque astat altari, fratribus phylacteria deponentibus, et quotquot poterit, ipse recipit, et in altari deponit. Similiter  et cum ea recipiunt, astans reddit cuique, quod et prius portauit, uel, si ille non agnouerit, ipsi per se accipiunt, siue ei reddenda ostendunt. Quibus hoc sciendum est, quod et postquam ea deposuerint, et antequam recipiant utrobique ueniam petunt. In eisdem diebus nulli licet pannos suos lauare, uel aliquid huiusmodi operis in claustro facere. Scribere uero et in aliis locis competentibus uestimenta suere uel resarcire fratribus ad hoc deputatis licet. In festis principalibus, ut phylacteria circa altare suspendantur et auferantur ipse procurat. Utraque autem uice tam ille, qui ea porrigit, quam qui suscipit, albis induuntur.

Item in eisdem festis duo sacerdotes ab eo accersiti, apportant oblationem, unus hostias et uinum,  alter uero colam auream uel argenteam, et ampullam aque, de qua uinum est miscendum. Adhuc autem ab armario diaconus aliquis illuc dirigitur, et accepta cola de manu eiusdem sacerdotis, sicut et ille eam de subdiacono accepit qui infra missam uel ad processionem eam in manu suspensam portauit; aquam calici per eam infundat, tunc cum uinum et nostie a priore fuerint oblate. Item in festis capparum unum de litteratis aduocat, qui hostias et uinum apportet.

In festis Omnium Sanctorum prouidet ut nullum sit altare in maiore ecclesia, uel ad S. Mariam, ante quod non ardeat unus cereus a uespera usque ad uesperam, imo usque post completorium. Et quando alterutrius ecclesie, dedicatio recolitur,  similiter omnia altaria illius tantum ecclesie, cuius tunc instat dedicatio, illuminantur. Quod si forte alicuius monasterii dedicatio infra Quadragesimam euenerit, altaria tantum cuncta adornantur, et a duobus albatis incensantur. Introitus ter repetitur, responsorium a quatuor et Kyrie eleison, et Sanctus et Agnus Dei de maioribus canitur. Ante omnia autem prefatus sacrista hoc summopere obseruat, ut corporalia, pallas altaris, uela et cortinas ecclesie, et cetera huiusmodi, que sunt diuino ministerio consecrata, cum inueterata fuerint, incendio tradat, et cineres eorum in piscina uel in baptisterio recondantur.



CAPUT XXXu. Quid agatur contra surgentem tempestatem.


* Surgente tempestate a sacrista in claustro crux est ponenda contra tempestatem eamdem uersa, et reliquie cum aqua benedicta. Statim duo signa maxima pulsantur, quousque instantia tanti periculi transisse uideatur. At si in tantum uiderit inerescere periculum, ut necessaria sit conuocatio fratrum, tunc sine mora pulsat duo maxima grandinem significantia: quotiescunque tali ordine pulsantur, ut hoc fratres audientes, et grandinem imminentem cognoscentes, quacunque hora tam nocte, quam die, non quidem currentes, sed solito citius ambulantes in ecclesiam  conueniant, et nisi aut missam aut regularem horam iam cantare inceperunt, mox  litaniam incipiant. Qua finita septem psalmos, si opus fuerit, adiungant. Interim quoque continuatim omnia signa pulsantur. Sed hec consuetudo in tanta est cura, ut etiam si fuerint in refectorio, cadente grandine, ibi litaniam incipiant. Quod et tunc faciunt, quando incendii periculum imminere cognoscunt. Ad quod, licet festinanter curratur, tamen nemo ibi loquitur, donec prior dicat Benedicite, si tamen adeo uidet incendium preualere.



CAPUT XXXuI. De camerario.

 Camerarius, quantum possumus habere denariorum de uillis nostris, ipse pergit, et recipit eos tempore suo.  De his autem uillis que tam longe sunt posite, ut nec uinum, nec annona que  ibi nascitur, possit ad nos peruenire, ibidem uenditur, et pretium camerario defertur. Postremo quidquid auri uel argenti pro caritate undecunque donatur nobis, totum ipse recipiet, excepto quantum hic sum dicturus. Si quis decem solidos aut pauciores, uel tantum auri siue argenti donat, hi semper cellerario sunt deputati ad hoc tantum, ut fratribus infirmioribus et delicatis, absque hoc, quod generaliter omnibus datur, aliquam in refectorio impendere possit caritatem. * Si uero numerum predictum uel uno denario supercreuerint, camerarius accipit. Interdum domnus abbas de huiusmodi oblatione ad presens cellerario aliquantum dari precipit, ut infirmioribus fratribus  aliquam caritatem facere possit. Nunquam tamen quidquid  auri uel argenti, uestium, uel huiusmodi caritatis gratia offertur, prius in usum aliquem expenditur, quam in capitulo presentetur.

Est etiam consuetudo ut, si quis oblationem per se obtulerit in capitulo ad pedes prioris munus suum ipse ponat, et pro hoc optari sibi premium eternum audiat. Cui etiam, si steterit, prior surgens, si genuflexerit, sedens fraternitatem tribuit. Quam tamen, si domnus abbas dederit, non hunc, ut genuflectat, monebit, sed tantum ipse sedendo dabit. Et si duo uel plures fuerint, pariter introducuntur, et pariter offerunt: quia oblationes eorum pro una deputantur.

Sed pecuniam una die pro caritate nobis missam conferre licet in proximo capitulo presentandam, si  summam decem solidorum  excedit, idem camerarius iuxta morem accipit. Oblationes autem nouitiorum, siue que pro defunctis secularibus offeruntur, postquam domno abbati, uel eo absente, priori presentantur, uel exponuntur, omnia camerario deputantur, preter ea que hic excipiuntur: pallia et uasa aurea et argentea, et queque huiusmodi ad usum et ornamentum ecclesie pertinentia. Libros quoque missales accipit sacrista, reliquos uero libros et pergamenum armarius; uaccas et oues et capras cellerarius ad usus fratrum; boues decanus uille ad arandum. Culcitram uero et linteamina, et si que sunt similia, de eisdem oblationibus custodi hospitum, quantum necesse est tribuit camerarius, De cetero, ut premissum  est, omnia ueniunt ad manus ipsius camerarii, nec immerito, quia frequenter accidit, ut de omnibus rebus annuatim nascentibus parum habeamus in subsidium uite temporalis, preter quod denariis est comparandum. Quod cum per uices eueniat de uictu, quidquid ad uestitum pertinet, hoc non per uices sed semper et pene ex toto est comparandum.



CAPUT XXXuII. Quid unicuique fratri singulis annis de uestimentis tribuatur

 Quilibet autem frater assidue debet habere unum froccum, et, si fieri potest, duas cucullas. Quibus parandis a quolibet fratre uetera ea merarius requirit, ut secundum ea metiatur noua.  Nouum pellicium, si fieri potest, singulis datur annis, et in festiuitate S. Michelis, uel interim dum conuentus fuerit ad prandium, ponitur in eius lectum. Que pelliciorum distributio in camerarii solius est arbitrio. Ab ipsis autem, quibus dantur, uel eorum rogatu nominibus suis ab aliis notanda. Iterum in festo S. Martini noui pedules ad lectos ponuntur. In Cena Domini autem, si fieri potest, calceamenta dantur, et hoc modo. Priusquam fratres de ecclesia exierint super perticas tres suspensa a famulis camerarii in capitulum apportantur, et super quatuor palos terre infixos ipse pertice mittuntur. Postquam autem regule sententia exposita fuerit, iubente domno abbate, consurgit camerarius et adiutor ipsius, ac per eos ipsa calceamenta erogantur,  armario et eius adiutore ea eligentibus, et eis ad manum suggerentibus. Quibus singulis singulorum fratrum nomina in breuiculo sunt ascripta, et assuta; excepto si qui nouiter adueniunt, quorum nomina tunc scribi non possunt. Ideoque, que illis sunt danda, singulariter sunt suspensa.  Accipientes autem noua in eadem hora reddunt uetera bene abluta; si tamen plusquam unum par diurnalium habet, ut pauperibus dentur.

De stamineis et femoralibus, uel si que sunt similia, nichil aliud est constitutum, quam quod cum fuerint inueterata, nec magis proficua, eis ablutis et per ipsos fratres camerario redditis, alia sunt tribuenda. Et ut hic semel dicam quid ad amictum  unusquisque fratrum habere potest regulariter et pro consuetudine generali, primo sunt due cuculle, et unus froccus, duo staminea, duoque femoralia, duo paria calceorum, unum cum corrigiis ad noctes, duo paria caligarum, duo pellicia, capellum de pellibus ouinis siue cattinis, quinque paria pedulium. Ad lectum capitale, coopertorium laneo panno obductum, sagum, brachiolineum  quo femoralia succinguntur, corrigia ceruina, qua et stamineum, et in qua pendet cultellus cum uagina, acus cum filo et uagina.

Sacerdos et diaconus officio suo fungentes ex consuetudine habent tria femoralia, ut si quid eis  in nocte contigerit, in promptu sit ea mutare. Et camerarius, si cui habenti duo pellicia, uult addere adhuc pro misericordia et tertium, aut fasciolas propter tibias infirmantes, is, qui accepturus est, a priore accipit licentiam. Si cui uero unum par caligarum de pellibus ouinis etiam sine licentia camerarius dederit, propter hoc non meretur uel largiens, uel recipiens reprehendi. * Frater autem fratri quamlibet uestem suam potest prestare, non autem absque licentia prioris debet dare. Debent autem unicuique dari, que sue conueniant quantitati simul et qualitati. Quod si neglexerit camerarius, ab accipiente super hoc potest admoneri. Super hec, que predicta sunt, quicunque amplius quid de hoc genere habere uoluerit, hoc profecto nec pro iustitia,  nec pro misericordia, sed pro magna censetur superfluitate.

Omnia pellicia sunt uelleris ouini et caprini; coopertoria uero aut ouini aut cattini, aut leporini aut putonii et nunquam de ullo genere maioris estimationis. Froccus et cuculla de tali sunt panno,  quale in hac prouincia inuenitur, quod tamen non sit agnini uelleris, uel alius pretiose estimationis. UD. Si quando tale quid comparauerit uel uendiderit, camerarius negotiatione sua ex toto peracta, mercatori, cum quo negotiatus est, secundum quod negotium est, et persona, aliquantos adhuc reddit sponte sua denarios, propter illud S. Benedicti precipientis , ut res nostra semper uendatur uilius quam aliorum hominum.

 Quoties loquimur in claustro ipse uel adiutor eius, qui clauem camere portat, nunquam deest: tunc enim auditurus est a singulis quid ille aut quid ille opus habet. Quod si aliquoties neglexerit, inclamatur. Ea tamen uice alter eorum stat ante cameram, dans que danda sunt, ut fratres tempore silentii loqui necesse non habeant. * Interdum autem potest euenire ut aliquis uel breuitate temporis uel alia impeditus necessitate, si quid necesse habet, non possit exquirere; cui soli quod uult signis innotescere non ualenti omnino non est interdictum, quin permissu camerarii tempore opportuno cameram ingrediatur et breuiter necessaria duntaxat loquatur; si tamen necessitas imminens, et usque  ad proximum tempus loquendi non potest differri.

Frater, cuius pellicium uel stamineum uel femoralia ita sunt disrupta, ut adhuc ualeant resarciri, diluculo ponit ea in loco ad hoc deputato, ut ueniens adiutor camerarii portet foris ad sartores. Post uesperas autem reportans, reponit in eumdem locum, ut ab eo, ad quem pertinent recipiantur. * Ubi sciendum est, quod tam in duodecim lectionibus quam in priuatis diebus, quecunque ibi reposita sunt, etiamsi non resarciantur, ante collationem recipi debeant. Si autem aliquando contigit, ut ab aliquo negligatur, post completorium in transitu potest recipere, dummodo sequentibus ullam moram  non faciat. Qui per seipsum quid de uestimentis suis lauerit, et in claustro super funiculum suspendit, ante collationem, uel si in crastino duodecim lectiones, ante uesperas auferre meminerit. Froccum autem, cucullam, stamineumque et femoralia, caligas etiam, sed non nisi ablutas ibi suspendere licet. Coopertorium uero ibi suspendi non licet.

Socci sunt ibi abluendi, et super gramen claustri ad siccandum ponendi. Nihil tamen omnium in duodecim lectionibus, uel cum processio agitur, ibi est dimittendum. Sed et hoc sciendum, quod in dormitorio coopertoria nonnisi ouina inuersa sunt suspendenda. Sciendum quoque, quod adiutor camerarii uicem eius absentis, siue infra siue extra cellam per omnia gerit, presentis uero infra ambitum  celle tantum. Extra enim prodire non presumit, nisi maior iusserit.

Quando fratres exituri, uel de itinere redeuntes, benedictionem accipiunt, idem adiutor diligenter debet prospicere, qui uel quot fratres benedictionem accipiant, ut de lectis sciat ordinare. Prouidet quoque, ut in dormitorio honestiori loco, uel duo lecti propter hospites semper sint parati: Nemo debet se mutare de lecto in lectum, uel uertere lecti caput in aliam partem, sine eius licentia: sibi tantum licet in dormitorio huiusmodi facere. Ipse etiamsi est impeditus, non ibi deerit, ubi quisque exiturus, uestimenta sua componit, prouidens ne plus eisdem uestimentis secum deferat, quam usus et necessitas postulat.

 Scire debet camerarius, quod frater dimidium annum uel minus, hic in monasterio aut in cella aliqua commoratus, neque hinc illuc, neque inde huc iuxta festiuitatem S. Michelis causa hyemandi, uel de cetero permanendi ex consuetudine mittitur, nisi indumentis, que eo tempore fratribus communiter erogantur eque et ipse uestiatur. Quod si prior ad cellam neglexerit, et fratrum aliquem circa tempus predictum, ueteribus et attritis uestimentis indutum huc transmiserit, hic a domno abbate, uel priore eo, unde uenit, sicut dictum est, uestiendus remittitur, et si uisum fuerit, denuo redire precipitur. Camerarius prefatus debet etiam ad opus itinerantium fratrum cappas et fasciolas, calcaria, chirothecas, et cingula; ad opus uero clericorum  hospitum, qui in refectorio aliquando comedunt, superpellicia quotquot sunt necessaria, ostiario dare. Nulli enim litterato, nisi clericali uestimento indutus sit, in refectorio licet comedere. uetera quoque fratrum uestimenta usibus eorum non apta  pauperibus distribuenda, dat eleemosynario; armario etiam pelles, cultros, et colores, et quecunque ad libros conficiendos sunt necessaria; refectorario quoque ad opus domni abbatis et hospitum in refectorio comedentium, duo bacina cum manutergio; et preterea infirmario alia duo bacina ad opus infirmorum in lectulis iacentium

In Natiuitate Sanctorum Ioannis et Pauli fenum  a decano uille accipit, et hoc in lectis fratrum sterni facit. Ipse etiam et adiutor in hyeme aquam calidam ad lauandos fratrum pedes post processionem et ante mandatum prouidet. Inter cetera pertinet ad eum etiam de fullonibus, fratrum lauantibus pannos, et ut per eosdem mensalia ac manutergia separatim ab aliis pannis lauentur. Hos adiutor eius omni tertia feria post Euangelium matutinalis misse ducit in claustrum, ut pannos fratrum accipiant ad lauandum de arca, in qua semper a fratribus congesta inueniuntur. Curam quoque habet non minimam de omnibus ferramentis in claustro necessariis, de rasoriis fratrum, et forcipibus et linteaminibus ad rasuram pertinentibus.



CAPUT XXXuIII. De fratre qui seruat rasoria.


* Ad rasoriorum custodiam specialiter unus frater deputatus est. Hic ea seruat in scrinio, modico quidem,  sed sera firmato, quod ponitur secus introitum dormitorii sursum. * Seruat et lintea, ibidem etiam iugiter suspensa, qui ante tres uel quatuor dies rasure scrinium portat in claustrum, et in una parte sedet extra conuentum, uersus ad ostium cellarii, ipsa rasoria acuendo et preparando ad hoc opus, preter alias horas, quibus conuentus in claustro sedet ad missam matutinalem; ne tamen offerende desit, sicut nec quisquam, qui est in claustro, et ad officium defunctorum post tres lectiones licet ei uacare. Huic etiam, si opus est, adiutor datur.



CAPUT XXXIX. De rasura fratrum


 Cum ad hoc uentum fuerit, ut rasura generalis fiat, percussa tabula in capitulo, et data licentia loquendi de rasura, exeuntes de capitulo faciunt fratres quasi duas lineas sedendi, scilicet ad cancellos claustri, et prope murum, unusquisque in eodem ordine quo et in capitulo: * hoc cauentes, ne quis alii, priusquam sederit, signum radendi faciat.  In una linea a predicto fratre, in altera uero ab eius adiutore singulis fratribus singula dantur rasoria. Scutelle autem nouiter ablute per eleemosynarium distribuuntur, binis et binis singule, a loco suo nequaquam se mouentibus, sed cum disciplina prestolantibus, usque dum ad se ueniat, * qui scutellas uel  rasoria portat.

Prouidet autem custos rasoriorum, ut interim lintea distribuantur. uerum priusquam sedendo et inclinando quisque sibi data susceperit, apportat lexiuiam, que antequam pulsaretur ad capitulum, in congruis locis, non tamen ante fores ecclesie, camerarii adiutore procurante posita est, ad radendum se preparat. Sed nullus caput suum prius humectat, quam psalmodia inchoatur; nullus quoque ante ostium ecclesie uel ante capitulum sedet ad radendum, si alibi patet spatium.  Quisquis radit alterum, froccum exuit, et in cuculla radit; qui uero raditur, raditur in frocco suo, cuculla exuta, et prope se composita. Quod si forte pro lexiuia [al. aqua calida] porrexerit  apportanda, ipse cucullam decenter complicatam secum in brachio portat.

Inter radendum cantatur psalmodia uerba mea, deinde psalmus Laudate; si forte ea die est pro cellerario cantandus, uel tres psalmi usualiter pro tribulatione aliqua, et si que sunt huiusmodi post capitulum canenda. Sequitur cursus canonicorum eodem ordine, quo ad opus manuum canitur. Insuper in fine psalmi familiares adduntur absque his, qui ad uesperos pertinent. Quibus etiam subiunguntur psalmi, qui a prostratis solent recitari, sicut in tempore Quadragesimali; exceptis uespertinis. Et sacerdos hebdomadarius, qui collectas dicit in medio fratrum, ita debet sedere, ut ab omnibus possit audiri. Et hic cursu finito, antequam reliqua psalmodia finiatur,  alii expedito, uicem officii sui iniungit, ut et ipse radi possit. Unus uel duo circatores litterati, dum psalmodia canitur, circumeunt, ut fratres admoneant ad psallendum. Nonnisi finita psalmodia, tunc tandem radendi, ab hoc officio cessant. Si quis per eos admonitus emendare quidlibet neglectum noluerit, uel admonitionem grauiter tulerit, raro inclamationem effugit. Que necessaria sunt rasure, licet alterum ab altero signis petere.  Ceterum usque dum psalmodia sit consummata, erit summum silentium, nisi qui radit, imprimis dicit Benedicite, et a radendo respondetur, Dominus. Qui raditur, nichil loquitur, nisi cuculla indutus. Prius nemo capillos cum forcipe tondere presumit, quam psalmodia sit finita: qua finita et dicto a priore Benedicite, hi qui  necesse habent, frocco, * quantumuis feruida sit estas, cum cuculla reinduta prope cellarium, non alias, forcipe tondent. Similiter et qui uolunt tunc tandem in frocco sine cuculla caput lauant, si ex toto sunt rasi: sin autem, non lauantur, priusquam radantur. Ceteri rasi sic sedent, ut inter eos nullus radat, nec sine libris. Et hoc sciendum quod iuuenis custodem suum prius non radit, quam ipse radatur ab eo, postea et alium quemlibet, non tamen iuuenem cum licentia custodis radere potest, et ipse quamuis nunquam cum linteo radendus, licenter tamen eo utitur forcipe tondendus. Ceteris autem iunioribus etiam ad radendum conceditur linteum, si quod superfuerit senioribus. Rasoria, que quisque ad ultimum habuerit, siccata ad scrinium reportat  post horam proximam a fratre rasoriorum custode in loco consueto recolligenda, nisi que forte fratribus perradendis in calefactorio, ubi et lintea ab eodem ad siccandum sunt suspensa, cum forcipibus relinquantur.

Nec hoc silendum est, si quis radere, cum possit, non uult discere, potus portio ei non datur in ipsa die rasure. Si ad aliquam horam pulsatur, qui necdum radere inchoauerunt, in chorum ueniunt, sed ad pacem non procedunt. Porro semirasus quiuis froccum induit et ad ecclesiam pergit, non tamen ingreditur chorum, sed stat in secreto aliquo seorsum: et hora finita, si accepturus est benedictionem, capite quidem non cooperto, sed infra capellum  tamen quo minus semirasura pateat, quantum potest competentia obtecto chorum intrat. Sin autem, statim ad finem hore egreditur, in calefactorio infra missam perradendus; quod tamen nullus alius sine licentia facit. uerum si est tempus et fratres post sextam de ecclesia redeuntes in claustro sedent, uel quo sacerdos ceterique ministri altaris ad missam sunt uestiendi ante horam, facta oratione, tam illi, qui forcipe tonderi uolunt, quam semirasus in claustro, loco, quo et prius, licenter hoc faciunt. Ad interualla autem id est post missam, et post percussum cymbalum ea die in calefactorio absque licentia cum forcipe quilibet tondere potest. Si quis uero, qui fuit in claustro, cum ceteri raderentur, irrasus permansit, uel de uia uenit post  illam rasure horam, non sine licentia, nec tunc alias quam in calefactorio raditur; ubi tamen quouis tempore radentibus siue forcipe tondentibus silendum est. Post rasure quemque diem superueniens, etiam si in duodecim lectionibus, quod non feriatur, sit, post capitulum cum licentia item radit: nunquam autem in Dominico die uel in alio festo processionum, quamuis eidem non debeat interesse; sed in sequenti die post matutinalem missam, spatiis competentibus. Et si quis nostre congregationis monachus extra manens, in cellam uenire die rasure uel in sequentibus diebus tribus disposuit, etiam si die alia ueniat, quam eadem die qua raditur, rasus uenire non presumit. Similiter et exiturus die illa, quantumuis longe proficisci  debeat, neque radi ante tempus rasure, neque irrasus debet exire, nisi pro magna necessitate iussus, sic ut ante cenam speret redire. Nec quemquam eorum uel aliorum, sed neque ipsum priorem, nisi nouitios ex obedientie sue iure radit custos rasoriorum; sed que in sua sunt custodia radendis ministrat necessaria. Scutelle uero per eleemosynarium ministrate iugiter erunt in calefactorio, que his necessarie, si qui irrasi superueniunt.



CAPUT XL. Que sint uices radendi per annum.

 uices autem radendi he sunt per annum. Primo ante uigiliam Domini, inter quam et septuagesimam quia non semper pari modo septimane  contingunt neque plures neque pauciores, ibi nullus terminus omnino est prefixus; sed prior tantum considerat quomodo competentius secundum tempus rasura fieri ualeat. * ueniente uero Septuagesima de uice ad uicem tres septimane semper intermittuntur, usque ad pascha. Ante pascha in sabbato sancto, sed absque cursu canonicorum.

Ad initium radendi semel a priore tabula percutitur, et postea silentium seruatur, usque dum iuxta finem rasure,  a priore Benedicite, dicatur. Postea pascha ad illam Dominicam: Misericordia Domini. Ante rogationes in illa feria quinta; si tamen nulla festiuitate interueniente prepeditur. Ante pentecostem feria quinta. De qua die, quia rursus diuerse sunt septimane usque ad festum SS.  apostolorum Petri et Pauli, rursus quoque rasura permittitur in deliberatione prioris. Postea non erratur de ulla uice, quia est consuetudinaliter ordinatum, ut semper radamus ad translationem S. Benedicti, ad uincula S. Petri, ad assumptionem S. Marie, S. Othomari, ad aduentum Domini. Et hoc sciendum est, quod in uigiliis principalium festiuitatum, aut in feria sexta nunquam raditur, nisi aliqua earumdem festiuitatum uigilia in sabbato eueniat, et in feria quinta  tunc, inquam, hac necessitate cogente, in sexta feria raduntur.



CAPUT XLI. De balneis fratrum.

 Hominibus est familiare, postquam raserint,  continuo etiam balneare. Sed de nostris balneis non est multum, quod loquamur. Duabus enim uicibus tantum in anno et tunc sine licentia, qui uult balneat; id est, ante Natiuitatem Domini et ante Pascha. * Alio quouis tempore pro infirmitate cum licentia quisque balneare poterit. Stamineum uero aliud, quam quo illuc uenit, indutus, non licet ibi induere, uel loqui, uel in conuentum humido capite redire. Ad sonum prioris signi, si iam balneum intrauit, uel etiam discalciare cepit, et propter hoc aliquando unam regularem horam omittit,  non ei imputatur; nisi iterum ab eo repetatur.



CAPUT XLII. Quando et quomodo fratres pannos suos nouiter lotos recipiant.

 * Omni sabbato post nonam et in Quadragesima post cenam, panni fratrum nouiter abluti ponuntur in claustro super scamnum, quod est prope cellarium. Ibi non deest magister nouitiorum, ut uideat, ne quis per incuriam aut ignorantiam accipiat alios pannos, quam quibus nomen suum est inscriptum. Hoc est edictum nostrorum Patrum, ut nullus omittat, stamineo suo in anteriori ore intrinsecus nomen suum inscribi cum incausto [id est atramento], coopertorio uero puluinaris et femoralibus, cum filo item in anteriora, sed extrinsecus. Hanc autem inscriptionem quilibet ante primam uel alio tempore ante tertiam, ad interualla quoque horarum, et ante utramque refectionem in conuentu potest licenter facere, quamuis pannos non aperte conuentu coram  posito illuc debeat portare. Acceptos itaque pannos sine mora ad lectos suos ponunt, et si uolunt, dissolutis femoralibus cingula inserunt, ac suspendunt. Sed quicunque uult, exceptis iuuenibus, pro caritate alterius pannos potest accipere, et ad eius lectum ponere, si dormit in eius uicinitate.

Si qui de eisdem pannis infra pulsationem omnium signorum, in Quadragesima uero ad percussionem tabule ad mandatum, in claustro remanent, hos magister predictus colligit, et super cancellos capituli ponit, ut qui ante ibi non erant, uel pro aliqua graui occupatione suos accipere non poterant, uel etiam querentes non inueniebant, finitis uesperis  usque ad sonitum tabule ibi transeuntes eos accipiant. Illi quoque, qui absque necessitate ante neglexerunt, suos tunc accipiunt, sed ab eodem uestimentorum custode notantur, et in capitulo, si tamen frequenter hoc faciunt, reclamantur. Post completorium uero, si aliquis ibidem uiderit relictos, in eundo ad dormitorium, tollit portatque ad lectum suum, et in sequenti die ponit in capitulum, unde nullus suos tollere presumit, nisi prius ueniam petierit; si tamen preuidendo suos esse probauerit. Si autem non, sunt in penitentia, quorum nomina eisdem uestimentis sunt inscripta; tunc camerarius iussu prioris sublata reseruat, ut postmodum ea querentibus reddat.



CAPUT XLIII. De cellerario.


 Cellerarius eadem benedictione, qua prior, et ordinatur et absoluitur. Ordinatus scire debet quanta diuersitate fratribus in refectorio sit seruiendum.  In septimana tres dies, id est, scire debet, feria quarta et sexta quod pietantiam habemus, alios quatuor generale, et hoc, quod in die Dominica et in feria quinta est, de piscibus; si tamen haberi possunt: et si non sunt olera, continuabitur generale. Item quotiescunque duodecim lectiones sunt, generale habemus. Quod quandocunque datur aliud, aliquem cibum cum illo cellerarius debet habere preparatum, ut fratribus de generali comedere non ualentibus, mutet ipsum generale. * Hoc etiam prouidere debet, ut cum pietantia datur, sint aliquot  scutelle ita parate, ut si cui soli est danda, moram ille non patiatur, dum sibi pietantia, que non in ceteris rebus, nisi pomis et oleribus diuidenda est, offeratur

 In talibus festis, ut est translatio S. Benedicti, utrumque et generale et pietantiam habemus, si fieri potest, et solito meliorem panem.  Sunt et plerique anniuersarii dies, qui si tali die euenerint, quo ex more datur pietantia, propter eos quoque mutatur cum generali. Tales dies habet cellerarius apud se  inbreuiatos; sed illos in quibus abstinemus ab adipe ignorare non debet, id est in Aduentu Domini, nisi quotiescunque duodecim lectiones fiunt, et a Septuagesima usque ad Pascha: tunc cum Alleluia sepelitur. * Itaque omni  sabbato collationem facit cum priore et camerario, et cum aliis ad hoc necessariis de singulis diebus uenientis septimane, ut quidquid in illo et in illo die dari debet, tempestiue prouideatur.  Item in breui notabit summam porcorum et arietum, qui debentur de obedientiis suis, ut confestim de hoc questionem moueat, si quid per incuriam de summa eorum cuiusquam obedientiarii decedat. Ab ipsa quoque cellerarii obedientia pendent alique uillule in uicino aque posite.  De his pascit caballos suos; ibi moratur pisces comparaturus, uel ingenia structurus, quibus pisces capiuntur.

Si quis fratrum adeo est infirmus, ut de lecto  surgere non possit, ad hunc quotidie summo diluculo uenit simul cum infirmario, ibique ante lectum eius, cum dixerint uersum Pretiosa, de omnibus, que habet, uel acquirere potest, suscitatur, si quid sit, quod sibi uideatur, ut preparet ad eius preparationem. * Alio etiam tempore illuc uenire non omittit, ut alii infirmi, si quid necesse habent, ab eo querere possint.  Quoties generale piscium datur post sextam statim, uel si tandiu ieiunatur post nonam, totum esse debet dispositum et ordinatum in scutellis super tabulam, que est in uestibulo cellarii, ut prior uel etiam domnus abba ueniens, antequam consideat ad scillam, uidere possit, quid sit in singulis scutellis, si sit equale, et ita diuisum, ut prioribus non ueniant meliores partes,  multumque in hoc genere personarum acceptio cauetur.

* Debet etiam idem cellerarius cauere, ne in communi fratrum prandio uel cena ipse cum fratribus ad reficiendum sedeat unquam, nisi aut phlebotomatus, aut alia infirmitate grauatus. Cum seruitoribus reficiens ad mensam maiorem si aliquid sparserit, uel fregerit, in capitulo ueniam petit; si sonitum fecerit, tantum inclinat.  Eo die, quo sententia Regule  de illo legitur, in capitulo habent de ipso fratres caritatem * Quod tamen si secunda, quarta uel sexta feria in Quadragesima euenerit, usque in crastinum differtur, eo quod in his prenominatis diebus, non nisi duo pulmenta consuetudinaliter dentur. Ubi dum legitur, semper  debet ipse presto esse.  Qui etiam in sequenti die rursus in capitulo ueniam petit, seque reum de multis negligentiis per occasionem obedientie confitetur. * Quod si ille propter infirmitatem uel aliquam ineuitabilem necessitatem presens non fuerit, adiutor eius idem facit pro se et pro illo, quibus etiam prior indulgentiam pariter exoptat. Sed siue is, siue ille hanc ueniam fecerit, cum eadem nominatim dicit excessus, si quos nouiter commisit. Inde a priore absolutus ad pedes eius uenit:  et prior imperat ut psalmus primus simul cum collecta, Omnipotens sempiterne Deus pro eis communiter ab omnibus post psalmos uerba mea cantetur ; et tunc fratres stant uersis ad inuicem uultibus: et si talis est dies, ad ordinem procumbunt; sin autem, super  sedilia submittunt. Si ea die pro defuncto aliquo uerba mea, premissa omnium signorum pulsatione recitari debet, hoc primum, deinde predictus psalmus canitur, ad ultimum tres psalmi pro tribulatione sunt canendi, et cum Benedicamus Domino clauduntur.

 Est autem consuetudo, ut si cellerarius prescire potest panem uel alium cibum tunc necessarium tempestiue preparari non posse, signis aut uerbis sacristam admoneat,  quatenus horam, que missam subsequitur, cum pulsatione differat quousque tempus esse pulsationis ab eo agnoscat. Quod si forte neglexerit, ipse debet malleum auferre, ne  cymbalum suo in tempore percutiatur a priore, quod tamen ipsemet statim percutit, cum predictum cibum iam paratum esse uiderit, fratribus interim in choro lectioni uacantibus. Hi sunt autem, quos cellerarius suffraganeos habet. Primus qui per omnia uicem eius absentis agit, et de omnibus respondet, de quibus ipse solet respondere.



CAPUT XLIu. De granatario.

 Secundus est, qui annonam recipit, quem et granatarium uocamus. Huic quando messis est tota collecta, prior innotescit, quanti modii de illa et de illa obedientia sint uenturi, et quod semel audit, usque dum sit redditum, in composito [al. compute] suo tenebit. Pistores sunt sub eius manu. Qui, cum  frumentum acceperint, duas species panis sunt reddituri, ut quidquid sit ab alio conductu panis, tamen qui dandus est fratribus, possit esse optimus. Ergo de maltro panis albi octoginta libre, nigri etiam panis de maltro octoginta, quas ipse diligenter dispensat omnibus, prout constitutionis,  uel cuiusque cause ratio dictat, uel prouidentia cellerarii iudicat. * Annonam quoque iumentorum nichilominus ipse tribuit ostiario etiam ad usus hospitum, quotiescunque necessitas poscit. Ad eius etiam curam hoc specialiter respicit, ne unquam panis aliquantulum melior fratribus in lecto iacentibus desit.  Si quam negligentiam ipsi pistores commiserunt, uel consuetum numerum panis non reddendo, uel ipsum panem non tam bonum, quam  oportet faciendo,  hoc ipse refert ad priorem et cellerarium, ut per eos secundum modum culpe corripiantur. Unde in dormitorio semper, sed aliquando alicubi propter laborem dormit, quia frequenter ei contingit, ut necessario tardius se collocet quam alii.



CAPUT XLu. De custode uini

 Tertius est suffraganeus cellerarii, qui uinum et cereuisiam recipit, et custodit. uindemia consummata, sicut granatario de annona, ei quoque indicatur a priore quantas uini carradas  de illo et de illo debeat exspectare. Ipse acetum et sinape dat refectorario, * quoties scit ea infundenda esse cibo. In cellario dormit cum cellerario, sed  nunquam sine lumine. 



CAPUT XLuI. De decano uille.

* Quartus est celle prouisor in exterioribus, quem decanum uille appellamus; hic procurat cellam, hortos, uineas et prata que celle adiacent, sepibus circumdare, ligna ad focum faciendum, et si que sunt huiusmodi infra uel extra claustrum necessaria; fenum quoque in lectis fratrum singulis annis sternendum, et sarcophagos in sepulturam ipsorum et tabulas ligneas cum malleolis administrare. Hic etiam preest lignariis, quorum operam, cum multipliciter in monasterio soleat impendere, maxima  tamen sollicitudine studet per eos lapsa claustri tecta reficere, et queque uel per ipsum, uel per alium admonitus nouit, ex sua obedientia fratrum usibus in claustro profutura feruenter et indilate, postpositis exterioribus, exhibere. Ad perpetrandum autem hec omnia a cellerario habet queque sibi sunt necessaria. Huic, sicut et ceteris obedientiariis, quando necesse habet, mane de claustro exire licet, tempore hyemali mox finita litania diurnalibus se calciare, lauare et pectere, sicque ad obedientiam suam exire; sed postea tam tempestiue debet redire, ut cum conuentu aqua benedicta aspersus possit tribus orationibus interesse.



CAPUT XLuII De hortulano.

  Sed et hortulanus cellerario debet esse subiectus, ut si quid fuerit in horto, quod ipse uoluerit ad seruitium fratrum, obedienter habeat ab illo. Si quis fratrum ab eo aliquid tale de nascentibus horti postulat pro infirmitate aliqua, hoc non nisi cum cellerarii licentia debet ei impendere. * Cui nullo modo est concessum,  ut unquam meridianam horam regularem audeat supersedere, nisi aliquando in uno die sit ei magna necessitas remanendi: tunc licentiam a priore querit. * Idem cum uiderit poma matura esse, et inutiles herbas in horto excreuisse, debet priori innotescere; sicut et cellerarius, si necesse, fabas nouas de folliculis suis egerere, ut siue ad euellendas herbas, siue ad colligenda poma ipsius iussu prima in sequenti die  tempestiuius pulsetur, et psalmodia in idipsum differatur; sed nunquam tamen quid huiusmodi operis a toto conuentu agitur, nisi regulariter ordinetur. Si quando autem tale quid est agendum, ad hoc quidem de conuersis, rogante cellerario iubentur ire de matutinali missa, uel capitulo in auditorium hospitum, siue in alium locum huiusmodi claustro contiguum; et tamen dum tali operi insistunt, nisi quando tabula ad loquendum percutitur, omnino eis loqui non permittitur.



CAPUT XLuIII. De opere manuum, qualiter regulariter fiat.

* Qualiter autem opus manuum regulariter fiat, ut hoc etiam digeram in die, quo agendum est, illico ut fratres surrexerint, factis orationibus, nutu  prioris pulsatur ad primam, quam psalmis intermissis sola sequitur litania missaque matutinalis. Capitulum quoque plus breuiatur, quam in aliis diebus, et mox percussa tabula, et premisso Benedicite Dominus abba pronuntiat, Eamus ad opus manuum. Imponitur psalmodia, que post primam est intermissa. Incedunt cum processione, ita ut iuniores sint primi, priores ultimi. Cum uentum fuerit ad locum operandi, uersi omnes ad orientem per ordinem consistunt. Ad finem unius psalmi faciunt ante et retro, et domno abbate pronuntiante tunc dicto uersu: Deus in adiutorium meum: Sequitur: Kyrie eleison. Pater noster. Adiutorium nostrum. Facta rursus inclinatione, incipiunt operari.

 Hec est autem psalmodia, que cantatur inter operandum. Primum que remansit post primam et post capitulum. Postea omnes regulares hore more canonicorum. Inter cuius etiam preces subiungitur psalmus, uerba mea, et septem psalmi per alias horas, diuisio; tres qui remanent simul inter preces Completorii dicuntur. Et ipsum Completorium precedit. uesperi pro fidelibus defunctis. Annectuntur psalmi, qui solent dici pro familiaribus post tertiam, et post duas horas sequentes. Si uisum fuerit domno abbati, ut amplius operentur, ampliatur quoque psalmodia de psalmo, Ad Dominum cum tribularer usque ad finem Psalterii, et tunc etiam a principio psalterii, Gloria Patri post tres psalmos semper interposito. uerum finitis istis psalmis pro familiaribus, postea domnus abba, cum primum uoluerit,  innuit fratribus ab opere cessare, et ad se magis appropiare. Iubet ut aliquid ibi legatur, citius tamen finiendum; quia ipse uel alius eo iubente facturus est inde sermonem; et hoc est maxime de uita uel de collationibus Patrum, quod edificet audientes. Quo finito, iterum imposita psalmodia, reuertuntur non facientes ante et retro. Quam et pueri, si in loco sunt, siue iuuenes, cum primum claustri limen attigerint, altiore uoce leuant, nec priusquam conuentus ante capitulum consistat, conticescunt, domno abbate pronuntiante uersum Adiutorium nostrum, faciunt omnes ante et retro, et iterum premisso Benedicite, accipiunt licentiam loquendi, sed prius lotis manibus libros accipiunt, quam aliquid  loquantur.

Ergo nona quoque magis quam in aliis diebus acceleratur. Postquam uentum fuerit ad horam loquendi, rursus ad opus manuum ire compellantur. Hec est psalmodia, quam tunc adoriuntur. Post Deus auribus psalmi familiares, qui infra uesperos ex more dicuntur, id est Domine exaudi orationem. Benedixisti cum reliquis sine appenditio, uesperi pro fidelibus defunctis. Cum autem officium pro defunctis absque Matutino fit, semper ad noctem reseruantur cum uerba mea, si habent tricenarium: postea inchoatur psalmodia, ubi priori uice dimissa est. Postquam reuersi consederint, ea uice premisso Benedicite, sermo agitur in claustro, scilla ante capitulum percussa. A qua exurgentes et tunc demum  ante et retro facientes, domno abbate ex toto pronuntiante, tunc dicto hoc uersu, Benedictus es Domine, sequitur Kyrie eleison cum familiaribus appendiciis Adiutorium nostrum. Et facto ante et retro dicunt Benedicite, et sic datur licentia loquendi.

Et quia est consuetudo, ut opere facto bibant, postquam pulsato signo ad uesperam fecerint ordinem ab aliquo fratre, cui hoc prior iniunxit, cymbalo percusso uadunt in refectorium bibere. Et sciendum, quia quando hoc contigerit, postea nequaquam, ut alioquin, solent bibere infra collationem. Quod si non nisi semel operantur, tunc sermonis locus est in claustro et usque ad Benedictus es non differtur; sed strictim dicitur, premissa ac subiuncta  solita inclinatione. Et si quando fient in sequenti nocte duodecim lectiones, minime bis operantur.



CAPUT XLIX. De refectorario  .

Ad refectorium sunt due claues, quarum unam semper habet cellerarius, ut si forte aliquis frater pro aliqua causa nondum Completorio cantato et si prior se collocauit,  cum eiusdem cellerarii licentia bibere, si opus sit, possit. Sed ut quid comedat post Completorium, uel etiam post cenam ministrorum, nunquam aliqua ratione cuiquam fratri incolumi permittitur; exceptis de uia uenientibus. * Si quis autem infra refectionem ministrorum  necesse habet bibere, a tunc ordinem regente licentiam petit, nisi abbatem uel priorem ad scillam sedere cognouerit, a quo solummodo eam ad gradum accipit. Qua accepta factoque ante et retro ad locum suum uadit, premissoque silentio Benedicite, benedictionem cum signo crucis super potum facit ac bibit. Surgens facit ante et retro et exit. Sed et si cui eadem bibendi necessitas, finita ministrorum cena, incumbit, si est in conuentu, occulte licentiam signo querit. Quod si non poterit, priorem seorsum ad hoc ipsum abducit, ueniensque ad iustitiam suam consuete inclinat, et bibiturus, cetera, sicut prescriptum est, peragit.

Post collationem uero bibere, qui necesse habuerit, exeunte conuentu, ipse paululum ante capitulum  seu eius ostium, cum ceteris diuertit, ibique licentiam accipiens, cellerarium, uel quemlibet de his, qui diuertunt, secum uenire deposcit, et in ipso introitu ad finem tabule sedens, Benedicite, ad benedictionem cum signo crucis aperte pronuntians bibit. Quod et quisque post collationem bibiturus similiter facit. Rediens ergo de refectorio uel undecunque, nisi de itinere ueniat, si tam tarde occurrerit, ut confessionem extra chorum cum aliquo ante Gloriam primi psalmi dicere non possit, intrans ex consuetudine, in loco suo cum fratre iuxta se superius stante, stando confessionem dicit.

 Sed ut redeam ad superiora: Refectorarius, sub se aliquot fratres habet, qui cum eo omni die post capitulum mensalia in fine uniuscuiusque  mense iterum reclusa ponant. Quo facto reuertuntur in capitulum; quia nunquam ibi desunt, quando tabula percutitur ad loquendum.  Percussa tabula ad ceptum opus redeunt, cochlearia prius cum linteo mundo diligenter tersa ponunt, tandiu non auferenda, quandiu ante priorem apparet scutella, ponunt et panes; qui si sint aliquantulum combusti, habent ad hoc cultellos, quibus eos radant: ad hoc etiam mappulas, quas prius ad collum suspendunt, ut radendo ipsos panes possint honeste ad pectus reclinare. Ipsi etiam sanguine minutis et ceteris, hac hora reficientibus, debent panem et  potum et cetera, que ad ipsos pertinent, ministrare. Lecto maioris misse Euangelio, potum per iustitias partiuntur.

uerum quidquid tale faciant, semper id cauent, ut nullus laicus pro illorum inuitatione in refectorio appareat. Quod si duabus uicibus comeditur, post Benedicamus Domino, ad uesperos exeuntes, per omnes mensas prouident, si quis pane aut potu indiget. Et si quis libram suam totam comedit, et iustitiam ebibit; et tunc dimidia libra apponitur, et de iustitia nichil minuitur; que et ea uice semper danda est, sed etiam si opus est, augetur. Quia, si aliquando denuo non reficiunt, tamen denuo bibere nunquam omittunt. * Si cui de libra sua parum aliquid superfuit id ipsum cenaturo reseruatur,  et ad quantitatem dimidie augetur, nec alii quidquam minuitur, quantumlibet de ea sumpsisse uideatur. Si autem ad hec peragenda, que scripta sunt, ipsi minus sufficiunt, alii fratres a refectorario rogati in adiutorium eorum uenire non renuunt. Candelabra et candelas a sacrista datas semper debet habere, ut quotiescunque opus est, siue cenantibus, siue bibentibus accensas possit apponere.

Quotiescunque ad caritatem propinatur, ipse et aliquis adiutor eius mediolis  infundunt. Quorum etiam duo sinapi uel aceto pulmentum, cui hoc conuenit, condiunt. Ad ipsum autem solum pertinet ut scillam pulset, que ad hoc solum in extremitate refectorii pendet.  Quam statim post benedictionem  generalis semel percutit, ut per hoc fratres admoniti surgant ad propinandum. Hec scilla pulsatur ad benedictionem potus in quolibet festo capparum uel albarum et tribus diebus Rogationum, * in quolibet quoque anniuersario maximo, quod tamen non agitur,  si huiusmodi potus propinatur pro domno abbate, uel priore de uia uel de infirmaria redeunte, uel pro sententia cellerarii, uel si quis alius familiaris caritatem nobis impendit, nisi sit aliquod festum duodecim lectionum. Sed refectorarius stans eleuat brachium extensa manu in modum tenentis poculum sic dans signum propinandi. Ad quod fratres omnibus sine exspectatione pulsationis potum in propriis pateris afferunt.

Quando autem fratres post nonam operantur,  tunc aliter agitur. Nam postquam signo ad uesperos sonante conuentus chorum intrauerit, et facta oratione cymbalum percussum fuerit, refectorarius precedens solita uascula cum potu infuso preparat, et fratres ea ipsius rogatu, uel etiam sua sponte, in introitu, secedentes acceperint, cetera solito ordine peragunt. Scire autem debet, quia quoties in precedenti fratrum prandio ad potum pulsatur, nichilominus in sequenti ministrorum similis pulsatio agitur. Ipse etiam uel adiutor eius, quando fratres post prandium meridiantur, non omittit ad refectorium redire, ibique his, que ad se pertinent, citius  peractis non moratur dormitum ire. Quando autem conuentus non meridiatur, siue semel, siue bis reficiatur, tam ipse quam adiutores sui, si opus est, idem, que ad se pertinent, prouisuri, illuc redeunt, cochlearia auferunt et ad fontem, sicut et illa, que ad refectionem abstulerunt, abluunt. Tunc etiam si semel comeditur, sicut post cenam, aufert mensalia, que cernit esse uacua. Pro tamen auferendi opportunitate nullus de mensa ad mensam transeundo alii se debet adiungere. Post cenam tamen prius cum ceteris induit nocturnales; sed tempore hyemis post Benedicite ad uesperos in refectorium ueniens prius prouidet de potu fratrum et finitis uesperis, ipse quoque cum ceteris nocturnales induit. Post cenam procurat, ut mense ex toto scopentur.

 Sui iuris est cultellum domni abbatis seruare, et in scutella sicut et cochlear ei apportare. Ipse, non alius, cum manutergio affert ei panem, quem paterna reuerentia ex usu poscit communi esse meliorem. Siligeneum panem semper debet in promptu habere, ut cum aliquis pro hoc signum facit, uel sua sponte fratribus, quos libenter uesci nouit, statim dare possit. Nam nullius generis panis in refectorio comeditur, qui non ab ipso ex consuetudine deferatur; non tamen cum manutergio alicui, nisi soli domno abbati.

Reliquias panis tam post refectionem ministrorum, quam fratrum cum cophinis ipse per consuetudinem aufert; nisi quando ad eleemosynam pertinent. Potest etiam, si adeo sero est, cena ministrorum  cum micis accipi, ne propter hoc diutius debeant immorari. Si contigerit aliquem ante collationem reficere, illi refectorarius panem et potum debet ministrare. Quicunque uero postea reficit, huic cellerarius necessaria ministrabit. Ad mandatum eum, qui cymbalum percussurus egreditur, ipse continuo subsequitur. Cymbalum et scillas in parasceue lauat, et in eodem loco malleolos ligneos, quos a decano uille accipit, esse procurat. Hospitibus superuenientibus, prout uidet eis dari, curat stationem in choro, ipse quoque dat sedendi locum in refectorio. Quibus et iustitias nouiter lotas, si opus est, ut lauentur, reponit. Nam propter hoc ut aliquis uel exiturus, uel de itinere rediens, benedictionem accipit, ipse uel adiutor eius diligenter prospicit,  qui uel quot fratres benedictionem tunc accipiant; ut sciat iustitias apponere, obseruans, ut nullum fratrem ad mensam alterius uel inferius collocet, quin sciat eius ordinem esse.

Item ad illum pertinet, ut omni die Dominica et feria quinta post capitulum illa manutergia, que in claustro pendent ad tergendas manus, mutet. Item ut sciat quibus diebus mense ex toto cum mensalibus sint cooperiende. Et hoc est quoties cuncti fratres  ad alterutram missam albis induuntur in festis sanctorum, que in Quadragesima occurrunt, in uigiliis quinque principalium festiuitatum et quinque Dominicis, id est in prima Aduentus Domini, Septuagesime, Quadragesime, Medie, et in Palmis. In aliis uero diebus non nisi dimidie, preter mensam principalem, cooperiuntur, et ita, ut nec scutelle nec iustitie super mensalia ponantur.



CAPUT L. De suscipiendis personis.

Si quelibet persona cum processione suscipitur, fratres omnes induuntur albis, et nisi a domno abbate precipiatur, nemo unquam, excepto rege, papa, et ipso patre monasterii, in cappis suscipitur. Debet autem prouidere ostiarius, ne in hora susceptionis  nimium sit remotus, quicunque est suscipiendus. Ergo omnibus uestitis et in choro congregatis, qui processioni inseruiunt ordinate stant ante gradum uersis uultibus ad conuentum. Sacerdos uel diaconus, qui fert textum Euangelii in medio, et utrinque a latere eius conuersi, qui tenent candelabra; qui uero aquam et thuribulum extremi hinc et inde, et hi omnes debent esse in cappis, sicut et domnus abba, uel, eo absente, prior. Appropinquante autem eo qui suscipiendus est, incipiunt pulsari omnia signa, et mox in exeundo precedunt, qui aquam et thuribulum ferunt: quos sequuntur, qui portant candelabra et textum Euangelii inter ipsa candelabra, domno abbate eosdem comitante. Post eos incedunt priores eodem ordine, quo solent ad crucem  procedere. Tunc, ceteris infra ecclesiam remanentibus, domnus abba cum prefatis processoribus procedit obuiam usque ad ualuas ecclesie.

Si est papa uel rex, uel Pater monasterii, qui suscipitur, totus conuentus usque ad portam Paradisi  progreditur, et si est papa uel episcopus flabellum ei datur, quo seipsum aspergat: sin autem, ipse, qui suscipientes aspergit, et incensum per se impositum eidem, cuiuscunque sit ordinis, offert. Deinde textu euangelii deosculato cantuque imposito reuertitur processio, domno abbate eum, qui susceptus est per manum ducente usque ad tapete quod stratum est ante altare sancte Crucis super iuncum. Ibi dimissus ab eo, prosternit se ad orationem. Abba autem illic exspectat, donec orationem finiat. Qui  uero processioni inseruiunt, sicut supra ad gradum, ita hic ante altare ordinati consistunt. Finito cantu cessatur a pulsatione, subiungitur unus de his uersiculis, qui congruat suscepte persone, protector noster, aspice Deus. Fiat manus tua super nos. Dominus custodiat introitum tuum et exitum. Sacerdotes tui induant iustitiam.

Redeunt omnes cum silentio in chorum, unusquisque in locum suum; ita ut priores sint proximi  altari principali. Ultimis autem domno abbate et eo, qui susceptus est cum his, qui processioni inseruiunt, chorum intrantibus: si Pater monasterii, rex, uel apostolicus, suscipitur, item cantus imponitur: si uero episcopus uel abbas, psalmus primus decantatur. Interim domnus abbas se disuestit, et sine mora rediens post psalmum primum et orationem Dominicam subinfert, pro episcopo unum de predictis quinque, quem tamen prius non dixerit. Pro abbate subiungitur uersus Saluum fac seruum. Mitte ei Domine, cum ordine ei congruente. Quod si episcopus uel abbas simul suscipiuntur, dicuntur hi uersus. Sacerdotes tui. Mitte eis. Tunc si est abbas uel episcopus nostri ordinis, ducunt, in quem sibi placet, locum. Si uero papa, uel rex, uel episcopus  clericalis ordinis, ducunt eum in aliquem locum prius ad hoc honeste tapetibus et cortinis preparatum, ibique data benedictione facit aliquid de lege diuina coram eo recitari, et lectis tribus aut quatuor uerbis, signat domnus abba lectori, ut lectionem finiat, dictoque Benedicite osculatur susceptum, et alii fratres, qui cum eo sunt ad pedes eius semel iidem ante osculum ueniam petentes, si est episcopus uel abbas; si autem rex, uel apostolicus et ante et postea. Deinde eum eo loquitur quod sibi congruum uidetur. Tandem facit eum ad hospitium duci, ipsumque cum omnibus suis caritatiue et honeste tractari. Sciendum autem, quod nullus, qui sit professionis in Quadragesima cum cantu suscipitur, neque in albis; excepto quod hi tantum, qui processioni  inseruiunt albis et cappis sunt induti. Neminem etiam unquam cum processione suscipimus, postquam nocturnales induimus.



CAPUT LI De ostiario, id est custode hospitii.

 Hospites, qui equitantes adueniunt, monachos quoque et honestiores clericos pedites, uxores etiam uillicorum et omnes breui portitores custos hospitti, qui ex consuetudine est sacerdos, cum omni recipit benignitate. Quidquid opus fuerit, a cellerario querit, et si forte cellerarius non est, querit a camerario, ut si talis est locus, absque omni excusatione comparetur. Quod si forte cellerarius abest, et tale quid est inclusum, quod ad hospitum protinus necessarium est usum, ille uas,  in quo sperat illud contineri, pie uiolentus non dubitat frangere in tali necessitate, ut integritas caritatis per omnia saluetur in exhibenda hospitibus humanitate.

Est etiam consuetudo, si cellerario non est, quod eis apponat, ut in refectorium ante abbatem uel priorem ueniat, et inde signum faciat. Tunc continuo a presidente illi innuitur, ut coram se posita accipiat. uerumtamen studiose cauet, ut nunquam extraneum monachum permittat claustrum intrare, quousque solerter inquisitum habeat ab eo, ad quid ueniat, an etiam legatus, siue moraturus adueniat, seu aliquod iter faciens hospitari tantum uelit.  Quod si hoc tantum querit, sine mora et absque  licentia ducit eum in claustrum. Et si non nouit nostrum ordinem, prius ei humiliter ostendit de consuetudine nostra, scilicet ut si ei placet, intraturus ecclesiam ad limen ueniam petat et prosternat se ad orationem, si est dies festus. Adheret ei iugiter et monstrat in quibus locis debeat orare, primo ad S. Crucem, in choro ad altare principale, si conuentus non est in eo, aut si ecclesia non est clausa, et intus sunt aliqui populares, tantum ad altare, quod est in dextra parte chori, et ad S. Mariam in medio ipsius capelle. Si tempore, quo fratres meridiantur eadem causa superuenerit, post nonam introducitur; si uero post completorium ex eadem causa aduentus ipsius esse dignoscitur, ea nocte exit claustrum remanens, in sequenti die ante primam  uel alio tempore ante tertiam simili modo oraturus, et uersum post singulas horas accepturus introducitur.

Porro si eiusmodi hospes per aliquot tempus in monasterio ex quacunque causa morari uoluerit, talis esse potest, ut etiam si abbas sit, non tamen facilis ei concedatur ingressus. Sed quamdiu domno abbati uisum fuerit, foris moratur, postea introducitur; prescriptum tamen ordinem orationum propter tam longum aduentus et introductionis interuallum non obseruaturus. Capellanum etsi proprium habeat, prior abbati prouidet alium, qui lucernam a camerario acceptam ante eum noctu portet, ex cuius etiam diligentia in ceteris, que ad ordinem pertinent, adiuuetur illius ignorantia.

 Cum uentum fuerit ad horam refectionis, prior et abbas simul intrant refectorium, et pari incessu simul progreditur cum illo ad mensam, et priore sedente ad scillam, ipse sedet ad eius sinistram, et dat lectori benedictionem. Capellani eius, qui cum ipso uenerunt, si duo sunt, simul sedent sicut et alii hospites, quamuis in choro et ad collationem, prout priori uidetur, ab inuicem separentur. Sed si plures sunt, quam dictum est, non omnes simul collocantur. At si ea superuenerit hora, qua seruitores iam ad reficiendum consederunt, detinetur interim a priore per spiritale colloquium, et postquam seruitores refecerint, reficit et ipse sedens ad caput alterutrius supreme tabule, comitibus eius sedentibus iuxta se. Quod si tam sero aduenerit, ut ante collationem  refici non possit, usque post completorium exspectat, acceptaque benedictione, in predicto loco sedens reficit, ubi tamen alius frater eo tempore non sedet reficiens; sed ad finem tabule extreme. Qui etiam, si infra refectionem ministrorum ita aduenit, ut eum eis pleniter reficere nequiuerit, illis surgentibus ipse nutu presidentis remanet, et usque dum pertranseant, stat inclinis, refectusque uersum cum psalmo ante eamdem tabulam finit.

Predictus abbas, si societatem nostram quesierit, postquam disputatum fuerit in capitulo de ordine, quantum priori uidetur, mittit pro eo. ueniens autem in capitulum, tam ipse quam comites eius  petunt ueniam  pro ipsa societate. Qua petita et exoptata societate surgunt; prior quoque sicut domnus abba, si adesset, et totus conuentus assurgere et tamdiu stare debet, usquequo ipse et socii illius fraternitatem accipiant. Quam postquam acceperint, ut est moris, cum libro, rogatur ut sedeat, nec permittitur ut amplius ueniam petat. Socii uero eius usque ad analogium retrocedentes, ternas petunt uenians super manus et genua contra priorem ad dextram et ad sinistram, fratribus econtra parumper assurgendo inclinantibus. Et licet capitulum citius sit finiendum, tamen et eis designatur locus ad sedendum. In ecclesia defertur eidem abbati, ut stet iuxta sedile domni abbatis ad dextram siue presens sit ille, siue absens, ut imponat antiphonam, det benedictionem  lectoribus, * et ponat incensum in thuribulo. Armario autem cauendum est ne, ad lectionem, responsorium, euangelium, maiorem uel priorem missam sine consensu prioris eum admittat; quod tamen nostre congregationis abbati per seipsum potest iniungere. In processione qualibet cum uirga pastorali eodemque apparatu, quo et domnus abbas, siue sit presens siue absens, incedit.

Hospes autem monachus aliquandiu nobiscum commorans lectionem legit, responsoria, priuatasque missas canit armario iniungente, et si uoluerit ad tenendum chorum sibi eum adiungit. Hic idem, si quid contra regulam uel ordinem facere deprehenditur, ut emendet, uerbis aliquotiens admonetur, et si non emendauerit, secundum regulam erga eum  agitur.

 Hospes qui comessurus est in refectorio, si est clericus, habitum quoque clericalem, superpellicium scilicet et desuper cappam induit. Adductus ad ostium claustri exspectat usque dum inuitetur, ut domnus abbas, uel eo absente prior ei aquam ad manus prebeat. Qui et precedit, ut scillam pulset. Qua audita custos hospitii inducit hospitem, et si non est episcopus uel abbas, stant usque dum uersus finiatur iuxta introitum refectorii, hospes erectus, custos inclinatus, sicut et conuentus. Finito uersu ducit eum sedere ad mensam principalem. * Quo facto ad locum suum pergit, et postquam sedet ante et retro faciat. Si est episcopus, dat benedictionem lectori. Qualiscunque fratrum  sit cibus, hospiti simul cum priore liberaliter est seruiendum. Cum autem de mensa fratres surrexerint, custos hospitii nouissimus exit cum ipso incedens pedetentim,  et psalmum Laudate cantans, quem in auditorio hospitum finit, eo modo, quo conuentus cum uersu absque inclinatione. Similiter erga peregrinos monachos et clericos agitur, excepto quod cum peris suis et sine superpelliccis introducuntur. Nulli autem seculari laico conceditur in nostro comedere refectorio.

Quandocunque hospes aliquis commessurus est in eo, prior uel ostiarius debet hoc innotescere refectorario. Si laicis clericis societas datur in capitulo, hi ueniam non petunt.  Si uidere gestiunt officinas  claustri, quesita licentia, custos hospitii ad alterutram missam inducit eos primum in domum eleemosynariam, in cellarium, in coquinam, in refectorium, in cellam nouitiorum, in dormitorium, in domum infirmorum. Ubi fratres non loquuntur, nec ipse uerbum facti. Cauet autem omnino ne quem introducat in claustrum cum calcaribus aut in solis femoralibus. Quando episcopi, duces, comites, et alie magne estimationis persone superueniunt, duo cerei coram eis, donec se in lecto collocent, iugiter ardent. Alius etiam cereus ibi arsurus per totam noctem non deerit. Quos cereos a sacrista quesitos, custos hospitii administrat. Si uero ad manum illum non inuenerit, ipse eos ubicunque repertos absque delicti nota accipit. Dat etiam eisdem  sacrista lumen arsurum per totam noctem, quando aliqui fratres in hospitio dormiunt, sicut sepe contingit, quod ueniunt cellis nostris uel nouitii, uel alii fratres, ut faciant professionem.

Priusquam hospites discedant, quotquot iumenta non ferrata habent, ad omnes dat noua ferramenta. Ostium claustri unaquaque nocte post completorium ab ipso est claudendum, et porta uestibuli ecclesie, sicut etiam a famulo eius exterior porta murorum. Et claustrum quidem ante sonitum uel alio tempore ante finitam litaniam nequaquam aperitur. Illud uero ostium auditorii, quod est exterius, firmat ante capitulum, et dum fratres sunt in capitulo, si quis pulsat, ad illud eius est surgere, signoque petita licentia abeundi, ei aperire. Similiter in meridie.  ostium claustri per eum firmatur, sed non priusquam ministrorum refectio finiatur.



CAPUT LII. De eleemosynario.

 Quemadmodum a custode hospitii recipiuntur omnes, qui faciunt iter equitando, eodem modo quotquot pedites uadunt, ab eleemosynario, qui est sacerdos, sunt recipiendi; exceptis uxoribus uillicorum et legatis, qui breues apportant, omnibus quoque monachis, et honestioribus clericis, quos omnes, ut supradictum est, etiam si pedites ueniunt, custos hospitii colligit. At si aliquos forte in comitatu suo caballos aut asinos habuerint, * custos hospitii caballos cum totidem hominibus suscipit et  procurat; et eleemosynarius asinos . Ut autem habeat eleemosynarius unde his et ceteris, qui ad se pertinent, necessaria prouideat, constitutum est, ut exceptis decimis, que ex instituto canonum dantur ad singulas ecclesias, in quarum terminis site sunt possessiones nostre, omnium earum rerum, que ad monasterium atque in usus nostros undecunque deferuntur, decime dentur eleemosynario, uidelice frugum, uini, olei, leguminum, pomorum, olerum piscium, animalium, uasorum, uestium, denariorum, auri et argenti, et ferri uel cuiuslibet metalli, feni,  quod in obedientia cellerarii nascitur, uel tantumdem pratorum. Qui etiam cellerarius annis singulis in natiuitate S. Marie, plaustrum unum pro feni decima, uel unum solidum . . .

Postremo totum decimatur quidquid infra cellam nascitur, nutritur, uel opere manuum conficitur, quidquid de foris uel de possessionibus nostris defertur, quidquid nouitii ad conuersionem uenientes attulerint. Ex quibus tamen rebus ad ipsos uestiendos, si monachus futurus est pretium triginta solidorum, si de exterioribus fratribus futurus est, pretium unius talenti, a camerario sine decima excipietur. Ea tamen tantum non decimantur, que pecunia uel aliis rebus prius decimatis cemuntur et quidquid cibi uel potus, lacte, caseis, ouis, lana,  melle et cera, uel ceteris similibus percipitur ex animalibus prius decimatis, et quidquid cibi uel potus ex annona prius decimata conficitur.

Excipiuntur etiam uasa, pallia, uestes, cera, thus, pecunia quoque que ex censu ad ecclesiam specialiter persoluitur, et quecunque alia in ministerium ecclesie deputantur. Si quid tamen ex his uel ex aliis rebus ecclesiasticis in usus fratrum uenumdatur, ipsa pecunia decimatur. Ea uero, que ad altaria offeruntur, si ad cibum uel potum pertinent, cellerario consignantur, exceptis panibus non integris, qui, ut supra dictum est, eleemosynario dantur.  Super hec omnia de reliquiis ciborum, que supersunt fratribus ad prandium uel ad cenam  in refectorio uel in infirmaria comedentibus  datur quotidie eleemosynario dimidia pars pulmentorum,  que tamen pregustata tolluntur, et quidquid panis minus quadrante unicuique comedenti superfuerit.

In omnibus quoque feriis sextis aduentus Domini, et quadragesime, et in uigiliis quinque festiuitatum id est Ascensionis Domini, Pentecostes, apostolorum Petri et Pauli, Assumptionis S. Marie, et Omnium Sanctorum. Reliquias panis ex toto in parasceue, et eo die, quo aliquis nostrorum fratrum  apud nos sepelitur, quidquid panis et pulmentorum, et ad seram potus residuum fuerit. Que sepultura, si forte in aliquo predictorum dierum  euenerit, quod pro ieiunio dandum fuerat, alia die instaurabitur. Prebenda  quoque integra datur per triginta dies, siue monachus fuerit, siue de exterioribus fratribus. In anniuersario quoque, sed monachi tantum.

Tot quoque in anno triginta prebende dantur eleemosynario pro familiaribus defunctis, scilicet in Quadragesima post Natiuitatem apostolorum Petri et Pauli, et post festiuitatem Omnium Sanctorum. Mandatum trium pauperum, et si per totum annum non geratur a fratribus, tamen eleemosyna remanet nunquam. Famulus enim eleemosynarii, licet pedes eorum a uigilia omnium sanctorum usque ad caput  ieiunii non lauet, dat tamen libram et iustitiam cum aliquo edulio, sicut per totum annum, et libram de tali pane, qualem habent fratres in refectorio. Quando reliquie panis in refectorio dantur ad eleemosynam, tunc ipse eleemosynarius in sequenti die in infirmariam infra priorem missam cum famulo suo uenit, et quod pridie infirmis de pane et potu superfuit, ad opus pauperum accipit.

Quotidie, si est litteratus, lectorem uel armarium interrogat, quot nomina defunctorum fratrum ea die pronuntiata sint in capitulo, ut ipse quoque pro deuitanda erroris et obliuionis negligentia totidem prebendas scribat in tabula iugiter ad hoc pendente ante cellarium; * et si forte cellerarius eas die ipsa ex integro dare non potest, deletis his, que iam  accepit, cetera que alia uice recepturus est, stare permittit.

Hec autem eleemosynarius ex obedientia sua ad ministrat. Omnes subterraneos aque ductus et mundiciale, cum opus fuerit, facit purgari, subtus lauatorii sordes auferri, subtus mortariolum illud, super quod humidi cibi in refectorio refunduntur, arenam propter fetorem mitti, lapides et eiusmodi inutilia de claustro proiici. Ipse quoque debet procurare, ne aqua per necessarias fratrum ductilis aliquando desit, et ideo in estate, cum pro siccitate aqua minuitur, facit clausas fieri frequenter, ut aliquantisper retenta maiori impetu ueniat. Fenum quoque molle secundo abscissum de prato, ad easdem  necessarias accommodare debet, et ad hoc non modicum: habet et herbas, que in claustro crescunt. Quod si fenum habere non potest, lignee astule a fratribus portantur. uascula ad recipiendum sanguinem minuendorum prouidet, et cum aliquis minuerit altera die infra matutinalem missam in foueam ad hoc solum factam eundem sanguinem infundi facit. Iuncus et in ecclesiam et in claustro per eum est prouidendus. Septem enim uicibus per annum scopari facit ecclesiam, et capellam S. Marie cum reliquis capellis, claustrum, cellam nouitiorum, infirmariam, refectorium, totumque iunco recens acquisito contegi pauimentum: id est in Natiuitate Domini, ad Pascha, ad Pentecostem, ad Natiuitatem S. Ioannis, ad Assumptionem S. Marie, et Omnium  Sanctorum. Sed et in cunctis festiuitatibus, in quibus duo et duo cantamus responsoria, totam ecclesiam, capellam S. Marie, et totum claustrum conspergit iunco. In festis uero, que in cappis uel albis aguntur, seu omnes Dominicas Sexagesime, per ecclesias, et ab ostio maioris ecclesie usque ad introitum capituli, et in medio eius et ubicunque necesse est, non negligit iuncum spargere, et hoc siue bis, siue semel comedatur, infra prandium debet facere; sed nichil omnino in claustro loquitur, quin iuncus uel aliud quid de obedientia sua aliis silentibus administratur.

Non negligit etiam mattas in ecclesia, in claustro,  in capitulo quoque, ac refectorio, super sedilia in uigilia Omnium Sanctorum expandendas, et scopas, quibus mundentur canales, edes necessariarum, regularis coquina, et lauatorium prouidere. Prouidet quoque in refectorium cophinos ad recipiendas panis reliquias. Ramusculos frondium ad abigendas in estate muscas, scutellas et flabella ad abstergendas micas, et quotiescunque opus est in claustro, in dormitorio, in cella nouitiorum facit auferri aranearum telas.

In die sancto Pentecostes infra hymnum ueni, Creator, ad tertiam tot pauperes pane et carne et uino si habetur, debet reficere, quot fratres in monasterio tunc nouit esse. Prouidet quoque ut luminaria in dormitorio, in infirmaria, in cellario, in cella  nouitiorum preparentur, quorum lucernas de singulis locis quotienscunque opus est, famulus eius, ipso precedente, infra priorem missam debet asportare, et adipe a camerario accepto impletas et ad accendendum preparatas reportare.

Ipsius prouidentia fodiuntur omnium, in loco sepeliendorum, tam fratrum quam exteriorum sepulchra; sed ad solam pauperum et peregrinorum et aliorum, qui in eleemosynaria moriuntur, sepulturam, ipse ligna prouidet ceteris omnibus uille decanus. Hoc est etiam, quod nequaquam omittit, quin semel in septimana totam uillam perlustret, querens sicubi pauper aliquis iaceat egrotus, * et si masculus est, uisitaturus intrat: si femina, stat ad ostium, et famulum suum mittit ad eam cum pane  et uino, et cum aliis huiusmodi speciebus, quas meliores potuerit inuenire.



CAPUT LIII. De his, qui cursum regularem ad S. Mariam audiunt.

* Quibus conceditur regularem cursum audire ad S. Mariam sicut diuersam illuc eundi habent causam, ita quoque dissimiliter ordinis ibidem obseruant regulam. Nam exceptis infirmis, qui quandiu infirmantur, tandiu etiam a conuentu sequestrantur, ceteri, quibus hoc conceditur, in tres partes sunt diuisi, qui tamen per omnia de cetero intersunt conuentui, cellerarius scilicet, camerarius, granatarius, decanus uille, ostiarius, infirmarius,  et qui preest operi cementariorum; et hi interdum, qui pre nimio diuine seruitutis labore exhausti, nullum choro auxilium possunt conferre in cantando; insuper et hi, qui pre aliqua debilitate intra uel extra chorum consuetudinaliter nequeunt manere sedendo aut stando. Ergo hi omnes quando ad nocturnos scilla pulsatur in ecclesiam S. Marie conuenientes in eam partem regionis secedunt, cui et in choro deputati sunt, et singuli pro modo ordinum eligunt sibi etiam, siue sedeant, siue procumbant, loca orationum: et hoc isto modo.

Si est festum duodecim lectionum, qui sunt firmiores super misericordias sedilium  ; qui uero  imbecilliores, depositis sedialibus super ea inter orandum iacent. Quod si adhuc aliqui supersunt, in medio super pauimentum in genua et cubitos cadunt. Tandiu igitur omnes in eodem loco orationis tenent modum, siue successionum ad leuam, et ad dextram uicissitudine, quousque secunde pulsationis audierint sonum. Tunc pariter surgentes signant se, et ad neutram lateris se mouentes ante et retro faciunt. Quisquis eorum his orationibus non interfuerit, ueniam in capitulo propter hoc non petit. Percantatis itaque sedendo psalmis, qui nocturnos precedunt ad pulsationem duorum signorum consurgunt et primordia nocturnorum usque ad finem hymni, qui psalmum uenite subsequitur ita stando uenerantur; nisi qui membrorum debilitate  adeo, ut stare nequeant, pregrauantur. Hanc etiam standi uenerationem ad capitulum eorumdem nocturnorum, ad initium quoque et capitulum atque ad hymnum matutinorum singularumque horarum, sed precipue, ad Te Deum laudamus, ad Quicunque uult, ad Benedictus quoque ac Magnificat, quisque obseruat, nisi quem talis  infirmitas grauet

In decantatione uero usque in finem nocturnorum et matutinorum et post expletionem ceterarum horarum, qui aliquod patitur grauamen, non reprehenditur quocunque modo sedens faciat sibi releuamen: u. g. Si sedens super pauimentum ad formas, ad scamnum, uel ad aliud se acclinat sustentaculum, si crura protendit, uel contrahit.  Nocturnis igitur et matutinis, ceterisque, que canenda sunt, finitis, siue sit tempus estatis siue hyemis, infirmis se collocantibus, fratres pre nimio Dei seruitutis labore exhausti, obedientiarii quoque predicti se cum licentia recollocant; camerario prouidente, ut ad hoc in infirmaria aut in cella nouitiorum lectos habeant: quibus tamen non conceditur pro aliqua infirmitate super culcitram dormire, neque alicui, qui conuentum potest tenere. Ceteri autem, qui huius quidem indulgentie non sunt indigi, sed tamen tali  ratione uel sua ipsorum petitione uel spontanea abbatis siue prioris compassione illuc deputati, licet a conuentu sint interim segregati, ipsum  tamen taliter debent imitari, ut si ille ex consuetudine debet se recollocare, isti nullo modo absque licentia hoc presumant anticipare, nec prorsus quidquam in lectis post matutinos dormire, si conuentus ordo prohibet dormitum redire. Nam interim in ecclesia S. Marie considentes conuentum cum processione ueniente, illi dantes locum, uel in dormitorium uel in claustrum secedunt infirmorum. Quo exeunte, si tale est tempus, iterum redeuntes ibidem interuallum et residuum noctis transigunt spatium. Diurnas quoque omnes horas ibi, exceptis obedientiariis, et qui tales sunt, qui in choro interesse possunt, audiunt, nisi qui infirmi refectionem  preueniunt. Ad quarum tamen singularum, nisi prime pulsationem, ipsi cum conuentu, cui tunc semper intersunt, eam, que easdem precedit, orationem, ante chorum faciunt.

Interdum autem euenit ut interim, dum eisdem infirmis missa canitur, ad primam, uel alio tempore ad tertiam pulsetur. Tunc, dimisso signo, omnes, absque infirmis ceterisque eandem missam audientibus, ante et retro faciunt, et signo crucis se muniunt, sed tamen quousque finita sit missa, horam instantem canere differunt. Qua finita, tam infirmi quam ceteri, qui missam eandem audierunt ante et retro facientes seque signantes, omnes pariter eandem horam cantant. Ergo percantatis horis nullus nisi pro magna necessitate presumit  prius exire de ecclesia, quam instans hora in choro fuerit finita nisi accepturus benedictionem. Quod si quis eorum ad aliquam illuc post Gloriam primi psalmi occurrit, procurat, si est literatus ut in minorem chorum, uel si est illiteratus, ante chorum ante idem Gloria uenire possit. Quod si et hoc non poterit, ad gradum uenit. Inde consuetudinaliter recedens, ceteris, que sequuntur, ita  peractis, extra secedit. uerum si quis obedientiarius aliquid operis tam longe a cella operatus fuerit, ut ad horam regularem occurrere non possit, is eam ubi operatur, cantabit: ceteri omnes audito signo mox ad ecclesiam, cui deputati sunt, occurrunt. Quicunque uero de itinerantibus finita hora adueniunt, ad ecclesiam S.  Marie ex usu eandem horam canere uel audire possunt. Missam autem priorem et maiorem, sicut et illam horam, quam infirmi ante prandium cantant, ante chorum, uel in minori choro debent audire; uesperos quoque in diebus Quadragesime, excepto solo cellerario.

At si aliqnando contigerit aliquem obedientiariorum collegio domni abbatis uel prioris iussu interesse, hic supradictam horam cum eodem potest audire, illo tamen precipiente. uerum si qui inter supradictos tante ualetudinis sentiuntur, ut ceteris in audiendo cantu aliquod adiutorium possint conferre, non solum ad utramque missam in alterutrum chorum intrare permittuntur, sed etiam si non intrauerint, proinde corripiuntur.

 Obedientiariorum aliquis, si uoluerit, missam, que infirmis mane cantatur, audit: aliqui eorundem alibi audiunt ubi priuatim canitur. In festis autem duodecim lectionum iidem obedientiarii, et ceteri predicti, qui possunt et uolunt, ad maiorem ecclesiam ueniunt, et si litterati sunt, alterutrum chorum intrare: sin autem, ante chorum, ad utrosque uesperos, ad matutinos quoque et ceteras horas remanere possunt. Porro si eadem festa cum albis et processione celebrantur, omnes, quos infirmitas non impedit, albis induuntur. Quod tunc quando processio non agitur, ab eis, qui inter eos illiterati sunt, non exigitur. Ceterum in illa processione, cui albati intersunt cum ceteris  intreunt, in illa uero, que sine albis agitur, ante chorum diuertunt.

Quicunque preter obedientiarios illitteratos regularem cursum ad S. Mariam audiunt, quotiescunque fratres communiter albis induuntur, nullo modo idipsum aliquando omittere presumunt, sed albati ante tertiam, instanti officio cum ceteris intersunt; nisi talis eis infirmitas tunc immineat, que eos eidem omnino interesse prepediat; sed nec tunc sine licentia omittere audent. Nulli sacerdotum, qui ad predictam capellam iugiter horis intersunt, licet maiorem missam cantare, neque priorem, nisi interdum in duodecim lectionibus, quin eadem prior missa post capitulum statim nulla hora eam  precedente canitur. Si quis pro concessa gratia horas ibidem audiens pro infirmitate aliquandiu in infirmaria quiescere iussus fuerit, eandem missam cum pristina licentia habebit, cum redierit, si domnus abba ei concessit, et si nondum conualuit. Hanc autem licentiam nullus, nisi domnus abba potest in perpetuum dare.



CAPUT LIu. De capellano S. Marie.

* Capellanus Sancte Marie ad sinistrum chorum ecclesie in parte occidentali semper stat ad parietem, non tamen summo loco; nisi ceteros illic stantes in ordine precellat. Infirmi autem sicut et alii in eo stant choro, quo in maiori ecclesia est statio. Iuuenes uero in custodia positi, ante formam  stant, ut ab omnibus uideri possint. Quod si opus esse uiderit, idem capellanus tam infirmos quam alios, qui ibi sunt, ad utrumque chorum uidere competenter poterit.

Matutinum aliasque horas regulares sonaliter cantat, quas tamen non ante incipit, quam in choro inceptas esse cognouerit; excepto a Septuagesima usque ad Pascha: tunc enim dimissa scilla ante nocturnos statim orationem finit, et psalmodiam incipit, postea sine mora nocturnos subiungit. Quibus finitis cum psalmis familiaribus matutinum de omnibus sanctis, de Sancta Maria, pro defunctis inserit, sicut et per totam hyemem facit. Deinde oratione facta regulares matutinos imponit. Cetera  ita ordinat, ut psalmi familiares ad primam pertinentes cum septem psalmis et litania ante primam cantentur. Librum in quo ad matutinum legendum est, alicui porrigit, quem ad hoc idoneum nouit. Responsoria a quouis fratre in hoc magis sciolo sunt canenda. Quem hoc oportet scire, quod horam canendi tempestiue surgendo anticipare debet. Sed finito responsorio, uel etiam inuitatorio ante et retro non facit. uersus autem et breuia responsoria, lectiones quoque de S. Maria, et ad officium defunctorum cum responsoriis stando legit et cantat iuuenis, si quis adest.

Ergo capellanus idem tempore hyemali finitis infirmorum matutinis, ceteris quoque, que sequuntur appendiciis, primam adiungit, licet sepissime non  modica pars noctis adhuc supersit: et quia nunquam post matutinum ad lectum causa quiescendi absque licentia redit, nisi conuentus idipsum fecerit. in eadem ecclesia moratur quousque processio illuc agatur. Tunc quidem exiens ante capellam uersus claustrum infirmorum, uel in ipsam infirmariam, tandiu ibi exspectat, usque dum conuentus dormitorium ascendat. Quod si tempus non est, quo conuentus dormire post matutinos debeat, ipse in eadem capella, quandiu et ceteri, exspectat.

Ad eundem quoque pertinet, ut infirmis quotidie missam summo mane cantet; in duodecim lectionibus et in uigilia, et in quatuor temporum ieiuniis, et in Quadragesima, semper de die; aliis uero diebus pro defunctis, uel quam uoluerit. Et si in aliquo ieiunii  die duodecim lectiones aguntur, tunc de ipso ieiunio missam ibi cantat. Ad quamlibet missam non legit cantum, sicut ad alias priuatas missas, sed cantat. Queque ad missam sibi necessaria omnia illic habet iugiter reposita; uinum et aqua etiam in nocte ibi nunquam deerit, ut si quis fuerit ad communicandum infirmum. . . in promptu habeatur.

Si aliquando contigerit, ut prima solito citius pulsanda sit, imo quoties uoluerit, ante sonitum se leuat, ubicunque dormiat, et mox lotis manibus ad lauatorium fratrum factaque oratione, priusquam prima pulsetur, alba stolaque induitur. Nam si stolam ante pulsationem prime non induerit, tunc absque licentia non cantabit, sed misso adiutore suo licentiam petit. Ad ceteras etiam horas suo in  tempore decantandas non deerit, excepto, cum propter festum aliquod alba uel cappa indutus conuentui interfuerit; tunc ipsi per se tertiam et sextam quoque cantabunt; sicut etiam tunc faciunt, si quando ille, casu aliquo impeditus, in tempore illuc non uenerit.

* Debet quoque ipse quotidie ad utramque missam esse in alterutro choro, excepto si infirmis eisdem infra maiorem missam sextam, uel in Quadragesima uesperos cantare debet. Ad quam tamen postea in choro uel ante chorum non deerit, si necessitas aliqua non superuenerit. Illum etiam scire oportet, quod in die Natiuitatis Domini, et in eius octaua, et in festiuitate Omnium Sanctorum, cursus quotidianus de S. Maria recitandus est, quodque semper uno eodemque modo sit canendus; nisi in Aduentu  Domini, et infra Natalitium ipsius; a tunc enim cantus eidem tempori congruus de ea canitur, et quod in duodecim lectionibus ad matutinum eiusdem cursus, hymnus Te Deum laudamus non est pretermittendus; et quod post uerba mea anniuersalis oratio quotidie sicut et in conuentu, ab illo est dicenda. Item si quando pro tribulatione tres psalmi, id est, Domine, quid multiplicati. Deus noster refugium. Ad te leuaui: post capitulum sunt cantandi, hi et ab infirmis non sunt negligendi; quin eos post regularem horam, que capitulum antecedit, prostrati, si talis est dies, et ipsi cantent. Attamen si quando uerba mea post capitulum pro aliquo defuncto, cuius breuis in ipso capitulo presentatur,  sunt canendi, horas non cantant infirmi, neque psalterium in parasceue. Preterea quotiescunque regulare ieiunium agitur, et ab Idibus Septembris usque ad Kalendas Nouembris, a Septuagesima quoque usque in Quadragesimam, finitis uesperis infirmorum, antequam ad cenandum egrediantur, officium defunctorum agere non moratur. Debet etiam cantare, Placebo Domino, in secunda uespera duodecim lectionum, quando in crastino commemoratio alicuius defuncti maximo ritu agenda est. Si uersus uel psalmus aliquis in regularibus horis ad S. Mariam pretermittentur, propter hoc ipse capellanus et alii, qui ad capitulum ueniunt, si se in hoc deliquisse cognoscunt, ueniam petunt.



CAPUT Lu. De infirmariis, siue infirmis.


 Infirmarius, qui sacerdos debet esse, ad obsequium infirmorum separatim habet coquum et coquinam. Et ipse quoque quotidie a camerario querit, quod opus habuerit, ut quod infirmis ad refectionem est preparandum, tempestiue preparetur. * Infirmi autem, quamuis quotidie missam quam predictus capellanus eis cantat, audiant, ad matutinum tamen semper commorantur usque dum oratio prima post communionem finiatur. Ad quam missam, cum intrauerint ecclesiam, ab eo, qui inter eos prior est  aqua benedicta asperguntur, licet etiam diluculo ad capellam sint aspersi. Postquam omnes consederint, in eorum arbitrio est utrum illic cooperto an nudato capite sedeant, similiter  et ad S. Mariam. Ibi quoque si quis adeo debilis est, super iuncum, qui talibus in modum lectisternii iugiter illic ab armario uel eius adiutore preparatus iacet, pellicio capiti superposito pausare potest.

Sciendum tamen, quia, qua die radendum, seu radendi sunt, ad matutinalem missam non ueniunt, sed interim raduntur: raduntur autem pridie, ut supra dictum est, quam conuentus; si forte hoc festum aliquod uel defunctus non impedit; et ad hoc singulatim rasoria et lintea ab infirmario seruantur, que etiam a famulo acuuntur, et in tempore rasure ab eodem rasoribus distribuuntur. In die, qua fratres communiter in claustro raduntur.  post percussionem tabule usque dum psalmodia incipiatur, infirmi etiam loquuntur. At quotiescunque conuentus duabus uicibus comederit, uel uniuersale ieiunium persoluerit, tunc qui in lecto non iacuerint, non omittunt ad maiorem missam interesse,  usque dum Euangelium sit lectum, et tunc recedunt ad S. Mariam, ut cantent sextam, nec ulterius prandere morantur, nisi in die sancto parasceue, * tunc enim usque ad finem officii ibi persistunt, et discalciati.  Si autem conuentus usque ad nonam ieiunauerit, ipsi post capitulum, uel si capitulum est, ante tertiam, et ab Idibus Septembris usque ad Kalendas Octobris post tertiam stantes, cantant sextam premissa oratione, et ad eandem orationem. sicut etiam ad quamlibet, si tempus est  procumbendi, qui tante non sunt infirmitatis, super formas procumbunt, et ante et retro faciunt. Qui uero adeo infirmi sunt, sedendo tantum signaculo crucis se muniunt, finitaque hora se reficiunt.

In duodecim lectionibus quotidie, mox ut sonitum audiunt, se leuantes et aqua benedicta aspergentes ad S. Mariam ueniunt, orationem tantum unam stando, uel qui adeo sunt inualidi, sedendo aut in priuatis diebus, in quibus sonitus agitur, procidendo peragunt.  Nunquam meridiantur diutius, quam et conuentus. Ad prandium uero habent tria fercula, ad cenam unum. Et ad cenam quidem in monasterio post uesperas dicto Benedicamus Domino accedere omni tempore sic accelerant, * ut non sit necesse ulla uice collationem supersedere. Nam mox  ut uesperos percantant, infirmarius assumptis famulis, et si opus est, adiutore suo ad coquinam festinat, ut que illis in cibum sunt necessaria, tempestiue afferat.

Quod si mandatum est agendum, finitis uesperis et ceteris, que sequuntur appenditiis, ut abluant pedes eorum, ire non differunt; quod tamen in Quadragesima post prandium faciunt; quotidie uero predicto tempore, qui uolunt, cocturas suas preuident, uel ad necessarias uadunt, ut cum ille reuertitur reficere non morentur.

 Qui absque comestione carnis morantur in domo infirmorum, nec sunt huius ualetudinis, ut cum aliis in refectorio comedere possint, eisdem reficiuntur momentis. In Quadragesima uero omnes  infirmi post Euangelium statim uesperos cantant et sine mora ad mensam accedunt. Nam post nonam psalmum Deus auribus nostris, cantabunt. Extra Quadragesimam, si euenerit generale ieiunium, ut in quatuor temporibus,  item post Euangelium maioris misse cantant nonam et reficiunt.

Tales sunt aliquando infirmi, qui amplius non exeunt de infirmaria, et his, si tamen conualuerint, conceditur, ut mane sedeant in conuentu, ad matutinalem missam in suo ordine offerant, ad capitulum ueniant, et tamen cum aliis infirmis comedant et radant, et ut diurnales calceos non induant, neque cultellos secum portent. * Hi nimirum semper ad Sanctam Mariam corpus Domini accipiunt, nisi in  parasceue: tunc enim in maiori ecclesia, sicut alii consuetudinaliter communicant. Illi uero, qui illic uel gratia repausationis ad tempus morantur, uel carnis comestione recreantur, nisi de maximis quinque festiuitatibus aliqua superueniat, communione simul et confessione priuantur. Tunc namque infirmario siue capellano S. Marie in infirmaria quisque ante lectum suum confitetur. Nam propter hoc tam in dominicis quam in predictis festis due uel quotquot res exigit, ibidem consecrantur oblate.

 Si uero manifeste tanta est alicuius infirmitas, que non multum impedit uirtutem ieiunii, ut est amissio aut orbitas oculorum, conuentu semel comedente, ipse quoque semel comedere non prohibetur, * qui et interim, dum alii infirmi reficiuntur,  in ecclesia S. Marie moratur, finitoque maioris misse Euangelio reficitur. Quod si bis comedere habuerit, postquam ad hoc per infirmarium a priore licentiam acceperit, deinceps quoties uult cum aliis reficit

 Sed ut redeam ad infirmarium: ad nocturnos factis orationibus accipit absconsam, et circuit lecta omnium infirmorum, ut uideat, si quis eorum nondum surrexerit et propter quid remanserit. Inde reuersus ad capellam tam infirmos quam bene habentes ibi perlustrat, et si quem dormientem inuenerit, illum excitat in muro uel in forma absconsam trahendo. Eadem circatio nichilominus fiet secundo nocturno pene finito et infra matutinales laudes ad ultimum psalmum. Ad eum quoque pertinet, ut,  si quis de lecto surgere non potest, summo diluculo cum cellerario ueniat  ut cum eo concordet, quid ad eius preparetur recreationem.



CAPUT LuI. Quo ordine infirmo in lecto iacenti cursus cantetur.

* Pro huiusmodi infirmo designabit prior unum uel duos ex eis, quibus concessum est regularem cursum ad S. Mariam audire, qui illi cantent horas, quandiu illis uidetur; quorum alter sit sacerdos aut diaconus, propterea que in duodecim lectionibus ibi legenda sunt. Quod si tales ibi non inueniuntur, duos fratres aliquantulum prouectiores, qui illi per totam hebdomadam regulares horas cantent,  unoquoque sabbato deputandi sunt a priore, admonente super hoc ipsum infirmario. Qui uidelicet fratres tempora ad hoc statuta diligenter debent obseruare, scilicet ut in priuatis noctibus tam in hyeme quam estate secundo nocturno cum sua collecta finito, in duodecim uero lectionibus dicto hymno, Te decet laus, cum collecta sequente, ante et retro facientes illuc uenire non tardent, qui cursu regulari indirectum percantato ad S. Mariam conuentui se iungere debent, si fieri potest. Ad reliquas uero horas de choro non exeunt, nisi post Benedicamus Domino: Completorium ab eis tamen excipitur; quia infirmarius procurat, ut ab aliquo infirmorum ibi cantetur. Quod qui cantauerit, cuiuscunque  sit ordinis, etiam benedictionem adiungit.

Predicti autem fratres in duodecim lectionibus in estate quoque tota et in octauis tertiam una cum prima eidem infirmo, propter anticipandum prandium, cantant. Tempore etiam hyemali quotiescunque interuallum agitur, primam matutinis, singulis autem diebus, cum semel reficitur, nisi quando fratres meridiantur, nonam sexte adiungunt. Si aliquis infirmus est, qui in lecto non iacet, et tamen ieiunare non ualet, tertiam, si est litteratus, per seipsum cantat; sin autem, ab infirmo aliquo  auscultat, et prandere diutius non tardat, si tamen ab infirmario licentiam acceperat. At si pro alicuius morbi remedio tale quid sumere necesse  habuerit, tunc pro hac re tertiam, si uisum fuerit, non expectabit.



CAPUT LuII. Item de infirmario, seu infirmis.

 Ad horam competentem infirmarius pergit ad coquinam officii sui, ut focum faciat, et que paranda sunt, preparet. Ad horam refectionis infirmi statim ad lauatorium, quod est in claustro eorum diuertentes, et qui uolunt in cote, que in catena ibidem iugiter pendet, cultros suos acuunt, * sicque singuli ad mensas singulas accedunt. Si qui sunt, qui carnibus uescuntur, ab aliis separatim consedere precipiuntur. Nam ne propter diuersas infirmitates suas ab inuicem grauentur, in diuersis domibus sub uno edificio coherentibus sequestrati commorantur.  Una autem domus ad hoc singulariter est deputata, ut famuli, qui infirmis obsequuntur, in ea dormiant, comedant, scutellas abluant, aquam, qua defuncti lauantur, calefaciant et fratrum coctiones faciant. Est enim ibi quidam locus in medio patens, sed undique circumtectus, in quo solent fratres sanguinem minuere, cocturas suas uidere, item quibus opus est, tibias infirmantes aqua frigida lauare et ungere.

  Fercula, que infirmis apponenda sunt, tam his, qui carnis refectionem habent, quam qui ea carent, ipse infirmarius cum adiutoribus suis apportat et apponit; famuli quoque similiter apportant, sed non apponunt. * Cum huiusmodi appositio incipitur, uel ipsis infirmis uel infirmario  Benedicite pronuntiante, benedictio super cibum agitur. Qui lectionem ante cibum inceperit, ipse eam post cibum finit. In quolibet duodecim lectionum festo de ipso festo aliquid ibi legitur. Quod si aliquis forte inter benedicendum defuerit, et postea superuenerit, que cum aliis diceret aliquo adiuuante, ipse etiam, sed suppressius implebit.

Nullus eorum in sola cuculla et pellicio ad manducandum sedere, nec in lecto quidquam loqui presumit, excepto eo, qui tanta infirmitate grauatur, ut propter hanc etiam in lecto sedendo comedere cogatur. Nulli eorum de cibo uel potu famulo alicui quidquam impendere licet. Inter comedendum, si generale uel pulmentum datur, benedictione non priuatur. Si quando carne reficientes a carne abstinent,  eumdem modum benedicendi obseruant. Quandocunque fratres in refectorio generaliter pietantiam habent, infirmi quoque eadem non carent. Si interim dum ad mensam sederent, breuis alicuius defuncti affertur et tabula ad conuocandos fratres percutitur, inde non surgunt; sed postea idem officium cum tribus lectionibus peragunt. Nullus eorum debet surgere de mensa, nisi pro summa necessitate, nec mappulam suam plicare, quamdiu ibi quilibet, etiam minimus, comederit. Finita refectione, si quis adeo infirmi non sunt, surgentes uersum incipiunt,  quem tamen finito psalmo ad Gloriam residendo finiunt; sed ante et retro non faciunt. Quod comedentibus supererit, si huius est  quantitatis, infirmarius seruandum reponit. Habet armariolum, in quo talia recondit, et candelas et poma raroque aut nunquam defuerit in eo piper, cinamomum, gingibrum, alieque radices, que sunt salubres, ut sit semper in promptu, quod ualeat infirmo fortassis, ut aliquando contigerit, subitanea passione percusso dare uel si expedit, ut pigmentum ei conficiatur, * camerarius non inuitus prebet infirmario huiusmodi facultatem. Habet etiam cellarium, in quo potus, qui supererit, mensalia quoque et reliqua huiusmodi sunt reseruanda. Famulis autem, qui infirmis obsequuntur, de reliquiis ciborum pietantiam impendit. De reliquo reddit panem et carnem cellerario; sed in his diebus panem eleemosynario, quando ei datur et in refectorio; et  si quid est de carne ut tale quid honeste possit redhiberi, eis reseruatur.

UD. . Quod si domnus abba uel prior sunt in infirmaria et si communem refectionem propter eos omiserit, hoc non notatur. Post completorium attendit, ut aqua benedicta aut per se, aut per fratrem aliquem illic dormientem per omnes lectos infirmorum aspergatur, exceptis dominicis diebus. Et cum hora fuerit, ut omnes iam se debeant collocasse, ipse uel adiutor eius cum absconsa diligenter necessarias perlustrat. * Quod autem unusquisque illorum in die, quotiens opus fuerit, et post collationem licenter bibere possit, dicere non expedit, cum infirmis huiusmodi lex posita non sit. Unde etiam infirmarius post completorium aliquot  iustitias cum potu in promptu poni procurat, ut quisque eorum sitim patiens etiam in nocte extinguere ualeat. Quem tamen oportet scire, quod apud semetipsum tantum tunc temporis debet potum benedicere.

Eidem quoque infirmario est obseruandum, ne quid loquatur in tempore silentii cum aliquo infirmo, nisi quod ab utroque uicissim insinuari non ualet per signum, excepto, quem talis infirmitas grauat, quod pre ipsa egritudine obseruare non ualeat. Nulli ualde etiam infirmanti absque licentia culcitram supponit, et tamen cuilibet ieiunare non ualenti, ut alios preueniat prandendo, concedit. Infirmis quoque nequaquam conceditur, ut in tempore  silentii, et maxime inter comedendum ad se inuicem aliquid loquantur; sed cum infirmario tunc temporis, eo, quo prefatum est, ordine absque licentia, que sunt necessaria loqui non prohibentur. Ipsi etiam in capite ieiunii non nudis pedibus cineres accipiunt. In Purificatione S. Marie cereos, et in Palmis ramos palmarum offerendo sunt ultimi. Si quis eorum ieiunandi uires non habet, is nec cineres accipiet. Si quis eorum etiam in Quadragesima alio cibo refici ualet, lacte uel alio huic simili cibo utitur. Qualibet die regularis ieiunii audito signo secundo ad nonam orationem faciant, priusquam incipiant. uestimenta sua, que suspendenda sunt, in suo claustro suspendunt quod tamen alii pro indulta gratia ibi dormientes, non faciunt.  A quibus summopere et hoc cauetur, ut nunquam occasione indulte misericordie aliquid illic absque licentia loquantur. Quorum etiam nullus ad lauatorium infirmorum manus lauat; nisi ex necessitate aliqua, ut est sanguinis fluor, similiter etiam hi, qui cocturam suam procurant, ibi lauantur. Staminea sua omni tempore post matutinos suos infirmi licenter induunt.



CAPUT LuIII. De famulis qui infirmis obsequuntur.

Famulorum, qui ad domum infirmorum pertinent, tot ex more sunt, quot ad infirmantium obsequia sufficiunt.  Hi si uolunt, quotidie ad S. Mariam missam audiunt, pacemque accipiunt, et quoties uisum fuerit, corpus Domini sumere possunt. * Quotidie,  nisi sit generale ieiunium infra matutinalem missam de cibo et potu aliquantulum pregustant, ut prandium generale tanto facilius exspectare ualeant. Quid autem obsequii exhibeant infirmis sub silentio pretereundum non est.

Igitur ad nocturnos audito signo, aliquis eorum procurat, ut lumen ad necessarias, et cum opus est, in claustro quoque eorum accendatur; quod finitis nocturnis per infirmarium agitur. Tunc etiam, si non sit hiemale tempus, predictus famulus non negligit eis focum preparare. Nullus eorum infra capitulum in infirmaria remanere presumit, nisi infirmus aliquis in proximo obiturus sit. Tunc unus ex illis remanet, et de adiutoribus infirmarii unus cum illo, ne ad capitulum, surripere queat, et aliquid  auscultare, quod non expediat. Ad quem tamen infirmarius acto ex parte capitulo redit, ut et ipse eidem capitulo inesse possit. Finito capitulo mensalia super tabulas expandunt, panem et cochlearia apponunt, iustitias uero implere potu ac super mensis ponere usque in ipsam prandii horam differunt; quia tunc primum de cellario eundem potum afferunt. Qui etiam huius sunt discipline, ut quandiu comedunt infirmi, nunquam coram eis sedeant aut consistant, sed cum quis eorum perfecerit, propter quod uocatus est, rursus celeriter exit. Nihil edulii, excepto sale, aceto, et sinapi, si opus est, per eos inter comedendum apponitur, et tamen scutelle, uel si que huiusmodi sunt, per ipsos auferuntur. Iustitie  tamen super mensas, usque post cenam stare dimittuntur, ut qui uoluerint bibere, possint. Tunc demum ablate et euacuate simul ponuntur. Si mandatum generale tunc est agendum, antequam cenare infirmi incipiant, siue sit in estate, siue in hyeme, singulis aqua iidem famuli pedes lauant, et linteo tergunt.

Postquam conuentus finito mandato refectorium ingressus fuerit, uinum quod pro caritate iidem famuli bibituri sunt, in cellario, exigente infirmario, accipiunt. Quod allatum pateris infundunt et infirmis porrigunt. Infirmi autem non prius eundem potum benedicunt, quam omnes in manus accipiunt, et hoc publice faciunt, sicut etiam quotiescunque simul uel singulariter bibunt. Quod bibentibus superest, de  hoc iidem pincerne in domo, qua comedere solent considentes, caritatem bibunt. Nullus tamen eorum quidquam ibi de cibo uel potu gustat, nisi et illic dormiat.  Unus ex illis ad hoc est maxime deputatus, ut lauet pannos ad cocturas fratrum necessarios, focum faciat, et aquam calefaciat, qua scutelle sunt lauande. * Cui omnino interdictum est, ut de cibo uel potu infirmorum quidquam tangere presumat.



CAPUT LIX. De fratre, quem noctu infirmitas, uel in die occupauerit.

* Frater qui noctu in dormitorio tali infirmitate preoccupatur, ut absque fratrum inquietudine usque ad nocturnos perdurare non possit, a fratribus in  uicinitate sibi dormientibus, licentia a priore acquisita sine mora ad domum infirmorum ducitur; si uero tam mediocri infirmitate laborat, ut nocturnos exspectare ualeat, mox ut tres orationes finitas esse nouerit, infirmitatem suam priori innotescit, statimque illius iussu per fratrem aliquem ad infirmariam ducitur. Idemque de iuuene custodie tradito, si taliter infirmatur, per custodem acquisita licentia, agitur. Qui autem ita ceperit infirmari, ut conuentum tenere non possit, priori infirmitatem patefacit, uel si placet, in capitulo ueniam petit, et monstrat, quod infirmus sit, et si talis eius infirmitas patet, prior uel sua sponte, uel ab alio admonitus, statim ad infirmariam eum ire iubet; sin autem, foris chorum esse potest, ut pro uoto suo possit sedere.

  Cellerarius curat, ut in refectorio non absque pietantia eum dimittat. Cum autem biduum uel triduum transierit, si melius non habuerit, iterum pro cadem causa ueniam petit, et ad infirmariam ire iubetur. Quod si etiam eodem die infirmitas eius in tantum excreuerit, domum infirmorum in qua refectione carnis carentes cohabitant, iussu prioris, aliquo secum eunte ac demonstrante, intrabit. * Nam quacumque hora cuilibet ordinem tunc pleniter regenti uidetur hoc expedire, quemlibet egrotantem ad infirmariam facit ire.

Similis quoque ordo seruatur in eo, qui infra Matutinum pro infirmitate de choro exiuit, uel eadem necessitate etiam coactus chorum non intrauit. Pro  qua re in crastina capitulo ueniam petit, requisitusque a priore utrum melius habeat? si respondet etiam domne: iubetur sessum ire; si autem dixerit, non, iubetur extra chorum aliquandiu esse.

Sed est sciendum, si infra capitulum ad infirmariam quis ire iubetur, quod ad sedem suam is non reuertetur, quousque idem capitulum finiatur, nisi a priore audiat, quod ad presens illuc ire debeat; tunc facto ad sessionem suam ante et retro, nemine ducente, nisi sit iuuenis in custodia positus quem sequitur infirmarius, discedet; et si necesse habuerit, in lecto, si quem ibi iacentem non inuenit, se interim collocabit  uel si uult, in capellam uadit. Si autem de  capitulo non exiuit, conuentu in capellam intrante, ipse per auditorium in infirmariam tendit. Tunc infirmarius lectisternium eius de dormitorio, iustitiam cum cochleari de refectorio facit apportari quam etiam postea cum ipso cochleari reportabit, cum primum ille infirmus sanus in conuentum redierit.

Carnem non comedit, nisi, ut ait sanctus Benedictus, omnino debilis et egrotus sit; quod si fuerit, prior ad horam prandii infirmario admonente, eum inuisit, et ad locum tali infirmo congruum ducit; facit etiam carnem apportari, quam et per manus ipsius porrectam precipit, ut comedat.  Si uero prior alias occupatus illuc non potest uenire, infirmario potest in huiusmodi uicem suam committere. Ab ea uice absque baculo, quem famulus  inter comedendum prope eum posuit,  nusquam incedit, etiamsi res exigat, ut triduo uel amplius a carne abstineat, et non nisi capello caput cooperit. Et baculum quidem in nocte et meridie lecto infigit, reliquis horis iuxta se ponit. * Absque frocco non debet quoquam ire, nisi ad necessarias: excepto, si tam debilis est, ut indigeat, ab alio sustentari.

Ad infirmarii autem curam pertinet, ut in singulis huiusmodi refectionis indigentiam diligenter exploret priorique quantum in ipso est, rei ueritatem denuntiet.  Ad utramque missam id est maiorem et matutinalem uenit ad ecclesiam, quanquam ad maiorem non ipsi usque post euangelium, sicut dictum est, intersit. Etsi capitulum non intret,  tamen, que in capitulo leguntur, auscultat, scilicet, sententiam regule uel de euangelio, et rursus, quod legitur ad collationem; sed cum ad hoc uentum fuerit, ut agatur de negligentiis fratrum, ad hoc audiendum non debet esse curiosus: mox enim de ostio recedit, ubi accubans auscultauit, et si fuerit in lecto, se collocabit, sin autem, aut in capella, aut in claustro iuxta eam sito quiescere poterit. Silet ex more, usque dum post capitulum tabula percutiatur ad loquendum. Si alicuius talis medicine indiget, absque licentia prioris per infirmarium hanc habere poterit. Si uero opus habet cocturam faciendi, aut phlebotomandi, per infirmarium a priore licentiam acquirit.

Hoc autem ordine hec sanguinis minutio a quouis  infirmo est agenda. Quando regulare ieiunium agitur, finita tantum regulari hora, que ab infirmis ante prandium ipsorum cantatur, in quadragesima uero post uesperos eorum dicto, Benedicamus Domino, inchoanda est. Cum autem bis comeditur, ad initium maioris misse incipitur. Inter comedendum infirmo alteri iuxta se sedenti de cibo suo et potu licenter potest partiri.  Post prandium quoque non licet ei uacare loquacitati; sed continuo se ponit in lectulum suum, uel exspectat ad S. Mariam, usque dum fratres de refectorio redeant; si tamen tante grauitatis esse dignoscitur. * Item in nocte percantatis matutinis infirmorum potest ibi remanere,  quousque conuentus illuc tendat cum processione. Quorum neutrum tamen fratribus adolescentioribus conceditur. Aut si est tempus, quo fratres non meridiantur  , tunc similiter, si mauult, uadit in capellam;  quod etiam nulli infirmorum prohibetur. * Nullus autem eorum aliquem librum ibi uel ad momentum inspicit, nisi ad matutinum legere lectionem, uel responsorium cantare possit. Sed si uult legere, statim dicitur ei, ut redeat in conuentum. Rursus post cenam ibi sedet, aut iacet, quando in claustro sederint ad lectionem.



CAPUT LX. Qua lege obedientiarii egrotantes in domo infirmorum morentur.

* Quando prior, camerarius, cellerarius, sacrista,  uel reliqui intus, uel foris obedientiis occupati domum infirmorum infirmati ingrediuntur, mox de omni obedientiarum suarum executione et prouisione egrediuntur; excepto quod fratres sub ipsis positi eorum consilio in agendis interdum, si necesse est, uti permittuntur. De obedientiis suis precepto ipsorum nichil eis defertur; sed prior, si sibi uidetur, adiutoribus eorum precipit, quod, et quantum sibi placuerit, ut non ipsis tantum, sed etiam ceteris infirmis in commune apportetur. Si quod uero eisdem obedientiariis a nobis eorum directum fuerit, non illis presentatur, sed a cellarario accipitur, et in commune dispensatur, et postea, si uidetur, eisdem hoc breuiter intimatur.

 Circatores autem frequenter uisitant domum  infirmorum, et diligenter explorant quomodo ipsi se habeant infirmi, et item infirmarius, si quam uiderit eorum negligentiam, sicut, si in dominica die ad aspersionem aque benedicte in lecto non sederint, si frequenter tarde ad mensam uenerint , et si primum bis uel ter admoniti, noluerint eum audire, hoc debet ipse in capitulo reclamare. Prior autem mox, ut inclamati fuerint, mittit ad eos claustralem priorem, et circatores, conuocatisque omnibus capitulum cum eis agitur, et si quis inter eos admonitionis transgressor inuentus fuerit, uirgam aliquando experietur. Adhuc etiam, si eamdem rem iterare presumpserit, in capitulum uocatus, iudicium absque dubio subibit, et si talis est, qui carnis refectionem habet,  illuc eundo baculum in auditorio relinquet, * qui autem talem habet infirmitatem, ut baculo carere non ualeat, eum secum in capitulum portat, seniores iugiter inibi commorantes et in aliquo tali delinquentes non illic, sed in capitulo sunt corripiendi, quippe male agendo alios scandalizauerunt, quibus bene agendi exemplum esse debuerint.



CAPUT LXI. Quando infirmi sua sponte, uel uocati ueniant ad capitulum.

* Sciendum autem de infirmis, quia et si nunquam processioni alicui intersunt, tamen propter quosdam magne estimationis hospites ad capitulum uocantur,  nec, non in uigilia Natiuitatis Domini, et in Annuntiatione eius. Tunc enim nullus eorum propter ueniam communiter ab omnibus petendam ibi deerit, nisi pre infirmitate illuc uenire non possit. Post finitum autem sermonem diutius illuc non morantur * sed infirmario admonente statim redire iubentur.

Interim dum frater carne reficitur, fratres superuenientes osculari, sicut et alii, non prohibetur.  Quando ita conualuerit, ut redire possit ad conuentum, redeundi licentiam querit a priore per infirmarium. * Nam in eius arbitrio est, ut nullus inde egrediatur, priusquam ipsi tempus uideatur.  Tunc unguntur calcei eius diurnales, et in sequenti die induit eos rediturus. Cum primo signum pulsatur ad primam, uel si de tempore, quo tertia  cantatur, ante capitulum, stat prope ostium ad S. Mariam, et cum uiderit omnes fratres transisse, sequitur eos in ecclesiam. * Si aliquis est de obedientiariis, is neque loqui neque ullo modo de obedientia sua in capitulum se intromittere presumit, neque illa die equum ascendere; nisi quid acciderit, quod si non iret, graue damnum monasterio inferret, sicut de planto uel huiusmodi negotio. Pro tanta namque necessitate etiam de ipsa infirmaria exibit in hortum, sed nullatenus in illum locum, quo eum equitare necesse foret. uerumtamen tunc non egreditur per claustrum, sed paucis scientibus educetur per aliquem secretum locum, per quem expleto negotio iterum reuertetur in infirmariam.

 Cum uenerit ad capitulum et post lectionem  prior iusserit, ut de ordine loquantur, statim surgit; si tamen carnis refectionem habuit; et ueniam petens ita prosequitur: Eram in domo infirmorum, ordinem nostrum non custodiui ita, ut debui. Sed si duo uel plures sunt, unus qui prior est eisdem uerbis pro omnibus respondet dicens: Eramus in domo, et sic cetera: et prior respondens: Deus, inquit, indulgeat uobis, quidquid ibi deliquistis. Tunc illi altius inclinant contra priorem, contra dexteram, et contra sinistram, et eis similiter a singulis inclinatur. Tunc in loco penitentie iniungit illis prior, ut cantent septem psalmos, uel qui nesciunt psalmos, septies orationem Dominicam. * Et sciendum est quo quisque etiam refectionem habens eo die, quod  de infirmaria redit, si in nocte tale quid dormienti non euenerat, potest communicare; prius tamen facta confessione; aut si presbyter est missam priuatam cantare.

Si quis est adeo infirmus, ut in lecto iaceat, et alio cibo refici non possit, in ipso aduentu Domini, seu in Septuagesima ei permittitur esus carnium. * Et quandocunque conualuerit, etiam si sit media Quadragesima, uel in ramis palmarum, petit ueniam in capitulo, sicut fieri solet pro comestione carnis. Reliqui omnes diutius ibi non morantur, sed conuentui coadunantur. Utrum autem hoc fiat in dominica uel in feria secunda, in ipsorum est arbitrio. uerum post petitam ueniam, si quis eorum conuentum  tenere non posse uidetur infirmario commonente, statim redire iubetur. Sciendum autem quia ea die qua de infirmaria redit, si carnem comedit, neque ille alium neque alius illum inclamat; sin autem, tam alius, quam ipse ab alio inclamatur. Talem uero excessum potuit incurrere pro quo in crastino sponte, uel inclamatus ueniam petit. Et notandum quod si quis infirmus causa repausationis ad aliquam cellam est mittendus, prius debet ueniam in capitulo petere, et postea benedictionem abeundi accipere.



CAPUT LXII. De unctione fratris egrotantis.

 Frater qui se infirmitate ingrauescente senserit in proximo ab hoc seculo migraturum, de omni  conscientia sua domno abbati uel priori confitetur, et rogat ut oleo infirmorum ungatur. Adducunt eum prius in capitulum duo fratres inter manus, si est adeo infirmus, et petens ueniam, reum se de multis negligentiis contra Dominum, et contra illos se confitetur. Impertitur ei prior absolutionem, cunctis respondentibus, Amen; et ipse similiter eis. Reducitur et collocatur in lecto tali, tam submisso, ubi fratres undique possint circumstare.  Post capitulum recitatis psalmis uerba mea, et tabula percussa sacerdos hebdomadarius induitur alba, stola et fanone, uel alius sacerdos, cui ab armario hoc iniungitur. Quos aqua, precedente cruce, cum duobus e latere cereis sequente comitatur, atque illum armarius, portans librum et oleum infirmorum.  * Post hunc conuentus, si tamen minor copia fratrum est in loco: si autem multitudo hoc fieri non patitur, tot fratres, quot ad istud officium sufficiunt, tam iuniores, quam seniores ab armario assumendi sunt. Illuc per ecclesiam S. Marie itur, et perauditorium reditur. Psalmus quinquagesimus canitur. Quo finito, psalmus Deus in nomine tuo, etc. Miserere, mei Deus, miserere, qui per beatum Iacobum apostolum tuum dixisti: Infirmatur quis in uobis, et reliqua.  Imponuntur septem psalmi cum istis antiphonis: Sana me, Deus. Psalmus, Domine ne, in furore. 1. Antiph. Erat quidam regulus. Psal. Beati quorum. Antiph. Domine puer meus. Psal. Domine, ne in furore. 2. Antiph. Cor  contritum. Psal. Miserere mei, Deus. Antiph. Domine, descende. Psalm. Domine, exaudi. 1. Antiph. Domine, non sum dignus. Pro defunctis antiph. Cum sol autem occidisset. Psal. Domine exaudi.

Interim sacerdos hoc modo facit unctionem. Pollici oleum illinit, et cum eodem pollice signum crucis imprimit super utrumque oculum ita dicendo: Per istam unctionem et suam piissimam misericordiam indulgeat tibi Dominus quidquid peccasti per uisum. Item super utramque autem propter auditum: super utraque labia, propter gustum; super nasum in longitudine propter odoratum; super manus propter tactum, et sacerdoti extrinsecus: super pedes, propter incessum, super lumbos utrinque propter  ardorem libidinis. Lauat manus, prius tamen fricatis cum cinere digitis et aqua, que in ignem solet effundi.

 Quod si infirmus eodem die communicauit, idem sacerdos his uersiculis premissis: Saluum fac seruum. Mitte ei, Domine, auxilium. Nihil proficiat inimicus. Esto ei, Domine, turris fortitudinis: Subiungit has collectas: Deus, qui famulo tuo Ezechie. Respice. Alme Deus, qui facture tue. Alme Deus, qui humano generi. uirtutum celestium Deus. Domine sancte Pater, Omnipotens eterne Deus. Exaudi Deus preces nostras. Preueniat huic famulo. Domine Deus noster qui offensione. Adesto, Domine, supplicationibus et me, qui. Presta quesumus Deus huic famulo tuo. Deus humani generis benignus.

 Si autem res exigit ut corpus Domini accepturus sit, tunc armario designante, alius sacerdos easdem collectas prosequitur, et sacerdos hebdomadarius interim cruce et aqua benedicta remanentibus, redit cum geminis candelabris ad ecclesiam, ut corpus Domini apportet. * Ibi denuo lotis manibus uinum et aqam calici infundit, et priusquam illud accipiat, tantum inclinat, et pixide, in qua corpus Domini, quod reconditum est, super altare posita, crucem cum incenso, quod sacrista interim ad hoc parauit, desuper facit, et corpus Domini, quod super calicem frangit, et partem, quam delaturus est, super calicem tenet, et tam manus sacerdotis,  quam ipse calix linteo candidissimo per armarium cooperitur; item ut prius imposito psalmo Laudate reuertitur.  * Cui etiam, si opus est, psalmus Deus in nomine tuo, et Miserere mei Deus adduntur. Quoscunque pertransierit, uel qui illi obuiauerint, ueniam petunt. Nec minus interim curatur, ut os infirmi lauetur.

* Recepturus Domini corpus confessionem dicit, sacerdote ceterisque respondentibus, Misereatur uestri. Quo dicto subiungit sacerdos, Indulgentiam, etc.  Recipiet autem intinctum  de uino. Sed deinde hausto eodem uino, ebibit quoque ablutionem calicis, et secundo ablutionem digitorum sacerdotis, et adhuc tertio calicis. Adhibetur illi crux, ut eam osculetur. Osculatur etiam quasi ultimum ualedicturus primo sacerdotem, omnes fratres et ipsos  pueros, si in illo loco sunt. Redit conuentus eodem ordine et apparatu quo uenerat. * Idem frater, si mortem euaserit, post tres annos item perungi poterit.



CAPUT LXIII. De unctione domni abbatis.

* Quod si domnus abba inciderit in infirmitatem, quemadmodum frater predictus in capitulum adducitur, et in sede sua sedendo, multoties se et in Deum et in fratres peccasse profitetur, et ut ueniam a Domino consequatur humiliter orat. Sed prior mox assurgens ex communi fratrum affectu, cum omni reuerentia ac subiectione, ut dignum est, indulgentiam  ei quam precatur, exoptat, et ipse eis similiter. Quo facto, reducitur finitoque capitulo ipse prior alba et stola indutus, sicut etiam aque benedicte, crucis et candelabrorum portitores albis induuntur, et ad ungendum cum oleo infirmorum sequente conuentu progrediuntur.



CAPUT LXIu. De fratre ad extrema ueniente, et de uigiliis circa eum agendis.

 Postquam autem frater aliquis ad huiusmodi uenerit infirmitatem, prouidetur ei unus famulus, qui non aliud habet facere, nisi ut obsequatur infirmo. In nocte uero famuli omnes diligenter, sed tamen uicissim excubant, ne obitus eius improuisus possit euenire. * Crux lignea ad hoc facta solum, et  ad S. Mariam iugiter posita, ab infirmario apportatur, et contra faciem eius affigitur; si tamen obitus illius tam prope esse uidetur; et lumen cerei usque ad clarum diem ei non deerit, quandiu ipse melius non habuerit. Si quis frater est, cui hoc pro singulari affectu libuerit,  ut ipse quoque maneat excubans cum infirmo, libenter ei acquiescit prior. Famuli autem, qui sunt in talibus multum exercitati, multumque periti, cum uiderint iam exitum imminere, de cinere, qui in capite ieiunii superfuit, et quem usque huc infirmarius ad hoc reseruauit, in modum crucis aspergunt,  cilicium desuper expandunt * et infirmum de lecto leuatum in cilicium submittunt. Quod infirmarius priori mox notificat; prior uero, si eger intelligentiam habuerit,  facit aliquem coram eo passiones legere; sin autem, precipit duobus uel quatuor, ut indesinenter ibi cantent psalmos, usque dum manifestum sit animam cito de corpore migraturam esse. Quod cum uiderint famuli, accenso per totum claustrum infirmorum, et in auditorio, si nox est, lumine, ab uno eorum tabula contra ostium dormitorii uel ecclesie,  aut ubicunque conuentum esse cognouerit, crebra et continua percussione, tantaque sonoritate percutitur, * ut intus uel extra claustrum a quolibet infra murum commorante audiatur. Quod cum signum sit obituri, illico, ut auditum fuerit, omnes accurrunt, cantantes et recantantes maius symbolum fidei.  Nam quamuis homini nostri ordinis  omnino sit prohibitum, ut ullius rei gratia intemperato incessu aliquando incedat, tamen ad morientem et ad incendium est etiam preceptum, ut currat.

Si hec tabule percussio euenerit, uel quando alterutra missa, uel quando regularis hora cantatur, quotquot stant extra chorum maiorem, accurrunt; qui autem in choro minime; nisi quibus prior innuerit, et armarius ceterique obedientiarii, qui ad exsequias aliquid sunt acturi. * Quod si in cena Domini infra mandatum pauperum, uel infra quodlibet mandatum fratrum, uel in sabbato sancto infra illud officium, quod ante misse pulsationem, uel  quod postea agitur, uel infra quamlibet processionem cruce iam in uestibulum perlata, tabula percutitur, nemo currit, nisi item quibus prior innuerit cum predictis obedientiariis.  Si autem in refectorio uel ad collationem adhuc sedent, inde quoque prosiliunt. uerumtamen lauato corpore et in ecclesiam deportato, * si nondum lectio cum uersu Agimus tibi gratias finita erat, reuertentur omnes in refectorium; et si adhuc comesturi et bibituri erant, quando ictum tabule audierint, postea comedent et bibent, etiamsi sit in Quadragesima.  Quod si ad sonitum tabule omnes iam dimiserint comedere, et lectio cum uersu finita fuerat, loto corpore, et in ecclesiam S. Marie delato in maiori ecclesia cum psalmo Miserere mei, Deus, finiunt.  * Eodem modo ad collationem redeunt, si iam lectionem non finierint.

In nocte quoque, si percutitur tabula, cum tanta festinantia omnibus currendum, ut nec etiam lectos suos ea uice, si sunt in dormitorio, cooperiant; sed tamen in sola cuculla et pellicio currere non licebit, nec iuuenibus, nisi laternis accensis. In festo etiam Albarum fratribus ex parte albis indutis, qui nondum chorum intrabant, est currendum. De rasura quoque et capitulo, licet postea finiendis, et de litania, que post primam uel ante missam canitur, sine mora curritur. Recedentes autem Litaniam a loco, ubi dimissa est, repetunt. In nocte etiam finitis nocturnis, uel si sunt duodecim lectiones, perlecto super analogium euangelio et oratione, si nondum obiit,  omnes currunt, et allato corpore in ecclesiam mox matutini lectionem incipiunt; prius tamen dictis psalmis familiaribus, si dicendi sunt. Et si inter familiares psalmos, uel etiam infra aliquam huiusmodi psalmodiam hec interruptio agitur, psalmus aliquis ex parte cantatus, ut u. g. psalmus qui de refectorio canitur; post reditum a capite est inchoandus. Idem et infirmi faciunt, excepto quod horam regularem postea ab initio recitandam audita tabula dimittunt, nocturnos autem uel matutinos nondum finitos a loco, ubi dimissum est, percantant. Et ut breui utar conclusione, quicunque ordo, absque his, que excepta sunt, pro huiusmodi causa interrumpitur, loto corpore et  in ecclesiam allato, reditur, ut idem ordo seruetur.  Infirmario autem procurandum est, si tamen fieri potest, ne aliquando tabula prius percutiatur, quam tunc instans ordo impleatur; nisi obitus fratris tam prope sit, ut ultra differri non possit. Que si infra missam uel horam regularem percutitur, finita eadem missa, et si est Dominica, data mense lectori benedictione, uel finita hora, itemque accepta benedictione , uel si est ad uesperos aut matutinos, facta commemoratione alicuius sancti  et si est Dominica, data coquine seruitoribus benedictione; tunc si nondum obiit, currunt omnes, ac si tabula percuteretur, cantando, ut predictum est, symbolum. Si uero finiuit, moderate incendunt,  cantantes, placebo Domino, et illuc uenientes adiungunt se psalmodie eorum, quos ibi inuenerint. Siue autem totus conuentus, siue ex parte currat, circumstantes fratrem bis uel ter Credo in unum cantant, si nondum finiuit.  Tunc agenda est, domno abbate uel priore pronuntiante, litania, et unicuique nomini sanctorum subiungendum est, ora pro eo. Est autem prolonganda uel breuianda, prout permiserit temporis ratio; et secundum quod in causa migraturi perspici potuerit, uel estimari prolonganda uel sanctorum nomina repetendo, uel alia adiungendo: breuianda uero quedam supprimendo. Finitis uero sanctorum nominibus confestim subinfertur: Propitius esto, parce ei, Domine, cum reliquis

 Finita litania, si necdum finiuit, bis uel ter uel quoties ipsa res docuerit, ab omnibus, ut prius Credo in unum cantatur, et si necdum spiritum emisit, priore innuente recedit conuentus, retentis quibusdam, qui cantant ibi psalmos seu legant passiones, si memoria redierit egro.  Si uero mortis articulum instare denuo perspexerint, nichilominus tabula percutitur, eodemque ordine, quo prius ab omnibus, curritur illuc, et symbolum fidei adiuncta litania canitur, et huiusmodi fratrum reuocatio litanieque repetitio totiens agitur, quotiens opus esse uidetur. Cum autem iam non dubitauerint eum obiisse dicuntur a domno abbate uel priore he collecte: Pie recordationis affectu. Deus, cui omnia uiuunt. Suscipe Domine animam serui.  * Premissis his uersibus: Ne intres. A porta inferi. Dominus uobiscum. Conuentus exiens ut consideat, ante capellam S. Marie cantat uesperos pro defunctis non alia collecta, quam ea sola semper sequente, Omnipotens sempiterne Deus, cui.

Est autem consuetudo, ut quandiu eger super cilicium iacuerit, secretarius, qui horologium temperat, post completorium cum absconsa illuc pergit, et priusquam ibi decesserit, et antequam pulset scillam ad matutinum, et etiam in die, et secundum quod ibi deprehendere potuit; sic temperet, et prouideat, ne de seruitio Dei propter obitum Fratris negligentia eueniat.



CAPUT LXu. De eodem, cum obierit.

 * Ut autem obierit, mox caput capello cooperitur, et ultimo properant conuersi,  ut pulsent omnia signa, et prolixe, ut apportent adhuc aliam crucem et aquam benedictam,  candelabra et thuribulum, et mox ut hec crux apportata fuerit, lignea reportatur. Quibus allatis defunctus aqua benedicta aspergitur, et incensatur. * Post modicum simul cum ipsius, que apportata sunt, in cilicio effertur in ediculam inter capellam S. Marie, et infirmariam ad hoc solum factam, ut ibi lauetur. In qua etiam fenestra aliquantulum maiuscula est, in qua stamineum ceteraque, quibus defunctus ad presens est induendus, interim reponantur,  Sed eum nec portant, nec lauant, nec in sepulchrum ponunt alii fratres,  quam qui eius similes sunt in sacro ordine uel sine ordine.

* Cauendum est tamen, presentis hebdomade Sacerdoti, ut non se intromittat ad huiusmodi negotium. Ad infirmarium autem pertinet aquam calidam prouidere: ad camerarium ea, quibus induendus est, qui etiam in promptu debet habere laneum pannum quadratum, cui infixi sunt plures acus cum filis.  Ponitur super tabulam ad hoc solum destinatam, exuitur caligis, femoralibus, et stamineo, lauatur a uertice usque ad plantam pedis. Sola uerenda eodem stamineo sunt cooperta. Incensum abundanter ibi administratur. * uestitur stamineo nouiter loto, cuculla et caligis nocturnalibus, et sudario, cui assuta est crux de lineo panno, * et sudarium  est de eodem panno, de quo et stamineum, sicut et calige, nec in extremitate patule, sed consute. Capellum cuculle super faciem ex utroque consuitur contra pectus, super quod etiam manus extra cucullam complicantur, ipsaque cuculla per loca consuenda tota ita constringitur, ut in nulla parte sit laxa. Item nocturnales consuuntur ad inuicem.

Inter lauandum lauatores officium Defunctorum cantant.  Ibi etiam prior et armarius non desunt, et prior dicit hanc collectam: Omnipotens sempiterne Deus. Infirmi quoque idem officium cum nouem Lectionibus semoti a conuentu sedentes cantant.  Postquam fuerit uestitus, incensum, quod interim iugiter ibi non deerat, mittit prior super feretrum, simulque aspergit aqua benedicta.  Deinde defuncto in illud posito asperso et incensato cooperculum superponitur. Lauatores priusquam froccos induant, de aqua, qua lauando defunctum usi sunt, uel ad lauatorium infirmorum manus lauant, sed non tergunt. Leuatur, portatur usque ad ostium contra conuentum. Qui cum officium ad finem usque percantauerit, prior obseruat et tabulam percutit semel tantum. Tunc ab omnibus inclinatis dicitur oratio Dominica. Et prior, Et ne nos. A porta inferi. Dominus uobiscum. Orationes, Deus uite dator. Deus qui humanarum. Imponitur responsorium: Subuenite.  Item Heu mihi Domine. Itemque si opus est, Ne recorderis. In processione crucem sequuntur pueri, si in loco sunt, deinde priores, postea conuersi, et defuncti portatores  nouissimi, et pulsatione iam incepta omnium signorum, portatur in ecclesiam S. Marie, ibique ante altare eius sustentatur, usque dum pro eo dicatur collecta: Deus uenie largitor. Premisso uersu, A porta inferi. Dominus uobiscum, uersis ad altare fratribus. * Deinde in inferiori parte eiusdem ecclesie contra aquilonem iuxta formam, ne transeuntibus impedimento sit ponitur, et crux cum candelabris ad hoc solum deputatis, ibique iugiter reseruatis, ad caput eius affigitur, et tunc demum a pulsatione cessatur, conuentuque ad finiendum ordinem redeunte, si quem forte infinitum dimisit, infirmi Exsultabunt, quod dimissum est, percantant.

Infirmaria non benedicitur, neque aqua benedicta  aspergitur, sed illa tantum domus, in qua idem frater obiit, scopatur et iunco sternitur.  Ab hora illa, quousque feratur ad sepulchrum non omittitur absque psalmodia, nisi interim, dum hora regularis in eadem ecclesia cantatur. * Ad quam, cum primum signum pulsatur, a psalmodia cessatur, preter ad solos Nocturnos; tunc continuatur, usque dum scilla dimittatur. Et si obitus fratris contingeret, priusquam sonitus in dormitorio fieret, aut sicut est tempore hyemali ante finitam litaniam, uel etiam, ea finita; nisi tam clara sit dies, ut in claustro legi possit, uel si in die rasure tali hora finitur, quod matutinam missam habere potuit, ea die sepelitur. Quod et tunc fit, si intolerabilis fetor uel aliquid huiusmodi intercesserit. Pro intolerabili fetore  etiam sine missa, si tali hora obiit, sepelitur. Pro psalmodia uero et uigiliis in nocte pro eo agendis, unicuique missa uel psalmodia iniungitur, preter hoc quod ei communiter uel singulariter ab omnibus debetur.  Et nox illa, si est hyemalis, ut ad calendas nouembris inde usque ad cenam Domini, in duodecim lectionibus et octauis tantum, in tres uigilias est diuidenda. Quarum primam chorus dexter agit cum armario, secundam sinister chorus, nouissimam conuentu post matutinum dormitum eunte, * secretarii et iuuenes cum custodibus, additis totidem de nouitiis et aliis fratribus, ut psalmodia impleri possit, et ad unamquamque uigiliam psalterium ex toto dicendum; deinde uesperi, officium et matitunales laudes pro defunctis adiuncto semper  uerba mea, sine psalmo uoce mea sequente collecta: Absolue Domine.

Armarius mox ut prima pene impletur uigilia, ad excitandum fratres dormitorium ascendit. Infra matutinum uero infirmi et alii, qui regulares horas ad S. Mariam audiunt, usque dum conuentus cum processione illuc ueniat, inde non recedunt. Et sciendum, quia cum funus fratris celebramus tempore noctis, perlustrat nostrum lampas perlucida claustrum. In priuatis uero noctibus eiusdem temporis, id est, a Calendis Nouembris usque ad cenam Domini, in duas diuiditur nox uigilias, que uicissim ab utroque choro  agende sunt: sed ad interuallum totus ibi conuentus aderit;  postea autem hi, qui in infirmaria, et in cella nouitiorum  pro concessa misericordia dormiunt, usque ad diem ibi perseuerant. At si est nox estiua, in tres uigilias est diuidenda, et ad unamquamque illarum duarum, que fiunt ante nocturnos, centum dicuntur psalmi cum ceteris, que sequuntur.

Ad tertiam uero post matutinum a secretariis et a ceteris predictis fratribus psalmodia usque ad sonitum debet protelari. In duodecim uero lectionibus hoc tantum uariatur, quod ad singulas uigilias ante nocturnos psalmi quinquaginta cum suis appenditiis dicuntur; si tamen prima uigilia prope noctem, uel in ipsa nocte incipitur. Si uero tempestiuius incipitur, psalterium ad predictas duas uigilias eque diuisum percantatur. Cum autem conuentus  est in refectorio, uel si est tempus quo fratres ad meridiem dormire solent, de nouitiis, aliisque fratribus aliquanti ualidiores remanent. Tunc etiam tempore statuto usitate non negliguntur tres oratiuncule, uestesque, si quis mutare uelit, uel antea uel postea mutabit. Sciendum autem quod mox, ut matutinalis missa finitur, totus conuentus, exceptis nouitiis, aliisque capitulo carentibus ad chorum regreditur, ibi uacat lectioni quousque ad capitulum pulsetur. Sed iidem nouitii ad capitulum una cum infirmis illic remanere precipiuntur. Similiter infra mandatum aliquot remanere iubentur.

Mox autem ut in refectorium potus caritatis a quibusdam bibitur, ab armario illuc diriguntur, ut et hi, qui missi sunt, ueniant, et eumdem potum  caritatis accepta ad gradum licentia bibant. Quacunque autem hora fratris obitus euenerit, siue sit temporis hyemis, siue estatis, psalterium non est incipiendum, nisi prius ex toto compleatur . . . postea quam obiit, et uesperi pro defunctis et officium et matutinum et uerba mea, missa etiam matutinalis cantantur pro eo, etiamsi ea die non sepeliatur; tunc in crastino omnes, ut offerant, debent interesse. Post offerendam uero sacerdotes, qui uolunt, possunt pro eo sine licentia missas cantare, si tamen est in duodecim lectionibus. Diaconus, postquam incensauerit altaria, incensat et defunctum cruce desuper facta. Sepulchrum, cum factum fuerit, dicende sunt he collecte super illud: Deus, qui simplicibus. Deus, qui hominem. Domine Iesu Christe. Qua finita,  aspergitur aqua benedicta, et sequitur ista collecta: Ineffabilis, et hoc agitur infra canonem matutinalis misse.



CAPUT LXuI. Quomodo et quando sepeliatur.

* Finito capitulo, et si talis est dies, percussa tabula, prior unum de maioribus signis aliquantulum per tres uices tangit: conueniunt fratres, et cerei per custodes ecclesie singulis distribuuntur, infirmis quoque ante uel extra capellam stantibus. Sacerdos, qui priorem missam cantauit sepulturus defunctum, indutus est alba, ad hoc tantum deputata, et stola. Armarius accito alio fratre incipit Kyrie eleison. Christe eleison. Kyrie eleison. Ad quod cum omnes similiter responderint, submittunt se inclines ad  orationem Dominicam, et sacerdos absque salutatione dicit has collectas: Ne intres. Fac quesumus Domine. Inclina Deus. Premittens ad singulas: Oremus. Quibus imponitur responsorium 1. Induta est. 2. Scio Domine. 3. Libera me Domine. uersum cantat armarius cum alio fratre, ut supra Kyrie eleison.

Quotiens incensat altare principale, totiens corpus defuncti crucem desuper faciens. Imponitur antiphona cum psalmo octuagesimo. In hac processione primum aqua benedicta, incensum et crux cum duobus candelabris aliis, nouiter de ecclesia allatis portantur, sacerdote et armario sequentibus, quos sequuntur nouitii et conuersi, et postea priores, et  domnus abba, nouissime defunctus. Infirmi uero, qui interim stabant extra ecclesiam S. Marie, ingrediuntur eamdem, mox ut conuentus exierit, et ibidem officium, quod et conuentus cantant. Conuentus autem perueniens in cemeterium expandit se in modum corone, et inter sepeliendum sub notata psalmodia cum antiphonis istis cantatur anti. Aperite. Psal. Confitemini Domino. s. Anti. Ingrediar. Psal. Quemadmodum. Anti. Hec requies. Psal. Memento Domine. Anti. Dextra. Psal. Domine probasti. Anti. Ne intres. Psal. Domine exaudi. 2. Anti. Omnis spiritus. Psal. Laudate Dominum de terra. Anti. Absolue Domine. Psal. Benedictus Dominus Deus. Sacerdos cum primum uenerit ad sepulchrum dicit has collectas: Obsecramus. Deus Omnipotens, qui.  Sepulchrum et prius et postea quam in se receperit, aqua benedicta aspergitur et incensatur, non ter, sed semel tantum cum uersu: Redemptor. Collocatur operculum ligneum super ipsum defunctum, et sacerdos primus, si domnus abba non aderit, cum pala, mittens tribus uicibus de terra super illum, subiungit has collectas: Oremus. Fratres karissimi, qui iustis. Debitum humani. Temeritatis.

Quibus finitis recedunt a sepulchro simul cum cruce, et procedunt ante capellam in medio cemeterii, ibi sub silentio premissa oratione Dominica subinfertur: Et ne nos. uersus. Ne intres. Dominus uobiscum. Tibi Domine commendamus. Cereis extinctis sequitur psal. Laudate rursus cum oratione Dominica. uersus: A porta. Collecta: Deus cuius  misericordia. Facta inclinatione consueta, et septem psalmis impositis, reditur, et ita, priores ea uice etiam sint anteriores, eodemque ordine cum peruenerint in chorum, prosternunt se, cum ipsis psalmis, quos sacerdos iam alba et stola exutus claudit hac collecta: Absolue Domine animam, ubicunque tunc prostratus iacuerit. Quos etiam infirmi incipiente conuentu inchoant ac prostrati cantant. Signa, que defunctum efferendo statim pulsari sunt inchoata, non prius omittuntur, quam feretrum super sepulchrum ponitur. Feretrum mox post sepulturam a famulis infirmarii in predictam ediculam reportatur, ut illic iugiter, cum opus fuerit, inueniatur.

 Ipso die quo defunctus sepelitur, si bis comeditur, quidquid ad cenam panis uel potus remanserit,  ad eleemosynam pro eo datur; si semel, ad prandium. Singuli sacerdotes tres missas, cum primum potuerint, unusquisque qui scit psalmos sexaginta, qui illiterati totiens orationem Dominicam pro eo cantant. In sequenti die inchoatur et septenarius eius et tricenarius. Septenarius ita, ut per septem dies officium et missa cantetur pro eo generaliter a conuentu: tricenarius uero ita, ut per triginta dies detur ad eleemosynam eius prebenda pleniter, et psalmus uoce mea  tunc dicatur et uerba mea, et triginta pro eo missas cantandas sex sacerdotibus, admonente armario, prior iniungit. In quo tricenario plures fratres defuncti non comprehenduntur, nisi eodem  die obierint. Sacerdos autem, cum quintam unusquisque finierit, eadem die in capitulo pronuntiat, ut in crastino alius incipiat.  Quod et pro nulla unquam festiuitate intermittitur, exceptis per annum sex diebus, * Natiuitatis Domini, Dominice resurrectionis, et illis tribus diebus, qui resurrectionis Dominicam antecedunt, et in die sancto Pentecostes. Quod si forte quis eorum aliquam ex his neglexerit, uenia petita, eamdem implere iubetur: insuper penitentia, que priori uisa fuerit, illi iniungitur. Postquam autem eedem misse finiuntur, prior ei absolutionem imprecatur, quod etiam fecit similiter ad capitulum priusquam sepeliretur. In predictis autem et in aliis festis principalibus officium Defunctorum non agitur, nisi corpus in presenti habeatur.   uestimenta eius a camerario reseruantur, ut cuicunque fratri opus fuerit, tribuantur. Quotiens uenerit anniuersarius eius, uel etiam uniuscuiusque professi nostri, iterum prebenda sua dabitur ad eleemosynam. Missa uero, que item cantanda est pro illo, aliquando aliqua necessitate impeditur, sed cum proxime opportunum fuerit, restauratur.



CAPUT LXuII. De eo, qui in aliqua cellarum nostrarum obierit.

 Frater, qui ad aliquam cellam nostram, quacunque ex causa missus, ibi obierit, ibi quoque habebit triginta missas, dummodo sacerdotes in loco sint, ut hoc fieri possit, et cetera, que supra memini;  sin autem apud non agitur. Et cum aduenerit breuis eius depositionis, agitur pro eo officium  et missa signis omnibus pulsatis, et de reliquo utrinque et ibi, ubi sepultus est, et apud nos agendus est eodem modo septenarius eius, addita prebenda, et psalmo uerba mea per triginta dies. * Et anniuersarius eius insuper in regula inter alios fratres nostros scribitur.



CAPUT LXuIII. Quid fiat pro eo, qui apud nos, nostris in cellis, uel alibi obierit.

 Quid fiat in cellis nostris pro quolibet fratre, qui apud nos uel alibi obierit, non facile dixerim, nisi quando breuis illuc uenerit, agitur officium, et quicunque sacerdos est, cantat tres missas pro eo, et qui non est sacerdos, centum et quinquaginta psalmos, aut totiens Dominicam orationem.  Tamen  rara sunt loca illa, in quibus prebenda non detur pro eo. * Nam et in quibusdam datur septem diebus, in quibusdam etiam triginta, et semper in anniuersario eius, et cetera supra dicta pro eo agenda sunt, et in martyrologio notandum est. * Hoc totum dispositum est, et ordinatum per domnum abbatem,  secundum quod ipse cognouit possibilitatem et facultatem loci cuiusque.



CAPUT LXIX. De eo, qui subita morte, quod absit, obierit extra claustrum.

* Quod si frater aliquis subitanea morte percussus, quod absit! uel aliquo modo neglectus, extra claustrum obierit, ad infirmariam defertur, statimque  tabula tali modo quo ad obeuntem percuti solet, percutitur : et conuentus cum tanta illuc festinatione currit, quanta festinat ad morientem, canendo uidelicet symbolum fidei. uerum si obitus eius prius in capitulo pronuntiatur, post capitulum non percutitur, sed conuentus pedetentim incedens, uesperos defunctorum cantat. De cetero eidem per omnia sicut prefato defuncto est agendum.



CAPUT LXX. De duobus, uel tribus forte sepeliendis.

* Si aliquando euenerit, ut duo uel tres fratres simul sint sepeliendi, tot thuribula, tot cruces cum candelabris, totidemque sacerdotes adhibenter, quot  sunt defuncti. Ex quibus tamen sacerdos hebdomadarius collectas, que in capella S. Marie sunt dicende, dicit, et altare, ipsosque defunctos incensare debet. Qui etiam ad sepulturam sunt deferendi, secundum tempus obitus sui; eo uidelicet ordine, ut qui prius obiit, ultimus in processione sit, sequente hebdomadario sacerdote, eidemque, que sunt sui officii exhibente; reliquis autem duobus simili ordine precedentibus, ac per omnia eadem facientibus. Finita autem collecta Temeritatis, et sacerdote hebdomadario de sepulchro cum cruce diuertente, et ante capellam, que est in medio cemeterii subsistente, et isti, atque unus a dextris, alter a sinistris collateralis associantur illi, et ita consistentes, donec idem sacerdos collectam, Tibi  Domine, etc., pro eisdem defunctis communiter dicit, qui et illam: Deus, cuius miserationis, pro omnibus hic sepultis finit.



CAPUT LXXI. De abbate ab hac uita migrante.

 Super hec omnia domno abbati ex hac uita decedenti ista sunt agenda, tandiu inhumatus erit, usque dum fratres nostre congregationis undique de monasteriis et cellis conuenire possint. Tumulus eius in loco, quem merita eius exigunt  est parandus  In quem deponendus uestitur omnibus sacerdotalibus uestimentis. Quatuor fratres, qui cantant uersus illorum trium responsoriorum, induti sunt cappis, et quatuor, qui portant eum ad tumulum, albis. * uirga  pastoralis tantum ad eius dextrum latus applicatur; sed calix in manum non datur. Per annum integrum datur ad eleemosynam eius prebenda,  non solum apud nos, sed etiam in omnibus monasteriis et cellis nostris, que et semper super mensam principalem ponitur; et triginta misse cantantur ibi pro eo; si tamen sunt sacerdotes, qui hoc potuerint explere.  Eius quoque anniuersarius, etiam si in tempore hyemali post duodecim lectiones occurrerit, hoc modo agitur. Primo ut omnia signa pulsentur prolixius ad uesperam pro defunctis, qui et ea uice cantantur in choro, priusquam processio fiat ad S. Mariam. * Quod tamen in estate non est agendum; nam tunc huiusmodi anniuersarius post festum duodecim  lectionum occurrens, in sequentem diem est differendus.  Item ad officium et missam, que et festiue, nec absque tractu cantando celebratur, et nichilominus omnia signa pulsantur

* Unusquisque sacerdos cantat missam pro eo, alii septem psalmos, uel qui psalmos nesciunt, totiens Dominicam orationem  Ipso die habebunt fratres in refectorio caritatem; excepto si in Quadragesima in feria secunda, quarta uel sexta occurrit; tunc huiusmodi pietantia usque in sequentem diem differtur. * Pauperes etiam duodecim in hospitali reficiuntur, non solum pane et uino, sed etiam carne: alias prouidetur eis, quod tantumdem ualet.  Hec autem pauperum recreatio agitur tantum in nostrorum abbatum anniuersario, nisi  forte communi decreto impensatur alicui magno benefactori nostro.  Si quando alicuius anniuersarius cum maximo ritu agendus occurrit, qui monasterio aliquod donarium contulit, illud cum Placebo pro eodem incipitur, et siue sit pallium, siue aliud huiusmodi ornamentum, pro ipsius memoria cernendum super altare ponitur, neque inde aufertur, donec in crastino missam defunctorum item pro eo canenda finiatur.



CAPUT LXXII. De fratre, qui in Quadragesima obierit, et in duodecim lectionibus est sepeliendus.

 Si quis fratrum in Quadragesima obierit, et in tali die est sepeliendus, qui cum duodecim lectionibus fuerit solennis, pro illo post primam cantatur  missa defunctorum, et cum tribus tantum collectis; id est Omnipotens sempiterne Deus. Deus uenie largitor. Fidelium Deus. Propterea tamen nec illa missa de festiuitate post tertiam, nec illa de ieiunio post nonam remanebit. Sed sin die Dominica sepultura euenerit, additur et quarta collecta; * id est, Sanctorum tuorum, que nec alias, tamen eo die omitteretur.



CAPUT LXXIII. De eo, qui sepeliendus est in diebus ante Pascha.

 Item si quis sepeliendus est ante nonam, in qualibet die de illis tribus, qui proxime Pascha antecedunt, * sine lumine et incenso, et si est in Parasceue, a fratribus nudis pedibus incedentibus sepelitur, et absque missa pro defunctis, que tamen  postea cantabitur in feria quinta Pasche, nec aliter quam si corpus defuncti esset in presenti. Ab ea autem hora qua nouus ignis benedicitur, usque in crastinum mane, neque in ecclesia, neque ad sepulturam lumine priuatur.



CAPUT LXXIu. De eo, qui sepeliendus est in diebus Rogationum.

*  Item si quis sepeliendus est in Rogationibus, pro eo cantatur post primam missa defunctorum, et illa de Rogationibus post tertiam, ad quam etiam non offertur, nec pax recipitur, nisi ab uno, et finito capitulo sepelitur.



CAPUT LXXu De eo, qui sepeliendus est, quando radere debemus


 Item qui sepeliendus est eo die, quo non bene possumus mutare rasuram, post capitulum statim percussa tabula sepelitur; quia quamdiu est insepultus, non licet in claustro uel loqui, uel aliud quid facere, nisi tantum psalmis uacare ad exequias. Solus armarius tantum defuncti nomen scribit in memoriali fratrum et breues, que absque mora mittende sunt pro eo per cellas. * Quas quidem perscriptas idem armarius cellerario, qui eas missurus est, ante cellarium presentat, et si ille in promptu non fuerit, inibi in locum ad hoc deputatum eas reponit. Que quia ex antiqua Patrum institutione, sine omni dilatione mittuntur, per famulos  ad hoc solum deputatos circumferuntur. Quibus ut sint semper parati a camerario uestiuntur, a cellerario uero uictus cottidianus debet prouideri.



CAPUT LXXuI. Quando breues mittende sint.

* Quali autem ordine huiusmodi breues sint mittende, silendum non est. Igitur per omnes cellas nostras longe uel prope positas, dummodo a se inuicem multum non distent, breuis una ad intimandum fratris obitum sufficit. Nam postquam ad proximam earumdem cellarum allata fuerit, de loco ad locum per priores inibi commorantes, est mittenda. Quod si per diuersas terrarum partes eedem celle ab inuicem longius distare noscuntur, necesse est, ut a monasterio principali per singulas prouinciarum  cellas breues singule transmittantur.

Hec autem breuium transmissio simili modo agitur, si cuius fratris obitus in cella aliqua euenerit, et breuis illius ad nos usque peruenerit; excepto, quod ad aliquam in eadem terra sitam de loco, in quo obiit, mittenda est.



CAPUT LXXuII. Quod sine dilatione agendum est officium Defunctorum superueniente breui pro fratre nostro.

Si quando istiusmodi breuis ante capitulum affertur a custode hospitum, a quo omnes breues recipiuntur, ad proximum capitulum domno abbati uel priori representatur. Qui mox, ut eam intra semetipsum perlegerit, et locum unde eadem breuis aduenit, et fratres eiusdem obitum et nomen pronuntians,  sine interruptione absolutionem solitam exoptat, et capitulum plus solito corripitur, ut cum psalmodia uerba mea finiatur, et officium pro eius anime requie peragatur. Si finito capitulo officium statim non agitur, postea non fiet, nisi tabula prius percutiatur.

Et sciendum, quia, si plures breues de diuersis locis, id est de nostris professis et de alienis fratribus pariter in capitulo presentantur, omnes in missis septenarii, et in ceteris, que aguntur, preter tricenarium coniunguntur. Quacumque autem hora postea usque ad collationem, et quando semel comeditur, fratres antequam bibant, affertur, sine dilatione ad conuocandos fratres, tabula tractim ac  sonore percutitur; si tamen conuentus in presentiarum aliquo ordine non occupatur. Nam tanta cura, tantaque festinantia ex antiqua Patrum institutione hec tabule percussio ad peragendum officium debet fieri, ut iam cymbalo percusso, fabisque ex parte administratis, fratres omnibus postpositis, ad eiusdem officii actionem conueniant, Illuc ergo, ut quisquis conuenerit, nullo stationis ordine seruato, sed prout cuiusque loci competentia se prebuerit, extra capitulum ante et retro faciens, subsistit. Priore autem a percussione tabule cessante, factoque ante et retro, Benedicite pronuntians; conuentus solito more respondet. Ille uero et in capitulo intra se eamdem breuiculam legendo, fratrem obiisse denuntiat adiungens: Eamus et officium  agamus, ut illi Deus omnipotens requiem sempiternam tribuere dignetur; ac postea in capitulo absolutionem illi non precatur; conuentu autem Amen, respondente, discedunt, non facientes ante et retro. Finitis tribus lectionibus, obedientiarii et alii quidam, tale quid negotii habentes exire possunt, sicut et mense lector et coquine hebdomodarii faciunt. Si forte aliquando euenerit, ut cum primum consederint, tabule percussionem audiant, nichil alimenti prelibant. Ad huiusmodi officium non plures quam tres dicuntur orationes, uidelicet: Omnipotens sempiterne Deus. Deus uenie largitor. Fidelium. Si autem post nonam agitur, usuales orationes adiunguntur, quia postmodum ea die aliud non sequitur. Potest tamen prior officium idem in talibus festis, in quibus fratres,  Dei seruitute nouiter adeo grauati sunt, usque in sequentem diem differre.



CAPUT LXXuIII. De familiaribus nostris uiuis et defunctis; quid agatur pro eis.

 Nonnulle sunt congregationes non solum monachorum, sed etiam clericorum, que habent societatem nostram, et fraternitatem, ut cum breuis uenerit de defuncto illorum, uel ad illos nostra, officium et missa geratur, et postea septenarius cum officiis et missis. * Pro nullo autem abbate defuncto plus agimus, quam pro uno ex suis fratribus. Sunt etiam quedam congregationes, quibus amplius non facimus, nisi quando breuis de defuncto illorum uenerit, quam quod post capitulum pulsatis omnibus  signis sex psalmos, id est, uerba mea, addita hac oratione Absolue Domine, recitamus.  Item plerique fideles Christi tam pauperes quam diuites, qui  adducti in capitulum nostrum uenerint, petunt, ut ipsi quoque mereantur fraternitatem nostram habere. Annuitur et cum libro eis datur, ut partem et communionem habeant de bonis omnibus, que ullo modo fiunt, uel in orationibus, uel in eleemosynis, non solum apud nos, sed etiam in cunctis locis, que nostri iuris esse uidentur. Pro his omnibus, quamdiu sunt in hac uita specialiter cantatur per singulas horas psalmus: Deus in adiutorium, et collecta: Pretende Domine: et quoties ad maiorem uel ad matutinalem missam apponitur, pro eis apponitur. Postquam autem obierint, post singulas horas psalmus uoce mea; quando pro tricenario fratris alicuius non cantatur et quotidie post capitulum ad psalmum uerba mea, oratio illa: Absolue Domine.

  Preterea tres uices sunt in anno, id est, post primam dominicam Quadragesime, post natiuitatem apostolorum Petri et Pauli, post festiuitatem Omnium Sanctorum, in quibus specialiter eorum commemorationem facimus, cum officio et missa, cum septenario et prebenda: scilicet eodem modo, quo solet agi pro quolibet absente, qui obierit in aliqua cellarum nostrarum: excepto quod sacerdotes missam non cantent, neque alii psalmum Laudate. Quod cum satis manifeste relatum sit in superioribus, non opus est secundo referre.



CAPUT LXXIX. Quid agatur pro his, qui in loco sunt sepulti.

* Quando post octauam Pentecostes feria secunda memoria eorum, qui apud nos sepulti sunt, maximo  ritu agitur, unusquisque, qui scit septem psalmos, cantat; qui sunt illitterati totiens orationem Dominicam; singuli sacerdotes unam missam, et quod ad cenam de pane et potu supererit, ad eleemosynam datur. In festiuitate Omnium Sanctorum, post uesperos, pulsatis omnibus signis, cantantur etiam uesperi defunctorum, et in nocte officium simul matutinale et matutinalis missa solemnissime pro omnibus fidelibus defunctis, cum una tantum collecta; id est: Fidelium Deus; pro quibus singuli sacerdotes priuatas missas, ceteri septem psalmos, uel totiens Dominicam orationem, qui nesciunt psalmos, sunt cantaturi, et duodecim pauperes uberiori pane et carne, et uino sunt reficiendi: et quotquot alii pauperes superuenerint, omnibus est misericordia solito  largius impendenda. Insuper et in ipsa festiuitate Omnium Sanctorum, quidquid panis et potus in refectorio ad cenam supererit, ad eleemosynam datur.





MUSICA SANCTI WILHELMI HIRSAUGIENSIS ABBATIS.






MONITUM.

Musica S. Wilhelmi, Hirsaugiensis abbatis, de quo auctor ceuus Bertholdus Constantiensis, seu gui unus idemque est, Bernoldus presbyter et theologus Gebhardi III, episc. Constant., ac monachus S. Blasianus in Chronico apud Urstisium Germ. script. t. I, p. 364: »Hic in musica peritissimus fuit, multaque illius artis subtilia antiquis doctoribus incognita elucidauit. Multos etiam errores in cantibus deprehensos satis rationabiliter ad artem correxit. In quadruuio sane pene omnibus antiquis preeminere.« Hec ad uerbum leguntur in uita S. Wilhelmi ab Heymone cequali et discipulo scripta, apud Mabillonium Act. SS. Sec. u, p. II, p. 726. Apud anonymum Mellicensem cap. 108, post hec eadem ipsissima additur: »Tractatum tamen unum de musica scripsit, quem Dei uocatione ad regendum Hirsaugiense cenobium tractus minime perfecit.«

Opusculum hoc S. Wilhelmi in solo primum codice San-Blasiano reperi, qui an. 1768, igne cum monasterio consumptus fuit. Accidit uero feliciter quod Bononie apographum in P. Io. Bapt. Martini instructissima bibliotheca scriptorum de re musica reponerem: quod dein mecum eadem communicauit iterum beneuolentia, qua a me acceperat. Inuenimus postea idem opusculum in cod. uindob. ms. lectionesque uariantes nostro exemplari charactere cursiuo suis locis inseruimus. Singularis est in hoc opusculo duodecim troporum explicatio, que Glareano facem pretulisse uidetur ad Dodecachordon a se editum. Usus quippe erat Glareanus hoc ipso codice San-Blasiano, tunc monasterii S. Georgii, ex quo descriptum est hoc opusculum, pro adornanda editione Operum Betii, ut in fronte testatur, illumque uocat AUREUM.



MUSICA WILHELMI. [7Kb]



I. Incipit proemium in artem musicam Wilhelmi abbatis sub ipsius nomine et cuiusdam Othlohi per dialogum compositam.


OTHL. Postquam donante Deo petitionibus meis et questionibus in astronomica satisfecisti disciplina, consequens est ut ad musicam transferatur collatio, quatenus post precepta rerum, que ad astronomiam pertinent, non sine harmonia, ut aiunt philosophi, currentium, ipsius etiam harmonice artis originem et naturam, quantum auctor nature concesserit, adhuc latentem proferas.

WILH. Rem satis arduam, utpote a peritissimis hucusque intactam iubes. Sed quia freno me caritatis potenti manu tenes, in quecumque montana duxeris, facilius estimo relabi aut retro cadere,  quam recalcitrare. uerumtamen ne post diurne uie terminum castrametandi tempore nouam et nondum certam inconsulte aggrediamur, respirationi atque meditationi reliquum diei concedatur spatium, et cras in nomine Iesu congregemur; sicque ipso nos mediante ac ducente propositum iter incipiamus.

WILH. Hesterni promissi debitum, quod a me, carissime frater! exigis, aliter persoluere nequeo, nisi eorum recordatione uel recognitione, que tam ex musica Betii, quam ex probabilibus modernorum scriptis tibi cognita sunt, isagogen quamdam preparem ad incognita.

OTHL. Nihil iocundius illo tractatu, quo proferuntur noua et uetera: quin imo ad hoc etiam  nolentem precibus obnixis traherem, quatenus ueterum et modernorum sententias tuis uel preponas, uel intermisceas, eo tenore, ut si quid minus dixerint, adiicias; si quid obscure, exponas; si quid non caute, corrigas.

WILH. Forsitan, quia ex caritatis imperio camelina tibi adgeniculor mansuetudine, dum paruulis his, quibus unum sufficeret, plura uis deferre munuscula, nec alpinam itineris difficultatem, nec modicas iumenti animi uires in onerando consideras. Ceterum ne non fiducialiter agam in Domino, ita onustus uiam carpere tentabo, et primam a precedentibus musicis tritam ingrediar, donec diuertendi locus occurrat.



II. Incipit musica Wilhelmi abbatis de regularis monochordi structura.


WILH. Tota regularis monochordi structura constat quindecim chordis in duo diapason distinctis; quorum inferius est a proslambanomenos usque mese, at superius a mese usque ad nete hyperboleon, et utrumque continet, ut notum est, septem discrimina uocum. In ipsis quindecim chordis inueniuntur tetrachorda nominibus, genere, specie ualde diuersa, id est, Hypaton, Meson, Diezeugmenon, Hyperboleon. Item tetrachordum grauium, finalium, superiorum, excellentium. Et hec eis  diuersitas nominum. Differunt autem genere , quia illa, que prius sunt dicta, mensure subiecta probantur. Ex his, que sequuntur, melodia enucleari  uidetur. Quando enim totam ex ordine mensuram in tetrachorda diuidendo a nete hyperboleon descendimus dicentes, tonus tonus semitonium, itemque tonus tonus semitonium; quid aliud quam illa priora statuimus? Specie quoque discrepant, quoniam illa semitonium habent in ultimo, ista in medio: illa bina et bina, in utroque diapason coniuncta, quia Guidonem in litterarum positione sequimur, e. et E. synaphen, tonum uero supra mese proximum diezeuxin habebunt. Ista simili modo si copulentur, D. et d. synaphen, tonum autem infra  proximum diezeuxin designabunt. In illorum enim duali coniunctione, siue singulari dispositione de utroque diapason tonus remanet, in illorum inferius, in istorum superius, ex illis enim primum descendit ab a  in e. secundum ab e. in b. et ibi remanente seu disiungente tono, tertium dimittitur ab A. in E. quartum ab E. in B. itemque tonus supererit. Econtra ex istis primum ascendit ab A. in D. secundum a D. in G. ubi tono testante tertium scandit ab a. in d. quartum a d. in g. tono item superfluo. Illa sunt notabilia. Ista nomino, sicut et sunt, principalia. He sunt specifice tetrachordorum differentie. Musica enim species est quedam habitudo diuerse positionis tonorum et semitoniorum.

OTHL. uideo quod frustra de impositis tibi questionibus conquestus es. Potenti enim apertissime nouaque ac uetera proferentis institutionis gressu arripuisti uiam; unde perueniendi uires tibi etiam onustiori sufficere non dubitem. Iam in diuersis  musicorum scriptis eadem, que dixisti, colliguntur quidem tetrachordorum uocabula; differentias autem eorum, et proprietatum qualitates ab omnibus pene intactas, et hucusque inauditas esse fateor. Et quoniam a precedentium semita iam diuertisti, perge queso! ac pretermissis prioribus ad mensuram tantummodo spectantibus tetrachordis, de his, que ad melodiam pertinent, quomodo plus aliis ad eam pertineant, et unde ipsa principalia dicas, expone. Denique uulgaria eorum uocabula, id est, grauium, finalium, superiorum, excellentium, quod dicta sint, norunt etiam simpliciores.



III. De principalitate quatuor tetrachordorum.

 WILH. Quatuor hec tetrachorda omnia quidem et sunt, et uocanda sunt principalia, eoquod omnium specierum, modorum, troporum in se continent uim, ordinem atque naturam: sed in his omnibus unum deprehenditur, a quo cetera nomen et uim, dignitatemque, et ipsum esse suum sortiuntur: non illud, quod Mercurius inuenisse dicitur, id est, meson; neque illud, quod ab antiquis musicis hypaton est appellatum; sed neque hoc, quod moderni sapientes primam esse affirmant, id est, finalium.

OTHL. Quod illud sit, uelociter queso pronunties, ne cupidissimum uel ad momentum suspendas.

WILM. Illud est, quod natura, immo nature auctor, primo per quadrupla proferri uoluit, dico autem tetrachordum grauium. Ex hoc nimirum,  quia cetera ueluti fonte quodam deriuantur, nomen principalitatis effectumque nature mirabilem ab ipso mutuantur. Namque tetrachorda finalium, superiorum, excellentium, nichil aliud sunt, nisi huius quaterna positio, siue terna repetitio. Quod multiplicibus ex causis principale uocari uidetur: in primis, quia primum est omnium; secundo, quod primis principalium tetrachordorum neruis clauditur; tertio, quod troporum differentie ex eo producuntur, si harmonia infra septem principalia duum tetrachordorum, grauis scilicet et finalis, discrimina coarctatur; quarto quod  generali constitutione troporum ex hoc constituitur protus, sicut a finali tetrardus; quinto, quod omnis specierum naturalis ordo et calculatio, ipsa etiam cetera tria tetrachorda  totaque, ut prediximus, harmonia, sed et quatuor troporum elementa siue mutatoria, ex ipso quasi quodam nature fonte producuntur et deriuantur. Quorum quedam ad presens exponuntur, quedam uero post suis in locis plenius exponenda reseruantur.



Iu. Ex quibus causis uocentur principalia.

Primum autem et omnium, quia mira et naturali quadam inuestigatione, non solum ante alia tetrachorda, sed ante omnia minorum sonorum interualla statim in ipso mensurandi monochordi effulget initio. Tanta enim uis et uirtus inest proportioni quadruple, ut quidquid per eam fiat, totum nomine, uoce et dignitate sit primum. Itaque monochordo  in quatuor spatia primitus diuiso, primum spatium est quasi uacuum, secundum diapason, tertium diapente, quartum idem sibi uindicat diatessaron. Ceterum si ex altera parte uersa uice mensura incipiatur ipsum tetrachordum, harmonie totius manifestum erit primordium. Sed hec tria, id est diatessaron, diapente, diapason inter omnia interualla nomine et dignitate prima esse et earumdem consonantiarum primas species in eisdem spatiis consistere, ipsa etiam puncta singulorum principalium tetrachordorum, solo primo excellentium puncto pretermisso, primas uoces efficere, scire uolentibus liquet. Primis etiam chordis clauditur, quia cum in quatuor tetrachordis quatuor sint prime, quatuor  secunde, quatuor tertie, quatuor quarte, ipsum diatessaron non solum inter primas, sed etiam inter primarum primas locatur. His ergo aliisque adhuc exponendis causis merito et ipsi, et ab ipso aliis ex ipso ita, ut dictum est, manantibus tetrachordis nomen conceditur principalitatis. Sed competens narrationis ordo iam cum superne illustrationis auxilio intueri nos admonet, quantum uim potentiamque nature uel ipsum in se contineat, uel ceteris ex se profluentibus tetrachordis mirum in modum transfundat.



u. Quod a tetrachordo grauium cetera nascantur.

Igitur a principio repetens, non in ea que stultitia est apud Deum, sed in ea que superborum et  sublimium colla philosophorum calcat, sapientia uidetur, quia omnis musice artis disciplina, totaque monochordi structura, ex illo quod grauium uocant, ego autem principale nomino, producitur tetrachordo. Hoc siquidem in inferiori diapason duplicatum generat ex se tetrachordum finalium, et ex his duobus procedunt septem principalia uocum discrimina. Nam septies septena diuersa discrimina uocum in monochordo reperiuntur. Et ipsa denuo in superiori diapason repetita, phthongo nete hyperboleon assumpto, uniuersam monochordi fabricam conficiunt. Nam tetrachordum superiorum ipsum est principale et tetrachordum excellentium finale, nullaque inter hec nature nisi solius nominis et positionis erit alteritas, ita tamen ut principale unum atque  idem sit in omnibus. Sed sicut ab ipso cuncta oriuntur, sic a finali reguntur omnia, disponuntur et diiudicantur; et ideo in his duobus uiget uniuersa naturalis uis harmonie, adeo ut cetera omnino necessaria non essent, si generalem istorum potentiam quique simpliciores peruidere potuissent, sunt namque in eis, ut dictum est, septem uocum discrimina omnigene musice artis uarietati sufficientia, sicut quisque huius discipline peritus facile, si quesierit, inueniet. Ubi et hoc manifestissimum de originali principalis tetrachordi dignitate ac de omnimoda ipsius cum tetrachordo superiorum unitate datur indicium, quod omnis cantilena, que modo secundum spatiosam duorum diapason uagandi licentiam in superioribus incipit, si infra eadem discrimina  septem naturali refragatione cohibeatur, in grauibus, id est, eodem principali tetrachordo sumit initium. uerbi gratia: omnes differentie ad primum, quartum, sextum tonum pertinentis melodie, que in acuta a. inchoantur, eedem in graui A. ut in diaphonie precepto patet, naturale habent principium. Et nunc quia de sepe dicto sepiusque dicendo principali tetrachordo totum quidem, cur principale ac fontem et originem ceterorum, siue totius monochordi summam dixerim, ex parte autem, quam uim et potentiam nature in se habere predicauerim, audisti; adhuc plenius licet ut audias de ipsa originaliter in eo scatente potentia, eiusdemque in cetera tetrachorda diffusione. Quam facilius uidebis, si prius, ex quarum rerum comprehensione ipsius  musice artis natura maxime percipiatur, et qualiter eedem res in his tetrachordis reperiantur, uideris.



uI. Unde natura musice artis maxime cognoscitur.

Natura musice artis post nouem interualla sonorum potissimum ex predictarum quatuor rerum scientia inspicitur, id est 1. rata et rationabiliter ordinata constitutione specierum trium symphoniarum diatessaron, diapente, diapason: 2. cautissima et naturaliter facta dispositione troporum: 3. uigilanter perspecta modorum differentia, quam uerius dixerim agnitionem siue proprietatem troporum; 4. ualde necessaria principalium chordarum operatione. Hec autem quatuor, id est, constitutio  specierum, dispositio troporum, differentia modorum siue agnitio uel proprietas troporum, operatio principalium chordarum, naturali quadam et inseparabili proprietate ita principalibus insunt tetrachordis, ut si ea in illis que ad mensuram pertinent, queras, nullo competenti ordine, sicut in sequentibus clare fit, inuenias. Sed etiam opportunum dicere uidetur, quod memini me in superioribus usque ad hunc locum distulisse, scilicet, quod tetrachorda eadem in quatuor primas, in quatuor secundas, in quatuor tertias, in quatuor quartas diuiduntur. Prima ergo grauium est A. secunda, tertia, quarta B. C. D. Est item prima finalium eadem D. secunda, tertia, quarta E. F. G. Item prima superiorum est a. secunda, tertia et quarta b. c. d.  Est item prima excellentium eadem d. secunda, tertia et quarta e. f. g. Tetrachordum igitur principalium prime chorde sunt A. D. a. d. secunde B. E. b. e. tertie C. F. c. f. quarte D. G. d. g. quas ideo et singillatim et congregatim designare non piguit, quia sequentis operis textura crebro ipsarum indiget subtemine. Et ne mireris quod nete hyperboleon pretermissa ceterarum quatuordecim chordarum in sexdecim fiat partitio, quater enim IIII. erunt XuI. duas ex ipsis XIIII. id est, D. et d. biformes, bisque numerandas esse noueris. Qualiter autem biformes sint in dispositione troporum, plenius clarebit; sunt namque inter predicta tetrachorda quedam, que comparata proferunt ex se species diatessaron: quedam item sunt, que collata diapente  species ex se producunt.



uII. In quibus chordis species diatessaron, diapente et diapason naturaliter consistant.

uideamus ergo, que sunt illa, et qualiter ex ipsis probabili ratione absque ordinis confusione, plano itinere ac sine offendiculo procedant. Ex naturali coadunatione tetrachordorum principalis ac finalis omnes diatessaron species prodeunt. Prima ergo grauium et prima finalium depromunt primam; secunda item grauium et secunda finalium reddunt secundam; iterum tertia grauium et tertia finalium proferunt tertiam; quanta item grauium et quarta finalium uice quarte iterum representant primam,  siue, ut uerius dicamus, in forma prime retinent quartam. Que licet specie prima esse uideatur, harmonie tamen natura diligentius perspecta, triplo quarta esse declaratur, primo quod inter quartas continetur, secundo quod in generali troporum dispositione, ut prediximus, pertinet ad tetrardum, tertio quod contraria est prime, quoniam sicut melodia a prima intenditur, ita a quarta semper remittitur, ut in hoc eodem finalium tetrachordo hec testantur exempla. Protus ant. fac mecum. ant. a bimatu. Tetrardus ant. dabo in Sion. Iudea.

Media item tetrachorda, finalium dico, et superiorum, si conferantur, omnes diapente species eodem nature et ordinis decore nascuntur. Nam prima finalium et prima superiorum continent primam, et  utriusque tetrachordi secunde secundam, tertie tertiam, et quarte concludunt quartam. Ultima bina, que restant tetrachorda, superiorum scilicet et excellentium, si comparentur, diatessaron item reddunt species, quemadmodum et prima, quia, sicut dictum est, eadem sunt in natura. Prima superiorum et prima excellentium demonstrant primam, secunde secundam, tertie tertiam, quarteque iterum in specie prime continent quartam. Ergo si diatessaron species inter illa, que ad diapente, uel diapente species inter illa, que an diatessaron pertinent, quesieris, offendiculum incurris, quia ratum ordinem earum inuenire non poteris. Sed ut manifestius, quod dicimus animaduertas, si quo in loco preter illa, que exposita sunt,  species easdem repereris, minus regulares esse noueris, eo quod uno eodemque minus includuntur numero.

uidesne, frater carissime! quomodo in hac nostra specierum constitutione ipsarum specierum et chordarum tam nominis quam dignitatis, ut dictum est, naturalis ordo seruatur, et qualiter idem ordo plano itinere ac sine offendiculo progreditur, ubi prima species in primis chordis, secunda in secundis, tertia in tertiis, quarta in quartis et incipitur et finitur. Nunquid non plane intelligis, ipsas quoque species naturaliter a constitutiuis earum chordis uel primas, uel secundas, uel tertias, uel quartas uocari? Nonne et habitudines earum manifestius intueris, quomodo prima diatessaron species semitonium  habet in medio; secunda in primo, secundum intensionem dico; tertia in ultimo; quodque prima diapente species habet semitonium post tonum, postea ditonum, secunda in primo, tertia in ultimo, quarta post ditonum, postea tonum? Nonne clare intueris, qualiter iste specierum ordo uel ex hoc maxime naturalis probari potest, quia prime speciei sedem tribuit in spatio principalis tetrachordi, quod inter primarum chordarum primas, id est, A. et D. ut superius tibi nondum intelligenti dictum est, locatur? Perpende, queso, diligenter, et illud perpende, quomodo in ipsa primarum specierum naturali processione ipsum etiam tetrachordum finale quodam occulto ordine et lege nature productum est. Quid est ergo earumdem specierum  principium, nisi principale tetrachordum? uel quid ipsarum consummatio, nisi tetrachordi finalis ex principali genitura quedam et productio? Simili modo in constitutione specierum diapente tetrachordum superiorum ex finali, et ex subsequentibus speciebus excellens ex superiori procedit. Sic singulorum tetrachordorum ad troporum institutionem spectantium, prime ex principalis tetrachordi prima, sic omnes secunde ex ipsius secunda, sic tertie ex tertia, et quarte ex quarta quasi ex quatuor diuerse nature elementis producuntur, siue nata tonis deriuantur.

OTHL. Placent cuncta admodum que dicis, et non solum hec perpendo, sed et alia quedam prius  obscura iam ex eorum illustratione satis perspicaciter uideo, que dudum interrogassem, nisi quod nouarum rerum et dulcedine captus, et admiratione attonitus iocundissimam uerborum tuorum seriem interrumpere nolui. uideo, inquam, non leuiter peccasse quemdam ex modernis, quia species diatessaron et diapente constituens, prime speciei diatessaron a lychanos meson, hoc est, a G. sumit exordium, et finit eam in lychanos hypaton, id est, in D. Sed D. quia, ut iam dixisti, biformis est, tam inter primas, quam inter quartas numeratur; G, uero simpliciter quartis ascribitur, ideoque speciei huius faciem et solam in medio positi semitonii qualitatem intuitus, interiorem nature uim et proprietatem non perspexit. Similiter secundam incipit in A. que est  prima, terminatque in E. que est secunda; et ut singula huius erroris pariter breuiterque concludam, in disponendis more suo diapente speciebus nullam diatessaron speciem, primam, secundam, tertiam, naturali loco inserit, preter illam, quam quarto loco ponit que est inter A. et D. utrasque uidelicet primas collocat. Nos autem prauis errantium uiis compendiose transcursis ad directa nature itinera festine redeamus. Sed restat adhuc questio minus pretereunda, quid sit, quod species a nonnullis musicis disponuntur descendendo, cum totum ordinem specierum earumdem statueris ascendendo.



uIII. Quare a quibusdam species descendendo disponantur.

WILH. A quibuscumque id factum inueneris,  secundum remissionem, que se species magis declarat cantando, ordinatum esse noueris, non secundum intensionem, licet intensio ubique prior sit quam remissio, ut in arcu, ut in sagitta sursum directa, ut in pluuia; hec enim et huiusmodi omnia prius intenduntur, quam illo, unde procedebant, remittantur. Denique et species singule ordine predicto de tetrachordo in tetrachordum intense si remittantur, initio sumpto ab ultimis, ubi terminum earum statuimus, omnes eadem uia, qua uenerunt, ad principale tetrachordum uelut ad originis sue frontem recurrunt; quamquam omnis melodia a principali digressa, a finali, ut prediximus, moderetur, regatur iam et diiudicetur.

OTHL. Nunc igitur, dilectissime! quia et in hac  questione satisfecisti, post pulcherrimam e naturali thalamo suo specierum diatessaron et diapente productionem, post tetrachordorum processionem, post subtilem primarum, secundarum, tertiarum et quartarum chordarum ex tetrachordo principali, ac per hoc harmonie totius, ut promiseras, deriuationem, diapason quoque species eodem queso decore, quo et minores, facias procedere.



IX. De speciebus Diapason.

WILH. De speciebus diapason quid amplius nosse laboras, nisi quod omnes musici asseuerant, scilicet septem esse secundum septem discrimina uocum, et quia eadem discrimina in monochordo geminata  sunt, primam a primo discrimine ad primum, id est, ab A ad a. secundam a secundo ad secundum, id est, a B. in [Figure: [Symbol] 1Kb] . ascendere, sicque semitonio uel tono per ordines litterarum scandere, donec septima in g. superacuta finiatur.

OTHL. Si tu, quem nature Niliaco fonte occultioris inuestigatoribus non paucis facile pertulerim [l. pretulerim] hanc specierum diapason constitutionem ea, qua promisisti, ratione probaueris, id est, quod a principalibus tetrachordis inoffenso naturalis ordinis pede progressa sit, nichil est, quod ultra de his querere laborem.

WILH. Antiqui et moderni musice artis auctores multa scripsere probabilia, multa utilia et ualde necessaria, quin immo primas eiusdem artis inuenere  uenas, ipsum quoque limpidissimum fontem, id est, principale tetrachordum quodam Peripatetice rationis ex parte detexere fossorio, licet quidam illarum quatuor rerum, in quibus artis huiusmodi summa consistit, aliquantisper turbante ignorantia non perspicuos inde haustus propinauerint. Unde nos per omnia uenerabiliter illis assurgere, et si quid turbidum hauserint, cautius perspicere, perspectumque humillime purgare oportet: quod tum in promtu erit, si Patre luminum donante, lucidam, ut incepi, non solum specierum diapason, quam postulas, sed et omnium pari modo memorabilium quatuor rerum seriem indissociabiliter sibi coherentem ex tam purissimo quam uerissimo fonte nature produxero. Ipse enim sicut mox audita naturali  specierum diatessaron et diapente constitutione, quin in ipsa quidam ex modernis errauerit, iudicasti; ita statim perspecta ceterarum puritate, quid in eis priorum ignorantia turbauerit musicorum, aut per te potenter decernes, aut me decernentem uelociter intelliges. Species diapason secundum numerum troporum in autenticos et subiugales distinctorum, octo esse, natura monstrante manifestum est. Que tamen naturalis numeri ordine ita computande non sunt, ut dicas prima, secunda, tertia, quarta, quinta, sexta, et sic ad octauam peruenias: sed post quatuor iterum alie quatuor, non a quinta, sed a prima denuo incipientes numerande sunt et constituende. Igitur si tetrachordo principale ac superius e regione compares et iungas, finali medietatum  et uinculorum uice interposito, quatuor species diapason exinde, quas desideras, naturalis ortus et ordinis decore procedent. Denique prima species diapason a prima grauium A. et a prima superiorum a. continetur, et a prima finalium D. medietate distinguitur. Secunda item ab utriusque tetrachordi secundis, id est B. et [Figure: [Symbol] 1Kb] . comprehenditur, et a secunda finalium E. connectitur. Item tertia a tertiis, id est C. et c. implicatur, et a finalium tertia F. coniungitur. Quarta item a quartis, id est D. et d. includitur, et a quarta finalium G. propria et quasi hereditaria natiuaque sede uinculatur. Has autem duas D. et d. biformes esse ac duplices, pernecessarium est, ut sepius recogitando rumines,  donec tenaci memorie committas, quia maximus error tam scientia deuitatur, quam ignorantia incurritur. Item tetrachorda principale et excellens, superiori ea mediante, si e diuerso conferas, alie quatuor species diapason consimili nature ornatu apparebunt. Prima item diapason species a prima finalium D. et a prima excellentium d. quoniam numero duplices sunt, sicut et quarta continetur, sed alio medietatis uinculo, scilicet prima superiorum a. medietate compaginatur. Secunda ab utriusque tetrachordis secundis, id est E. et e. cohibetur, et a secunda superiorum [Figure: [symbol] 1Kb] coadunatur. Tertia a tertiis, id est F. et f. constringitur, sed a superiorum tertia c. distinguitur. Quarta item a quartis, id est G. et g. comprehenditur, et a quarta superiorum d.  connectitur. Nonne prime diapason species et dicende sunt, et uere sunt, que a primis chordis et extremitate continentur, et medietate distinguuntur, et a primis minorum consonantiarum speciebus instituuntur? An que a secundis, queue a tertiis, siue a quartis eodem modo informantur, non sunt merito secunde, uel tertie, uel quarte?

OTHL. Potenti et insuperabili ratione probasti ea, que promisisti: sed perge, queso, uelociter, ut Domino iuuante ad effectum operis peruenire ualeas.

WILH. Itaque octo speciebus naturaliter constitutis illorum, quos abusiue tonos dicunt, octo troporum naturalis oritur dispositio, ita ut quatuor priores in quatuor subiugales, et quatuor sequentes in  quatuor authenticos transeant. Si enim tropi, qui quatuor sunt in natura pro discernenda cantus uarietate in octo distribuantur, illa, que priorum quatuor specierum diapason prima est, in subiugalem proti conuertitur, secunda in subiugalem denteri, nec non relique due in alios duos, ut dictum est, similiter illa, que in sequentibus quatuor speciebus prima est, que inter D. et d. continetur, in authenticum protum transfertur; secunda in authenticum deuterum, et item cetere due in remanentes duos. Si uero ita disponuntur, ut quisque authenticus iuncto sibi subiugali suo unus indifferenter tropus habeatur, et ex octo naturaliter quatuor fiant species quoque diapason, quas authenticus et subiugalis eius sibi uindicant, et unde constant, iungi et coadunari  necesse est. uerbi gratia: in protum indifferenter statuendum quatuor priorum et quatuor sequentium specierum due prime concurrunt, una, que est ab A. in a. altera, que est a D. in d. in deuterum indiscrete componendum utrarumque quatuor specierum secunde conueniunt, una que est a B. in [Figure: [symbol] 1Kb] altera que est ab E. in e. In tritum coniunctim informandum utriusque ordinis tertie ceunt, una que est ab C. in c. altera que est a F. in f. In tetrardum simili modo continuandum quarte utrobique se conserunt, una que est a D. in d. altera que est a G. in g.



X. Quod in principalium chordarum operatione sit omnis uis et agnitio troporum.


Sed hec tropica dispositio siue in octo diffundatur, siue in quatuor cerceatur, totus naturalis eius uigor, necnon eiusdem uigoris intima et acutissima, cautissimaque speculatio uel agnitio, in principalium chordarum sita est operatione: et non solum hec, sed et omnis iam dicta specierum constitutio, et adhuc dicenda modorum differentia, insuper omnes melodie principales distinctiones, alieque proprietates, seu quecumque materia ex principalis tetrachordi uena conflatur, et, ut ita dixerim, commassatur, tota eisdem principalibus singulorum troporum chordis, quasi malleis quibusdam, formatur;  licet enim secundum id, quod diuiditur in genus in species, huic, id est, operationi principalium chordarum ceteras tres cequeuas posuerim, ipsas tamen mirabili quodam effectu nature precellit. Nam quemadmodum caritas uirtuti una cum reliquis partibus eius ex diuisionis precepto subiicitur, omnia tamen, de quibus uirtus predicatur, per ipsum complentur: ita principalium chordarum operatio sub genere quidem, quod est musica disciplina, patitur  cequeuas, eamdem tamen quodam modo peragit, disponit et moderatur.

OTHL. Ego iam factam specierum omnium constitutionem dispositionemque troporum ita perfectissimam crediderim, ut si quid amplius addatur, superfluum sit, non necessarium, quippe que specierum  primas chordarum collocauit, secundas inter secundas, tertias inter tertias, quartas inter quartas; et que tropos ita naturaliter disposuit, ut protus cum subiugali suo ex utrisque primis speciebus diapason consistat, deuterus ex secundis, tritus ex tertiis, tetrardus ex quartis.

WILH. Nulla in his, neque in aliis adhuc proferendis absque plane principalium chordarum operatione poterit esse profectio: quam operationem facilius tandem in his, que iam constituta uel disposita sunt, plenam siue non plenam intelliges, postquam de ipsis principalibus chordis, que sint, et qualiter pro diuersis effectibus diuersa sortiantur nomina, et quomodo plus in maioribus, in minoribus minus operentur, quod dominus dederit, exposuero.



XI. Que sint principales chorde; et que operationes ipsarum.


Eedem ergo chorde, que in constitutione specierum prime dicuntur, quia primam speciem includunt; et que secunde, quia secundam; et que tertie, quia tertiam; et que nominantur quarte, quia quartam determinant, in dispositione troporum principales appellantur: eo quod, licet in ceteris omnibus generaliter maximam, ut prefatus sum, habeant potentiam, in hac tamen specialiter mira et ineffabili dignitate principantur, et in ipsa, utpote spatiis maiore, multo plura, quam in constitutione specierum diatessaron uel diapente operantur. Diatessaron  enim uel diapente, que singule per se tetrachorde uel pentachorde sunt, in primis aut secundis, uel tertiis siue quartis chordis incipi tantum et finiri sufficit: diapason uero, unde tropi disponuntur, et que singule ex utrisque, id est, diatessaron et diapente consistunt, octochorde sunt; et ideo quasi maiores spatio eisdem principalibus chordis non solum initiantur et terminantur, uerum etiam in medio sui uariis distinguuntur modis. Quatuor namque species diapason, que subiugales totidem statuunt medias, huiusmodi querunt distinctiones, ut ipse medietate diapente habeant supra, et diatessaron infra. Ille autem, que in authenticos transeunt, ita mediande sunt, ut diatessaron superius, et diapente sistant inferius. Et ut  iam non de speciebus diapason, sed de tropis, qui ex his constant, loquamur, et quemadmodum ipse in tropos transferuntur: sic nostra quoque ab ipsis ad eos uertatur collatio.



XII. Naturalis dispositio troporum separatim in uIII, coniunctim in Iu.

Octo troporum singuli unam tantummodo mediam distinctionem habent, iuncti uero et naturaliter positi duas. Quod ut enucleatius proferatur, omnes hic pariter ordinentur, et separatim in octo, et coniunctim in quatuor, ut per initia et fines, mediasque distinctiones eorum, plena in eis principalium chordarum, specialisque regiminis dignitas exprimatur. Authenticus protus, qui est a D. in d. mediam distinctionem  habet in a; subiugalis eius, qui est ab A. in a. mediam distinctionem ponit in D. qui si iungantur, ut indifferenter sit protus, ascendit ab A. in d. duas continens distinctiones medias, id est, D. et a.

Authenticus deuterus, qui est ab E. in e. mediam distinctionem sortitur in [Figure: [symbol] 1Kb] . subiugalis eius, qui est B. in b. mediam distinctionem locat in E. qui si adunentur, ut continuatim sit deuterus, scandit a B. in e. duas recipiens distinctiones medias, id est, E. et b.

Authenticus tritus, qui est ab F. in f. mediam distinctionem elicit in c. subiugalis eius, qui est a C. in c. mediam distinctionem signat in F. qui si copulentur, ut uniformiter sit tritus, surgit a C. in f.  duas capiens distinctiones medias, id est F. et c.

Authenticus tetrardus, qui est a G. in g. mediam distinctionem delibat in d. subiugalis eius, qui est a D. in d. mediam distinctionem notat in G. qui si connectantur, ut naturaliter unus sit tetrardus, attingit a D. in g. duas determinans distinctiones medias, id est G. et d. Hec autem troporum dispositio, licet distincte pleniterque, ut arbitror, iam peracta sit; ne forte ipsa sui plenitudine aciem intellectus, dum singula penetrare laborat, quouis nubilo perplexionis obtundat; manifestius adhuc tam corporis tam cordis uisu figure huius perspicacia subiiciatur. uid. fig. A infra, in Aribone et Cottone.



XIII.


In qua nimirum figura totam suscepte a nobis materie abyssum, que iam in satis latum constitutionis omnium specierum ac dispositionis troporum equor collationis nostre ductu diffusa est, uelut infra paruissimi laci marginem naturali quodam estu receptum collectumque mirabere. Habet enim quaternos tramites in uice quatuor naturalium troporum, id est, cum subiugalibus unitorum positos, quorum singuli eiusdem tropi, cuius obtinent uicem, quatuor etiam principalibus chordis post certa diatessaron et diapente, siue diapason spatia inscripti totius iam decurse narrationis breuissimam et tamen plenissimam apertissimamque recapitulationem continere probantur. Tanta quippe uis,  effectusque potentia inest principalibus chordis, quod et supra memoraui, ut hec breuis illarum connexio pene omnium, que iam tacta uel adhuc tangenda sunt, plenitudinem contineant. In ultimo enim tramite, qui proto pretitulatur, primis omnibus collectis, et ab inuicem, ita ut in monochordo, proportionaliter seiunctis, liquido inspicitur, ut A. et D. sicut in constitutione specierum dictum est, primam speciem diatessaron D. et a. primam speciem diapente a. et d. primam iterum speciem diatessaron, et rursum A. et a. primam speciem diapason, itemque D. et d. primam speciem diapason concludant; et ut authenticus protus ex ipsa prima specie diapason, que est a D. in d. constet, mediam distinctionem faciens in a. et ab eadem a. diatessaron  superius, diapente autem habens inferius; et quomodo subiugalis eius ex illa prima specie diapason, que est ab A. in a. subsistat, mediam distinctionem statuens in D. et supra eamdem D. diapente, infra uero diatessaron assumens; et quemadmodum he due species diapason protum indifferenter conficiant duabus mediis distinctionibus dilatatum, et quam omnino mirando moderamine nature omnis primarum chordarum operatio solum protum constituat.

Similiter in secundo tramite, qui deutero presignatur, secundis omnibus; atque in tertio, qui trito prenotatur, omnibus tertiis; nec non in quarto, qui tetrardo prescribitur, omnibus quartis eadem, qua dixi, spatiorum proportione ordinatis, non tardo  hebetantis animi enigmate, sed momentanea sensibilis obtutus perlustratione, quasi facie ad faciem cognoscitur: quia unaqueque ipsarum principalium chordarum series in illo tropo, cui adscripta est, eamdem quam prime in proto regendi specialiter operandique habeat potestatem. Quidquid enim A. et D. in proto, hoc B. et E. in deutero, id etiam C. et F. in trito, ipsum quoque D. et G. constituunt in tetrardo. Idem est in ceteris. Et ut hoc similiter corporeo uideas intuitu, singulos figure nostre tramites, quos in quatuor naturalium troporum uice positos breui principalium chordarum descriptione constrinximus, in regularis licentie diffusionem relaxemus hoc modo. uid. fig. B, infra.



XIu. Figura Monochordi et explanatio eius.


Uniuersaliter autem hic notandum est quod omnes authentici a finalibus incipientes ad excellentes ascendunt, et in superioribus distinguuntur: omnes uero subiugales a grauibus inchoantes in superioribus finiuntur, et in finalibus mediantur; sicque finales et superiores utrisque sunt communes, graues autem subiugalibus, excellentes authenticis proprie sunt; et quod naturales, id est, indifferentes quatuor tropi a grauibus initiantes ad excellentes usque pertingunt, et tam in finalibus quam in superioribus medias distinctiones accipiunt; sic tamen initiis et terminis mediisque distinctionibus omnium ab inuicem inequaliter distantibus, ut hec  in omnibus regnet equalitas, ut quisque suis principalibus chordis, quod et supra memorauimus, et incipiatur, et finiatur et distinguatur, totusque inde constet et regatur, utpote protus ex omnibus primis: deuterus ex omnibus secundis, tritus ex omnibus tertiis, tetrardus ex omnibus quartis.

Sed et hoc satis notabile uidetur, quod ipsius nature auctoritas hic manifeste concedit Ptolomeo, consonantiam diapason cum diatessaron ab antiquis philosophis, eo quod et ex superpartiente constat proportione, repudiatam uerissima ratione probanti; singuli enim naturalium quatuor troporum licet ex his diapason secundum predictam specierum coadunationem componantur, secundum planam tamen descriptionis huius formam simplicemque  numerum chordarum ex eadem diapason eum diatessaron tantum existunt consonantia. Igitur in octo discreti singuli habent tres principales chordas, in quatuor autem recontinuati, quatuor; sicque fit, ut duo ab inuicem disiuncti, et singulariter inspecti sex principales chordas contineant, coniuncti uero et in unum tropum redacti nonnisi quatuor habeant.

Hoc etiam pene pre omnibus et super omnia hic memorabile est, quia hec principalium chordarum distributio, que fit per initia et fines mediasque distinctiones singulorum octo troporum, illud, cuius in superioribus mentionem habuimus, et quod sepius retractandum atque ruminandum esse diximus, manifeste declarat: id est, quomodo D.  et d. biformes fiant ac duplices. Sane tres modi biformitatis atque duplicitatis eorum patenter hic ostenduntur.



Xu. Unde biformes et duplices sint D. et d.

Primus, quod in ordine siue numero chordarum principalium tetrachordorum et ultime sunt grauium ac superiorum, et prime finalium ac excellentium. Secundus, quod in dispositione troporum eedem uno ac eodem spatio et authenticum protum et subiugalem tetrardum includunt. Tertius, quod in differentia modorum, id est, agnitionem troporum eedem et primum modum instituunt et quartum: qui tertius duplicitatis modus interim tibi  erit ceteris duobus obscurior, donec de modis uocum tractare ceperimus. Pro his ergo tribus modis supremo largitori eo maiores a nobis referende sunt grates, quo hucusque incogniti omnibus antiquis et modernis latuerunt, latentesque maxima eis errandi causa fuerunt. Nam etsi generaliter ex ignorantia illa quatuor rerum, in quibus artis musice summa consistit, diuersis locis, ut predictum est, deuiauerint; in hoc tamen loco, id est, in ipsarum D. et d. biformitate agnoscenda speciali quadam cecitate percussi, et quasi unanimi offensione repulsi, omnes adducti sunt in errorem. Interius igitur mirabilem ipsarum D. et d. naturam speculantes, secundum id, quod in quolibet biformitatis et duplicitatis sue modo faciunt utraque  unum, non inconuenienter eas lapides angulares diximus: secundum id uero, quod omnes musici grauiter in eis offenderunt, non immerito lapides offensionis et scandali petras nominamus; quod ut indubitanter probemus, quam fortiter in his maximus antiquorum Betius, ac modernorum potissimi Otto et Guido offenderint, in memoriam reducamus.



XuI. Qualiter Betius et ceteri musici in D. et d. errauerint, et quod duplex A. necessario assumatur.

Betius in dispositione octo figuraliter descripta, ubi tropos primis eorum nominibus, protum authenticum dorium, deuterum phrygium, tertium lydium, tetrardum mixolydium, subiugales hypodorium,  hypophrygium, hypolidium, hypomixolydium uocans in tantum deuiauit, ut cum subiugales inde dicantur, quod subiugati et subditi siue suppositi sint authenticis, ipsi subiugalem tetrardi, quem nos octauum dicimus, authentico suo mixolydio superposuerit, unde et hypermixolydium eum nominauit: ubi, ne dicam, quam incongruum, sed quam prorsus nullum, id est, subiugalis habeat locum, ipsius nature docet auctoritas, que unicuique tropo, ut sufficienter iam diximus, talem locum tribuit, ut in suis principalibus chordis et initium et finem et mediam distinctionem accipiat, et que tropicam dispositionem quatuor principalium tetrachordorum terminum, qui est in excellenti g. uetat transcendere: unde D. et d. tam in numero quam effectu  chordarum duplices biformesque statuens, tropicam dispositionem totam infra quatuordecim chordas, id est, septem discrimina bis posita peragit; sicque acutam a. quasi superfluam remanere patitur, in quam subiugalis ille secundum Betium finitur. Quare secundum Betium, et non secundum Ptolomeum, uel secundum omnes antiquissimos Musicorum dicamus? Quod enim eadem tropice dispositionis figura suis temporibus ab antiquis deriuata sit Musicis, et quod Ptolomeus eorum nobilissimus eumdem in supremo addiderit subiugalem, ipse in musica sua meminit, post peractam troporum dispositionem ita dicens: »Quorum non ut intelligentie solum ratio comprehendatur, uerum oculis quoque  forma possit agnosci, ab antiquis tradita musicis descriptio supponenda est.« Et post hec quibusdam interpositis: »atque hic est, inquit, octauus modus, quem Ptolomeus superannexuit.« Causam quoque huius annexionis aperuit, scilicet quod antiquis non nisi septem modos quemadmodum et septem species diapason secundum septem discrimina uocum recipientibus, eorumdem modorum dispositione ab eis in proslambanomenos, quod est A. incepta, et usuali tonorum aut semitoniorum intensione in paranete hyperboleon, quod est g. gradatim perducta ibique finita, quoniam hec tropica dispositio ex simplicibus quatuordecim chordis consistit, et adhuc de bis diapason suprema chorda nete hyperboleon, que est a [a] defuit, ut bis diapason totum in hoc ordine  insumeretur, octauus modus a Ptolomeo adiectus et inter a. et a [a] locatus est. In qua sententia id sentire uidentur antiqui, tropos propter hoc augendos esse, ne in eorum dispositione de summa chordarum quid supersit; cum nos uere sentiamus, magis chordas propterea etiam superabundantes ponendas esse, ne solum de naturali dispositione, sed et de regulari diffusione licentiaque troporum, in quibus tota uis harmonie sita est, quid desit. Dicimus enim, quod et certissimis Gregoriani cantus exemplis probamus, quoniam omnes tropi supra et infra naturales diapason sui terminos aliquando in sonum uicinum, aliquando in tertium licenter se diffundunt, que licentia, ut omnibus equaliter attribuatur, a. acuta omnino est necessaria. Ex hoc  etiam eadem a. nullatenus de summa chordarum perire poterit, quia quadrupla, que mensurandi monochordi est initium, primum in eum spatium terminat. Quam penitus etiam inde sit ineuitabilis, quod in generali structura monochordi nichil proportionale sine ipsa potest regulari ordine inueniri, uel simplicium nullus ignorat. Hac igitur triplici ratione nete hyperboleon adstruitur, nec idcirco aboletur, si superflua uideatur in naturali troporum dispositione, utpote quam absque hac pleniter ex bis diapason, id est, sexdecim chordis infra spatium quatuordecim chordarum existere, iam, ut arbitror, manifestum est.



XuII. Qualiter moderni errauerint in eisdem chordis.


Hactenus de offensionis loco secundum ueteres. Iam uideamus de ipso secundum illos, quos proposuimus modernos, et hoc eo districtius, qua latius de antiquorum scandalo plane intelligentie causa tractauimus. Otto in enchiriade sua satis declarat, quia solus eumdem communis offendiculi locum naturalis ingenii sublimitate deprehenderat; sed dum nimis cautus et quasi ceteris circumspectior circa illum extitit, ceteris grauius in ipsum offendit. Solus enim biformes duplicesque D. et d. intellexit, et dum hoc distincte aperteque omnibus intelligendum proferre studuit, modum in distinguendo excessit. Cum enim D. una eademque ultima sit grauium et prima finalium, et cum eademque prima sit  et quarta, ipse in descriptione sua, ubi de tropis et principalibus chordis cuiusque tropi subtilissima et ueritati satis propinqua ratione loquitur, uitande, ut credo, perplexionis causa, noluit eamdem in uno et eodem loco primam et quartam dicere: sed ut eo manifestius duplicem esse designaret, proprio quidem loco ac ordine, id est, quartam nominat, et tono interiecto quinto in loco primam pronuntiat, et sic ex una D. naturaliter utraque unum faciente, contra naturam quodammodo duas facit. Idem de d. dictum puta.

Et ut ipsius offensionem cum antiquorum scandalo comparemus, quod natura duplicat, ut secundum proprietatem rei uerbum fingamus, illi simplicant; et e contra quod natura iungendo et coadunando  simplicat, iste separando et diuidendo duplicat. Illi enim tantummodo septem uocum discrimina intendentes, omnesque chordas monochordi simplices esse credentes, ex his non nisi septem statuere modos, octauum secundum predictam D. et d. duplicitatem inter ipsos latitantem non uidentes, utpote ipsam earum duplicitatem, qualiter eedem prime sint et quarte, minus intelligentes. Nam cum principalia tetrachorda naturaliter ita distincta sint, ut singula ex singulis quaternis principalium chordarum ordinibus, que troporum constitutiue sunt, unam contineant, id est primam ex primis, primam ex secundis, primam ex tertiis, primam ex quartis, et cum tetrachorda grauium et finalium in D. concurrant, ita ut eadem et quarta sit grauium et prima  finalium, eodemque modo tetrachorda superiorum et excellentium in d. conterminent, ita ut eadem et quarta sit superiorum et prima excellentium: illi hanc earum biformitatem, ut sepe iam diximus, ignorantes, utramque primam predicant, et quartam esse reticent; et sic tetrachordis grauium ac superiorum quartam suam subtrahentes naturalem eorum in principalibus chordis perfectionem quodammodo euacuant et mutilant. Iste autem e contra et biformitatem siue duplicitatem D. et d. et naturalem tetrachordorum perfectionem, id est, quaternariam eorum in principalium chordarum habitudine soliditatem acutissima intellectus acie pre omnibus penetrans, ipsamque omnibus, ut prefati sumus, declarare desiderans, unicuique tetrachordo  primam, secundam, tertiam et quartam suam, initium quoque ac finem suum in singulis neruis pleniter distincteque tribuere uoluit, et hac intentione naturalem coadunationem coniunctionemque prime ac quarte in D. et d. non satis cauta nec bene prouisa interpositione toni disiecit, sicque totius monochordi  structuram regulari eius ordine disturbato destruxit; et tam eam que est secundum antiquos atque modernos, quam eam que est secundum nature ipsius auctoritatem, harmonie speculationem omnem confundit. Ut enim ibi querentibus manifestum est, nulla uel usualis uel naturalis in eius descriptione inuenitur constitutio specierum, nulla dispositio troporum, nulla principalium plena chordarum operatio, nullus in agnitione modorum consequens ordo: quippe ubi nulla ipsius descriptionis chorda in octaua eadem esse reperitur, quod tamen quia oporteat et unanimi omnium assertione et insuperabili nature ueritate comprobatur. Hec de uenerabilis uiri Ottonis offensione dicta sufficiant, cui si diutius promisso immorati sumus, propter uix  solubilem et eluctabilem nodositatis eius difficultatem ueniabile putamus

OTHL. Nihil hic preter utile ac necessarium dixisse argueris: nam quod repetisti quedam superius dicta, sed ad hec ita prorsus pertinentia, ut sine ipsorum illustratione nullo modo pelleretur obscuritatis nebula,  superfluum neque absurdum est. Non enim absque re sepius repetitur, quod adeo semper sciendum est, ut si semel nesciatur, perutilis multarum ex hoc procedentium rerum scientia euacuetur: unde securior de uenia, quam si aliquid eorum, que modo dicta sunt, non dixisses, perge queso, et qualiter Guido etiam in hunc offensionis locum incideret, expone.



XuIII. Quod domnus Guido antiquorum errorem cognoscens non correxit.


WILH. Guido ibidem grauiter impingens antiquorum deuia primo quidem secutus est; sed in processu quasi sub lucido quodam ingenii splendore tactus, quia seducti essent quos insequebatur, ex parte recognouit, sicque substitit, ut nec post illos pererraret, nec errata reflexo itinere dirigeret. Asserens enim in Musica sua, quod octo modi uerius in natura sint quatuor, et quod ab unoque ipsorum quatuor duo contineantur, id est, a proto primus et secundus, a deutero tertius et quartus, a trito quintus et sextus, a tetrardo septimus et octauus, et hoc figuraliter uolens exprimere, omnes principales  chordas uno ponit in ordine, et singulis proprium tropum cum subiugali suo attitulat, scilicet singulis primis primum cum secundo, singulis secundis tertium cum quarto, singulis tertiis quintum cum sexto, singulis quartis septimum cum octauo, hoc modo describens.
 [Figure: [Table] 3Kb] 

 In hac igitur descriptione quantum ad id, quod tetrachordis grauium et superiorum quartam suam ademit, et quoad duplicitatem D. et d. non intellexit. Si enim intellexisset, utrimque primum cum secundo, et septimum cum octauo pariter annotasset hoc modo: [Figure: [Figura] 1Kb]

Et quod ceteris omnibus troppis indifferentibus quatuor principales chordas tribuens, soli tetrardo nonnisi duas concedit, antiquorum deuia secutus est. Quantum ad id uero, quod in eadem descriptione septem uocum discrimina secundum antiquissimos adeo non intendit, quin octauum modum recipiat, et  quod eum recipiens inter A. et a. secundum Ptolomeum autentico suo superiorem non ponit, ipsos, post quos abierat, seductos esse sentiens quodammodo substitit, nec omnia seductionis eorum uestigia pererrando collegit. Rursus quantum ad id, quod eidem octauo modo inter G. et g. id est, in spatio authentici sui, et non potius inter D. et d. sedem largitur, errata non direxisse cognoscitur. Idem etiam alias bis in ipso communi offendit scandalo, quod quia de modis uocum siue agnitione troporum loquens fecisse deprehenditur. Post illa que nobis Dominus inde loqui concesserit, consequentius et ad intelligendum facilius dicetur.

OTHL. Quecunque a te dicta sunt, cum ex lucidissimo narrationis ordine, tum ex manifestissimo  figure tue iudicio mihi peruidere uidear, preter hoc solum, utrum omnes totius monochordalis descriptionis chorde sint principales, an quedam, et si omnes, quod uerius uidetur, utrum simul, an uicissim principales fiant.



XIX. Quod omnes chorde, cum sint principales, quomodo sibi inuicem principentur, et iterum sibi inuicem subiiciantur.

WILH. Si uniuersalis monochordi structura in tetrachorda secundum mensure modum, ut in capite huius collationis tractauimus, distincta fuerit, pene nulla chordarum principalis esse poterit. Si uero in principalia tetrachorda naturaliter diuidatur, omnes  erunt principales, exceptis et a [a]. que principalium tetrachordum terminos excedunt; alie, inquam, omnes sunt principales, nec tamen simul, sed mutua sorte. Si cuius enim tropi melos assumitur, quamdiu ipsum cantatur, principales eius chorde in toto monochordo ius et regimen atque ducatum sibi uendicantes ceteris omnibus quasi caritatiue seruituti subiectis unanimiter principantur: quod item de modis uocum tractantes planius explanemus.

OTHL. Quanto plura in hunc tractatum dilata sunt, tanto minus ipsi aliquid uolo interponas; sed protinus non incompetenti, ut mihi uidetur, ordine incipias.

WILH. Consequentem, fateor, obseruasti ordinem, scilicet ut postquam ex illis quatuor rebus, in quarum  notitia summa musice artis consistit, tres explanauimus, quartam, id est modos uocum subiungere debeamus. In qua, sicut in omnibus, quia caritati tue obsecundari libet, primum quid sint modi uocum, et quare uerius agnitiones troporum dicantur, exponamus, ut eo facilius intellectu capiantur, quecunque de ipsis dixerimus



XX. De quatuor modis uocum

Modi uocum sunt proprietates specierum cantilene, id est, troporum. Ipsi enim quatuor tropi, quos naturales et indifferentes dicimus, quatuor sunt species cantilene, tanta neumarum disparitate ab inuicem diuerse, ut sicut uenerabilis Guido testatur, nulla earum alteri in sua sede locum tribuat, neumamque  alterius aut nunquam recipiat aut receptam transformet. Quatuor ergo troporum singuli, quos abusiue tonos uocamus, proprias habent neumarum qualitates, ex quibus mox in initio uel etiam in medio cuiusque cantus a musicis agnoscitur, cuius tropi sit, quod cantatur. Que neumarum diuerse qualitates a memorando Guidone, qui solus de his loquitur, modi uocum nominantur, quos nos propter iam dictam rationem uerius agnitiones troporum uocandas esse arbitramur: sed pro debita precedentium Patrum ueneratione usuale nomen retinentes, de modis ipsis uocum, que ubi uult spirans Spiritus inspirauerit, tali si possumus tractatu exequamur, qualem tu in huius dialogi principio postulasti; scilicet ut, si quid de his uenerandus Guido minus dixerit, adiiciatur;  si quid obscurum, exponatur; si quid non caute, non in ostentationis temeritate sed in caritatis obedientia humiliter corrigatur

Igitur secundum numerum quatuor naturalium troporum quatuor modi uocum sunt, ex quibus singulis eorumdem troporum singuli, ut dictum est, agnoscuntur, quos dominus Guido sic exponit. Primus modus uocum est, cum uox tono deponitur, et tono semitonio et duobus tonis intenditur, ut A. et D. Secundus modus est, cum uox duobus tonis remissa, semitonio et duobus tonis intenditur, ut B. et E. Tertius modus est, qui semitonio et duobus tonis descendit, duobus uero tonis ascendit, ut C. et F. Quartus uero deponitur tono, surgit autem per duos tonos et semitonium, ut  G. Post  hec subiungens ait: et nota, quod se per ordinem sequuntur; primus in A. secundus in B. tertius in C. itemque primus in D. secundus in E. tertius in F. quartus in G.

Qui primitus musicam artem inuenerunt, uel post compositas chordas diuerso modo inuentas ea usi sunt, principium monochordi in hypate hypaton, que inde quoque principalis principalium interpretatur, statuentes quatuordecim tantum chordas in conficiendis cantilenis habuerunt: postea Ptolomeus rex Aegypti uocem proslambanomenos A. id est adquisitam aut potius prosmelodon, id est aptum melo in principio apposuit. He sunt quindecim regulares chorde monochordi, quorum nomina et interpretationes  nunc singillatim dicere preteriui, quia multos hec scripsisse inueni. Moderni uero adhuc in principio sonum unum et graue synemmenon B. propter quasdam, quas postmodum dicemus, utilitates adiecerunt.

In hoc differunt quatuor principalia tetrachorda, que fiunt secundum melodie modum, uel secundum institutionem troporum, ab illis quatuor, que secundum mensure modum conficiuntur; quia illa habent semitonium in medio, ista in ultimo; illa iunguntur in D. graui et d. acuta, ista in e. et E; in illis superest tonus in utraque diapason superius, in istis inferius.

Initia autem troporum ibi esse noscuntur, ubi differentie eorum, id est seculorum amen, inchoantur;  quiuis enim authenticorum supra finalem suum in quinto loco, id est, in propria specie diapente incipit, preter solum deuterum, qui propter imperfectionem semitonii, imo propter metam et sedem troporum se transfert ab secunda sui principali chorda in c. protus namque in mese incipit, deuterus in C. ut dictum est, per transmutationem, in qua tritus per naturam orditur, tetrardus uero d. inchoatur. Plaga autem non supra finalem in diapente, ut magistri, sed aliquantulum inferius, ubilibet illis conuenit; initium habent; sicut plaga proti in F. plage deuteri uel triti simul in mese, plaga tetrardi in c. initiantur. Primus ergo tonus uel quartus uel sextus in mese, solus secundus in F. tertius quintus et octauus in C. solus septimus in d. initium habent. Unusquisque  autem tropus in propria finali chorda unacum plaga sua finitur, utpote protus in D. deuterus in E tritus in F. tetrardus in G. unde et istud tetrachordum finalium dicitur. Differentie in tropis bifariam fiunt, primo quia in naturali diuersitate ab inuicem differunt in structura, in consonantiis, in speciebus, in principalibus chordis, in distinctionibus, in modis uocum, in initiis et finibus suis, et quia alter alteri locum in sua sede non tribuit, et alter alterius neumam aut transformat aut nunquam recipit, aliaque perplura huiusmodi. Secundo quia cantus singulorum troporum non unum semper idemque habet initium; sed qui in finali cuiuslibet illorum chorda incipit, prime differentie locum obtinet;  qui uero infra finalem in uicino uel tertio sono orditur, secunde uel tertie differentie nomen habet. Supra finalem autem in tertia quarta uel quinta uoce, quarte quinte et sexte differentie patebit.



XXI. Quot sint interualla uocum.

Interualla uocum, quibus omnis cantus digeritur, domnus Guido sex tantum esse testatur: id est, semitonium, tonum, ditonum, diatessaron, diapente, a principio quidem unisonantiam, a fine autem diapente cum semitonio et diapente cum tono abscidens, dicensque, non debere eas cum ceteris annotari, quasi que numquam in regulari cantu ualeant approbari. Nos uero non solum hec nouem interualla, sed et diapente cum semitonio, id est bis diatessaron,  interdum etiam ipsum diapason in Gregoriano cantu reperimus: ideoque, si quod de his interuallum abiicere debeamus, nescimus.

Quia ergo domnus Berno nouem consonantias exemplis elucidauit, nos ab eo pretermissas exequemur. Unisonantia est, ubi uox non uariatur, sed multe neume crebris iterationibus in uno sono continuatur, ut in exordio huius antiphone probatur: Ant. Ecce ueniet desideratus. itemque in hac ant. idipsum lucidissime patet: Conuertimini ad me in toto corde uestro. Diapente cum semitonio est, cum uox quatuor tonis et duobus semitoniis intenditur uel remittitur, ut in illo u\ da mihi intellectum. quiuis probare poterit, qui illum post finem prioris per istud interuallum recte inceperit: in uersu autem  Domine Deus tu cognouisti, in depositione ultime neume iustitiam meam, et in eleuatione prime non abscondi, diapason interuallum esse dignoscitur. Oportet ergo has consonantias rite animo atque auribus esse notas; frustra enim hec arte atque scientia colliguntur nisi fuerint usu atque exercitatione notissima.



XXII. De consonantiis.

Sex sunt consonantie, tres simplices et tres composite. Simplices sunt diatessaron, diapente, diapason; composite diapason cum diatessaron, diapason cum diapente, bis diapason.



XXIII. Unde constent interualla.

 Diatessaron constat ex duobus tonis et semitonio, diapente ex tribus tonis et semitonio, diapason ex quinque tonis et duobus semitoniis.



XXIu. Quot sint species earumdem consonantiarum.

Diatessaron tres species habet, diapente quatuor, diapason septem. Prima species diatessaron habet semitonium in medio, ut ab A. in D. Secunda in primo, ut a B. in E. Tertia in ultimo loco, ut a C. in F. Prima species diapente habet semitonium post tonum, postea ditonum, ut a D. in a. Secunda in primo semitonium, postea tritonum, ut ab E. in [Figure: [Symbol] 1Kb] . Tertia in ultimo post tritonum, ut ab F. in c. Quarta post ditonum semitonium, dehinc totum, ut ab G. in d.

 Ordo specierum diapason secundum positionum litterarum in monochordo habitus est, id est, prima species ab A in a. secunda a B. in b. tertia a C. in c. et sic cetere.

Exempla interuallorum uel consonantiarum in uersibus illustrissimi uiri Hermanni patebunt:

Ter tria iunctorum sunt interualla sonorum.
Id est, qualem neumam sonat semitonium, tonus, semiditonus, ditonus, diatessaron, diapente, diapente cum semitonio, diapente cum tono.



XXu. Quibus proportionibus constent interualla.

Diatessaron constat ex sesquitertia proportione diapente ex sesquialtera, diapason ex dupla, tonus  sesquioctaua, semitonii partes apotome dicuntur.



XXuI. In quot chordas ascendat uel descendat quisque troporum.

Quilibet autenticus tropus a finali suo in decimam chordam licenter, et non ulterius, preter tetrardum, qui nonnisi in nonum phthongum, ascendit; infra finalem uero autentus quisque in uicinum uel tertium, numquam in quartum, descendit, nisi sit communis cantus, qui est tropus indifferens. Plage uero a finali ultra diapente in sextam, raro uero in septimam uocem scandunt; infra finalem autem ad diatessaron sepe tonum assumunt.



XXuII. Cuius tropi sint quelibet chorde.

 Singulorum tetrachordorum prime principales chorde sunt proti et eius plage, scilicet A. D. a. d. deuteri secunde B. E. [Figure: [Symbol] 1Kb] e. triti tertie C. F. c. f. tetrardi quarte, D. G. d. g. quilibet igitur illorum unam habet in grauibus, unam in finalibus; unam in superioribus, unam in excellentibus

Primo quia troporum unusquisque secundum nature sue proprietatem in principalibus chordis suis equaliter intenditur et remittitur, ut in proto, omnes prime, id est A. D. a. d. tono remittuntur, et prima specie diapente intenduntur. Similiter deuterus in omnibus principalibus suis neruis, id est in secundis scilicet B. E. [Figure: [Symbol] 1Kb] e. ditono deponitur, et secunda diatessaron specie intenditur. Tritus in omnibus tertiis, id est in C. F. c. f. ditono intenditur,  et tertia specie diatessaron deponitur. Tetrardus in omnibus quartis, id est in D. G. d. g. tono intenditur, et quarta diapente specie deponitur. Secundo quod in singulorum troporum prima principali grauissimus descensus, in secunda melodie exitus, in tertia principium differentiarum, in quarta summus ascensus. Tertio quod in eisdem chordis troporum neume distinguuntur et producuntur. Quarto quod secunde et quarte principales chorde concludunt autenticos, prime uero et tertie subiugales.



XXuIII. De sedibus troporum.

Sedes uel mete troporum octo, legitime autem nonnisi in quatuor locis esse noscuntur, id est in C.  in G. in a. in c. uideamus igitur, quot mete uel interualla metarum in monochordo fieri possint, et cur in prefatis locis magis legitime esse dicantur, quam in aliis, sicut superius dictum est. Secundum melodie modum uel institutionem troporum quatuor tetrachorda in monochordo firmantur, id est grauium A. B. C. D. finalium D. E. F. G. superiorum a. b. c. d. excellentium d. e. f. g. cuiuscumque horum tetrachordorum tonum ex utraque parte addideris, oritur tibi aliqua meta troporum, utpote a grauibus prima meta est a . in E; a finalibus secunda a C. in a: a superioribus tertia a G. in e: ab excellentibus quarta a c. in a [a]. quinta per synemmenon nasci poterit ab F. in d. Prima igitur meta  ab . in E. quia regulari tono orditur, et minus perfecte in semitonio terminatur, nullam tropi sedem ex illa percipiunt, ideoque legitima non est. Secunda et a gegulari tono incipit et in regulari tono, id est mese finitur, ideoque nobilissima et perfecta est, et in initio eius et in fine tropi quasi in quibusdam sedibus requiescunt. Tertia a regulari tono quidem, id est in G. incipit, sed minus perfecte in semitonio, id est in e. desinit. ideoque legitima est in initio suo, finis uero non recipitur. Quarta a regulari tono, id est in c. incipiens ideo non perfecta est, quia terminatur in a [a], sed quia synemmenon in monochordo sedes troporum esse non poterit, quinta in medio posita propter minus regulare synemmenon penitus non recipitur. uides igitur, legitimas  troporum sedes in illis locis esse, in quibus dictum est.



XXIX. In quibus tetrachordis uniuscuiusque tropi principales chorde constent.

Prima principalis chorda est in quolibet tropo finalium, secunda superiorum, tertia excellentium, quarta grauium, utputa proti D. d. et propterea grauissima est ultima, quia autenticus prius per has chordas debet construi, quam plaga eius; que sicut autenticus sursum, sic ipsa debet construi deorsum. Separemus autenticum protum a plaga sua: hic incipit in D. et finitur in d. et habet has principales tres chordas D. a. d. sursum: subiugalis uero incipiens in A. et finiens in a. habet et ipsa  has tres a. B. A. deorsum, que simul iuncte sex fiunt. Similiter de ceteris facias.



XXX. Quod chorde communes sint autenticis et plagis, et que proprie.

Autentici duas communes cum subiugalibus in finalibus, et in superioribus principales chordas habent, et propriam unam in excellentibus: plage uero unam habent propriam in grauibus, et duas itidem communes cum autenticis suis, in finalibus uidelicet et in superioribus, sicut protus a D. in d. conscendens primam et mediam habet communes cum plaga, tertiam habet propriam. Plaga uero ab A. in a. tendens primam A. habet propriam, secundam D. et tertiam a. cum autentico communes.  Hinc est, quod superius dictum est, quia que simplices sunt, simplicem tropum et modum uocum percipiunt, que duple duplicem; quia due medie autenticum et plagam communiter concludunt, prima uero A. simplicem plagam, quarta a. simplicem autenticum determinat.



XXXI. Que chorde autenticos, que plagam includant.

Secunda igitur et quarta principalium chordarum concludunt autenticum, tertiaque media est; prima, et tertia plagam, et secunda media est, utpote protum D. et d. concludunt, cuius media distinctio est a. plagam eius A. et a. concludunt, media est D.



XXXII. De octo tropis.


Octo modi troporum sunt, cum separatim ostenditur, qualem symphoniam singuli octo troporum proprias neumas conficiant.



XXXIII. De circulis troporum.

Circuli troporum sunt, cum cantus singulorum in regulari suo cursu ductus, et reductus ad finalem suum sepius recurrit.



XXXIu. Quomodo Tropi sunt similes.

In hoc pene consimiles; habentur, quod autenticus tetrardus et subiugalis eius per eamdem speciem diatessaron melodiam suam componunt; in hoc  uero ualde dissimiles, quod in naturalibus uocum suarum modis longe diuersas distinctiones faciunt. Sicut enim prime speciei diatessaron si addideris tonum superius, oritur prima species diapente, que est proti, uel si conuersim eidem prime speciei diatessaron addideris tonum inferius, oritur quarta  species diapente, que est tetrardi. Sic mirum in modum contrario ordine naturalium uocum suarum prime speciei diatessaron si addideris tonum ex utroque latere, inferior tonus remissus primum modum uocum proti per propriam speciem diapente intendi, tonoque facit remitti superior autem tonus intensus quartum modum uocum, que est tetrardi tono surgere et propria specie, id est quarta diapente deponi cogit. Cuicumque enim speciei  diatessaron tonum addideris supra uel infra, oritur tibi species proti uel tetrardi. Quamcumque speciem diapente proti uel tetrardi, siquidem ibi aliqua species fieri potest, quod deuterus ac tritus in modis uocum habent in diatessaron, hoc protus et tetrardus habent in diatessaron, hoc protus et tetrardus habent in diapente, hi in intendendo, illi in remittendo.



XXXu. De refragatione troporum.

Refragatio deuteri uel triti primo fit in modis uocum, quia quod protus et tetrardus habent in diapente, isti habent in diatessaron. Secundo, quod bifariam per diapente et diatessaron constitui non possunt in diapason, quemadmodum ceteri, deuterus  in plaga, tritus in autentico. Tertio, quod deuterus principalem sui chordam propter sedes troporum infra ac supra rarissime contingit.



XXXuI. Qualiter tres subiugales species diapente infra finalem habeant.

Quod subiugales tres magis ui quam potentia nature propriam speciem diapente intra finalem expetunt, inde fit, quod inferius synemmenon a modernis inuentum, minus regulare, ideoque minus est naturale. Primus subiugalis per D. C. B. A. u. per propriam specim diapente descendit. Secundus per E. D. C. B. A. per suum diapente remittitur. Tertius uero per F. E. D. C. B. per propriam speciem   deponitur. Quartus autem subiugalis synemmenon non contingens naturale a G. in C infra finalem habet diapente, uidetur aliquibus musicis in superiore cantu regulariter composito non opus esse; minime considerantes, quam per necessarie sint utilitates etiam in inferiore, non dico ad dulcis cantilene ornatum, uerum etiam ad omnium plagarum naturales, ineuitabilesque dispositiones, que magis ui quam potentia nature infra finalem suum non solum diapente, sed et propriam speciem diapente expetunt, excepto subiugali quarto.



XXXuII. Quod per eleuationem et depositionem uarie construantur tropi.

Diapason proti a D. in a. diapente, ab a. in d.  diatessaron; e conuerso a d. in G. diapente, a G. in D. diatessaron bifarium construunt: idem quoque facere poteris de diapason, plage eius, et de diapason authentici deuteri. Diapason uero subiugalis deuteri a B. in b. per diapente  diatessaron secunda uice construi non potest propter duo semitonia dumtaxat B. F. infra que tritonus non habetur, quia diapente semitonio uno et tribus tonis conficitur. Similiter authenticus tritus in suo diapason bifariam per diapente et diatessaron non construitur, quia infra duo semitonia tritonus deest. Si autem semel dixeris a F. in c, diapente, et a c. in f. diatessaron, quomodo hoc conuersim secunda uice facias non habes. Plaga uero eius et authenticus tetrardus cum plaga sua semel per intentionem,  secundo per remissionem, sicut protus et plaga sua bifariam construuntur.

Quatuor principales chorde proti A. D. a. d. quia equaliter omnes tono remittuntur, et prima specie diapente intenduntur, primi modi qualitatem reddunt. Principales chorde deuteri B. E. [Figure: [Symbol] 1Kb] . e. ditono remisse, et secunda specie diatessaron intense secundi modi differentiam pandunt. Principales chorde triti C. F. c. f. tertia specie diatessaron remisse et ditono equaliter intense tertii modi qualitatem aperiunt. Principales chorde tetrardi D. G. d. g. tono omnes intense et quarta specie diapente remisse quarti modi differentiam pandunt.

Ecce diuersas quatuor modorum qualitates quatuor  principales chorde troporum apertissime manifestant. Ideo autem he diuersitates in septem discriminibus fieri dicuntur, quia in monochordo septene uoces in acutis, id est, a mese usque ad finem non alie sunt, sed eedem, que in grauibus; unde singuli troporum quascumque principales chordas habent in grauibus easdem habent in acutis; sicut protus in grauibus A. et D. et similiter in acutis a. et d. principales chordas habet. Sic et de ceteris.



XXXuIII. De modis uocum.

Primus modus uocum fit, ubicumque uox tono poterit remitti, et prima specie diapente intendi, ut in A. D. a. d. principalibus chordis proti potest  agnosci, ideoque idem modus proto indifferenter aptatur, quemadmodum hec authentica antiphona probat: Prophete predicauerunt. Secundum modum uox ditono remissa, et secundo specie diatessaron intensa pandit, qui fit in B. E. [Figure: [Symbol] 1Kb] e. principalibus chordis deuteri, cui et idem modus attitulatur, hunc plagalis hec antiphona pandit: Gloria hec est. Tertius modus tertia specie diatessaron remittitur, et ditono intenditur, sicut triti principales chorde C. F. c. f. declarant, cuius et idem modus est; huiusmodi indicium est in hac plagali antiphona: Modicum, et non uidebitis. Quartum modum uocum tono intensum et quarta specie diapente remissum tetrachordo aptamus, quia ipsius principales chorde D. G. d. g. illum conficiunt, qui modus hoc speciale inter ceteros  obtinet, quod non solum hac authentica antiph. Si uere fratres, sed et hac plagali antiphona: Multi ueniunt, potest dignosci; primo, quia cum omnes chorde infra statutum terminum quindecim chordarum suorum octauam repetant, b. quoque molle suum repetit B. secundo, quia unusquisque tropus sine inferiori synemmenon propriam speciem diapente infra finalem suum non potest habere, preter tetrardum.



XXXIX. Quomodo proportionibus quatuor consonantie constent.

Diatessaron constat ex sesquitertia proportione, sicut est quatuor ad tria, ubi maior numerus habet in se minorem numerum totum et insuper eius tertiam partem, id est unitatem, qui simul iuncti fiunt  septem: per septem igitur monochordum metiens habebis in medio ex utraque parte certissimam diatessaron consonantiam. Diapente constat ex sesquialtera proportione, sicut est tria ad duo, ubi maior numerus minorem habet in se, et eius alteram partem, quos simul coniungens habebis quinque: per quinque enim monochordum metiens diapente consonantiam reperies. Diapason constat ex dupla proportione, sicut quatuor ad duo; quos si iunxeris, fiunt sex; per sex igitur diapason consonantiam debes metiri. Diapason cum diatessaron constat ex dupla superbipartiente, sicut est octo ad tria, habent enim octo in se ternarium bis, et hinc uocatur duplus, et binas tertias, qui iuncti faciunt  XI: per XI igitur consonantiam illam debes metiri. Diapason cum diapente constat ex tripla, sicut est tria ad unum, qui simul iuncti fiunt quatuor; per quatuor igitur debes eamdem consonantiam mensurare. Bisdiapason constat ex quadrupla proportione, sicut est quatuor ad unum: hi ergo iuncti faciunt quinque; per quinque ergo debes eam consonantiam mentiri.



XL. De mensura monochordi.

Figuram nostram, cui theorema troporum uecribrum monochordi non inconueniens, ut arbitramur, nomen damus, quisquis celeriter et continuatim construere uelis, spatio secundum altitudinem monochordi litteris congrue in primis concesso, reliquum  in quatuor eque diuide interualla. Horum singula singulis deputentur tropis, ipsorumque propriis inscribantur nominibus; infimum namque interuallum tibimet contiguum nominetur protus, huic uicinum deuterus, penultimum tritus, supremum tetrardus, et non solum tetrardi, sed etiam dispositionem regularis continet monochordi. Nomina uero singulis interuallis inscribenda prime sint syllabe singulorum quatuor troporum PR. DE. TR. TE. Hec autem monogrammata ita tenaci memorie debes commendare, ut cum aliquid nominaueris, statim cuius tropi sit illud interuallum intelligas.

Positis itaque, ut diximus, quinque interuallis linearum ductu distinctis, in ultima utrimque linea secundum mensuram Guidonis puncta e diuerso  ponantur; ad que citius inuenienda ipsius domini Guidonis placet ut celeriori mensura utaris, quam et hic subscribere non piguit, ut eam habeat in promtu, qui prius non habuit in usu. Cum primum a . usque ad finem nouem passus id est particulas facias, primus passus terminabit in A. secundus uacat, tertius in D. quartus uacat, quintus in a. sextus in d. septimus in a[a]. reliqui uacant. Item dum ab A. ad finem nouenis partiris, primus passus terminabit in B. secundus uacat, tertius in E. quartus uacat, quintus in [Figure: [Symbol] 1Kb] sextus in e. septimus in [Figure: [Symbol] 1Kb] . reliqui uacant. Item cum a . ad finem quaternis diuidis, primus passus terminabit in C. secundus in G. tertius in d. quartus finit. A C. uero ad finem similiter  quatuor passus dum facis, primus terminabit in F. secundus in c. tertius in c [c]. quartus finit. Ab F. autem quaternorum passuum primus terminabit in b. rotundum id est synemmenon, secundus in f. reliqui uacant. A b. item rotunda ad finem duorum passuum prior terminabit in b [b]. secundus finit. A d. uero ad finem duorum passuum prior terminabit in d [d]. secundus finit

Secundum hanc ergo dimensionem in lineis terminalibus punctis impressis, et ad singula puncta litteris affixis, totam structuram facillime ordinabis. Sed quia aliquantula perplexionis inde generatur difficultas, quod cuiusque tropi mensura suis certis in locis habet synemmenon, ipsa synemmena et eis  proxima semitonia per duas syllabas SY et SE. hoc modo distinguimus. Monogrammatibus, quibus apposita est SY. synemmena, quibus uero SE. uicina semitoniorum loca notamus. Igitur in d [d]. et in punctum sibi oppositum directa regula notatur summitas proti, in c [c]. terminus deuteri cum proto, in [Figure: [Symbol] 1Kb] . extremitas triti, in b [b] rotunda De. PR. in a [a]. finis TE. TR. PR. In g. conueniunt omnes pariter exceltentes. TE. TR. DE. PR. in f. TE. DE. PR. in e. TE. TR. SE. PR. in d. consonant omnes superiores, TE. TR. SE. DE. PR. in c. TE. SY. TR. DE. PR. in n. SE. TE. TR. in b. rotunda. SY. TE. DE. PR. in a. TE. TR. PR. item in G. concinunt omnes finales, in F. TE. DE. PR. in E. TE. TR. PR. item  in D. omnes coadunantur graues, in C. TE. DE. cum principio proti, in B. SE. TE. TR. inter B. et A. inferius synemmenon, cum initio deuteri: in A. TE. cum inceptione triti: in . TE. cum tota initiabitur structura.

Adhuc desunt semitonia triti et deuteri cum symmeno proti et deuteri. Semitonia triti quesiturus a penultimo puncto illius linee, que deuterum et tritum media dirimit, id est ab A. triti, ad terminum dextere magade nouenis diuide partibus, et prima terminabit in semitonio, secunda uacat, tertia in semitonio, quarta uacat, quinta in semitonio, sexta in semitonio, relique uacant. Semitonia uero deuteri inuenturus, ab eodem puncto similiter usque ad magadam decenis partire passibus, et primus  uacat, secundus finit in semitonio, tertius uacat, quartus in semitonio, quintus uacat, sextus in semitonio et in synemmeno proti, septimus in semitonio, reliqui uacant. Synemmenon deuteri, quod solum restat, sesquialtera proportione facilius reperire  poteris. Et ut eo magis tota dilucidetur structura, illis quatuor principalibus locis, id est in D. in G. in d. in g. quibus omnes pariter concurrunt tropi, quia in ipsis omnes etiam principales conueniunt chorde, scilicet graues, finales, superiores, excellentes, minii coloris inducantur linee, hisque singulis singula eadem ascribantur nomina, graues in D. finales in G. et sic reliqui per ordinem. Ergo peracta structura littere duplices nete excellentes deleantur, ut figura per se integritate sui consistat.

Sed quoniam ad excitandum ualde utilis est, etiam ipsa differentiarum loca intimanda uidentur. In ordine proti et triti authenticorum differentie in quinto, subiugalium ipsorum in tertio a finali loco ponuntur, in ordine deuteri et tetrardi; authentici  deuteri differentie in sexto, tetrardi in quinto, subiugales eorum in quarto a finali loco locantur. En habes mensuram metrice et prosaice; sed metricam propter acutiores, prosaicam propter nostri similes imperitiores compositam esse noueris  .



XLI. Mensura thorematis troporum arte metrica.


Mensura nouum qui uis thorema troporum,
Primo magadas in latum diuide fines;
Scilicet A. B. C. uacuum concede superne,
Et reliquum spatiis paribus partire quaternis.
Quatuor ergo tropi totidem spatiis dominati
Quisque suum captet proprioque charactere signet,
A. B. contiguo sedem largire tetrardo;
Hinc tritus, hinc deutrus, teneatque nouissima protus.
Tunc inter magadas mensus Guidonice ponas
Puncta, quot ipse uelit. Nec hypernete tibi desit.
Huius hypernete synemenon et A. grauis adde.
Sicque bis undena statuentur in ordine puncta.
Ultimus his eque limes punctetur utrinque.
Basis et hic proti, coraustus et inde tetrardi.
Ac mensura statim peragatur continuatim,
Cuius erit facilis perpetratio, si memor eris,
Prima uoce tropos PR. DE. TR. TE. titulatos,
Et monogrammaticam teneas hanc mente figuram:
Que totidem spatiis constans, quot puncta Guidonis
Diximus, a d [d] se tendit ad infima gamme,
In spatiis horum retinens monogramma troporum,
Linea quos tangat, cum regula puncta peragrat.
Sed monogrammatibus liquido synemena notamus,
Est quibus appositum SY; lymmata uero quibus SE.
Queque uicina tenes.
[Figure: [Table] 7Kb]

    Sic autem lymmata queres:
Deutri, siue triti, que linee subiacet uni,
Imminet atque alii, qua sunt mediante dirempti.
Primitus hanc ab eo, quod habet penultima puncto.
Passus in denos si diuidis, inde nouenos:
Ex denis isti saliunt in lymmata deutri,
Septimus et sextus, quartus simul atque secundus.
Contra quem sextum proti synemenon habendum.
At sua cuncta trito de nonis hic notat ordo:
Tertius et primus, quintus, post hunc quoque sextus.
His ita dispositis necdum synemenon habebis
Deutri symphonice, quod et addes absque labore.


 Explicit Musica beati Patris Willehelmi Hirsaugiensium abbatis.




ANNO DOMINI MXC.
HERIMANNUS METENSIS EPISCOPUS.





NOTITIA HISTORICA IN HERIMANNUM.


 Claris natalibus in Saxonia natus Herimannus, discipulus Hannonis archiepiscopus Coloniensis, Leodiensis prepositus, unanimi cleri ac populi consensu prefectus et in episcopum consecratus fuit anno 1073. Graui dolore perculsus inuestituras ab imperatore accepisse, mox a summo pontifice ueniam petiit. Non multo post Gerslengensi conuentui de sedandis Germanie turbis habito, una cum pluribus prelatis et optimatibus interfuit. Walonem abbatem S. Arnulfi, quem Manasses Remensis archiepiscopus itidem monasterio S. Remigii prefecerat, Metas redeuntem ad Gregorii uII pape commendationem benigne excepit, et in eius gratiam restituit nundinas in solemnitate dedicationis in perpetuum habendas. Dein uero locus ei non defuit expostulandi et quidem  amore de Walone, ut infra dicemus. Romam cum Theodorico Sancti Huberti abbate profectus anno 1074. Paschalia festa Pisis egit; unde iter pergens, Romam accessit, ac precibus effusis ad sanctorum apostolorum tumulos, papam Gregorium uII inuisit; a quo non sibi tantum caritatis testimonia, uerum et episcopis Leodiensi ac Babenbergensi Theoduino et Herimanno, sacros canones uiolasse insimulatis, benignitatis insignia obtinuit. Sub annum 1076 funestum ac diuturnum schisma exortum est, auctore in primis Henrico uI Germanie rege, qui nefariis actibus regnum infestabat. Huic sepius benigne nequidquam admonito Gregorius uII denuo per  legatos sub finem anni precedentis edixit, ut secunda Quadragesime hebdomade ad concilium Rome indictum de criminibus, quorum argueretur, causam  dicturus adesset. Quod si faceret neglexisset, se a communione Ecclesie seiunctum iri pro certo haberet. Hoc nuntio rex supra modum offensus, legatos a conspectu suo repulit, et Wormatie conuentum in Septuagesimam induxit, in quo Gregorius pontificatu depulsus est, contra plurium episcoporum sententiam, et nominatim Hermanni, palam profitentis uetitum esse legibus canonicis episcopum absentem condemnare: sed tamen maiori numero concedere oportuit. Persuasus papa multos episcopos non nisi ui et metu assensisse, Udoni Treuirensi, Theodorico uirdunensi atque Herimanno litteras emisit, illos adhortans ut sancte sedi fidem seruarent, culpamque congrua satisfactione diluerent. Equidem in errato Herimannus non diu perseuerauit,  absolutionem a Iarantone abbate sancti Benigni Diuionensis in uigilia Natalis Domini eiusdem anni 1076 consecutus. Eodem anno, mense Augusto ab eodem pontifice litteras accepit, quibus papa ait omnes, qui cum rege communicarent, censuras subiisse, ipsumque excommunicandi ius habuisse. Insequenti anno eiusdem pontificis iussu sedauit litem motam inter episcopum Leodiensem et uulpadum abbatem S. Laurentii, qui suo monasterio causa indicta pulsus fuerat. Attamen Herimannus ob singulare erga sanctam sedem studium, offensionem imperatoris subiit, et in Moguntino conuentu renuntiatus est hostis imperii. Persecutionis ergo  uitande uirdunensem episcopum Theodericum adiit, a quo, commendatus a papa, quam humanissime acceptus est. Dehinc oppigneratis quibusdam ecclesie  sue prediis, Leodium refugit, ubi monasterii S. Trudonis sumptibus uictitauit. Eidem monasterio, utpote directam habens iurisdictionem, Henrico episcopo Leodiensi comitatus, Lanzonem abbatem S. uincentii Metensis prefecit, an. 1083. Quamobrem in Chronico S. Trudonis monasterii prouentus ad usum suum conuertisse et abbatie priuilegia uiolasse arguitur. Preter Cesaris uexationes, pene continuis exagitatus est bellis a Theodorico duce Lotharingie, qui castra Spinalii et Danubrii, pluresque ecclesias ac monasteria diripuit. Inter hec habitum Rome concilium generale an. 1080 Nonis Martii, in quo imperatori Germaniam bello armisque miscere pergenti, et in pertinacia persistenti, anathema dixit papa Gregorius, et Rodulfum in regia dignitate substitutum  confirmauit, professus se inuitum nec nisi post tentata incassum alia remedia, ad hec extrema descendisse. Ea re amplius efferatus Henricus, coacto apud Brixinam Noricorum urbem triginta factiosorum episcoporum conuentu, legitimum papam abiurauit, eique Guibertum, Rauenne archiepiscopum, antipapam sub nomine Clementis opposuit. Porro Herimannus a partibus pape constabat. Qua re exacerbatus imperator eum sede sua deiecit, ac Walonem iam prelibatum, S. Arnulfi abbatem, in eius locum intrusit. Sedem occupabat Walo adhuc anno 1085 ac sequenti. At uidens se nichil proficere, tumque usurpate sedis penitentia ductus. ad Herimannum accessit, perpetrati facinoris ueniam petiit, et piaculi causa in Gorziense monasterium  secessit, factus ibidem custos puerorum. Demum tante modestie et penitentie exemplo compulsus ad commiserationem Herimannus, eum in priorem restituit honorem. Non multo post idem presul iterum sede sua pulsus est, et Bruno quidam, filius Alberti comitis Caluensis, monachus Sancti Trudonis, in eam intrusus. Cuius insolentiam Metenses non ferentes, intra puellare S. Petri monasterium, gladiis lanceisque confossum interemerunt. Herimannus uero in Italiam per hosce dies profectus, a schismaticis pro uindice Romane sedis acerrimo agnoscitur, in Tusciam captiuus abductus, diuturno carcere maceratur: unde nec reuersus est citius anno 1088, pallii honore ac munere legati seu uicarii apostolici a papa decoratus. Metas redux inter quelibet  pericula honorificentissime et amantissime a grege suo accipitur. Ubi primum in urbem rediit, cuidam uite innocentis adolescenti, Hugoni nomine, reuelatum est Herimannum ut adiret, eumque de transferendo sancti Clementis corpore admoneret et de instanti eius obitu, qui tertio post translationem  subsequendus esset. uisum ad sancti Felicis abbatem, ubi S. Clemens quiescebat, retulit adolescens, celitus commonitus et ipse, ut uite genus mutaret, et monachus fieret. Unum episcopo aperuit abbas, alterum, quod eius obitum spectabat, reticuit. Non statim uisis fidem habuit Herimannus, sed tandem morbo correptus, rem exsecutus est anno 1090, uI Nonas Maii, quantumuis infirmus. Huius translationis historiam fusius retulit Hugo Flauiniacensis abbas in suo Chronico, atque ex eo tempore Sancti Felicis monasterium nomine S. Clementis insignitum est. Exstat hac de re diploma ipsius Herimanni, omnia distincte referentis, scilicet multis multorum uisionibus et reuelationibus sibi innotuisse, ut a loco, quo a bone memorie Deoderico episcopo, quondam  ad sedem propriam illum transferre conanti, sed Dei uirtute prohibente non ualenti, repositus fuerat, sanctis antistitis corpus leuaretur: at se uisis incredulum rem distulisse; sed tandem celitus castigatum excecatum fuisse. Itaque uI Non. Maii cum multa clericorum, monachorum, ac fidelium frequentia, corpus sanctissimum, scrinio aureo et argenteo decenter composuisse, et ad cathedralem Sancti Stephani ecclesiam transtulisse, ubi nocte insequente quieuerit; indeque ad locum basilicas dictum, unde pridie assumptum fuerat, id est ad S. Felicis monasterium, retulisse, cui multa contulit ad stipendium monachorum, qui ad S. Clementis Deo ministraturi essent. Hic uero dies, quo translatio facta est, ut solemnius obseruaretur, nundinas ibidem per octo  dies instituit Herimannus: ubi si seculares, ut tum mos erat, cursu equorum sese exercitare uoluissent, uictori dimidium premii, residuum Sancti Clementis ecclesie assignari iubet. Constat ex eius litteris, in monasterio S. Clementis seruatis, abbati Huganoni traditam fuisse ab ipso ecclesiam S. Petri ad Arenas pene desertam, in qua pastoralia munia fratres exercerent. Tertio post translationem S. Clementis die, iam graui morbo correptus, uocatis ad se clericis et familiaribus benedictionem impertitus, crucisque signo munitus, inuocatis SS. Trinitate, B. Dei Genitrice et omnibus sanctis, piissime decessit  prout adolescenti Hugoni reuelatum fuerat. Funus eius curauit Hugano abbas, eumque in ecclesia  S. Petri ad Arenas sepulture mandauit. Reperta est in eius sepulcro anno 1712, die 13 Octobris, lamina plumbea hanc inscriptionem referens: Obiit in Domino Herimannus Metensis episcopus, legatus apostolice sedis, a Gregorio uII honore mitre et pallii decoratus, anno Domini MXC.





DE TRANSLATIONE S. CLEMENTIS SIuE Charta pro abbatia S. Clementis, data die translationis corporis eiusdem, anno 1090, tertia die Maii.


 In nomine sancte et indiuidue Trinitatis, ego HERIMANNUS Ecclesie Metensis humilis minister tam presentibus qaam futuris perpetuam in Christo salutem.

Quoniam primi neuo terrigene, omnis humani generis uitiata posteritas, interueniente dispendio, diu nequit subsistere, que etiam . . . interioris intuitu  hominis, obliuionis contenebratur caligine, opere pretium duximus, que nostris contingere temporibus, posterorum commendare memorie, ne scilicet si tanta et tam precipua gesta silentii multarentur taciturnitate, nostre postmodum deputaretur stoliditati et socordie. Anno incarnati uerbi millesimo nonagesimo, indictione decima tertia,  regnante Domino nostro Iesu Christo, imperante Henrico tertio Cesare Romanorum nobilissimo, monarchiam autem regni tenente duce Theoderico comite Folmaro, iudice Burchardo, cum regnum et sacerdotium a se inuicem dissiderent, et idcirco tam mundana quam ecclesiastica miserabiliter fluctuarent, B. Clementis primi nostri pastoris pia consolatione, nos peccatores et afflictos celestis benignitas recreauit. Nam cum propitia diuinitas prouida dispensatione ciuitati et plebi Metensium misereri disponeret, ut luce clarius constat, magni consilii angeli preduce iam dictus antistes egregius multis multorum uisionibus et reuelationibus se nobis innotuit, et ut a loco quo a bone memorie Deoderico antecessore nostro quondam ad sedem  propriam illum transferre conanti, sed Dei uirtute prohibente non ualenti, repositus fuerat, leuaretur, pius pater pia sollicitatione commonuit, quatenus eius dignissimis intercessionibus populo in tenebris et umbra mortis ambulanti, orientis uisitatio prodire dignaretur ex alto. Illud itaque Salomonis, multos errare fecerunt somnia, animaduertendo, quod nuntiabatur, friuolum esse nobis dubitantibus, ac super hoc mente incredula stolide remorantibus; ob cordis nostri duritiam, repente diuino ferimur mucrone quo iam e medio tollimur. Ultima sorte igitur tarditatis nostre moras arguendo, illico terminare compellente, die ipsa, scilicet uI Nonas Maii, stipantibus clericorum, monachorum, principum laicorumque innumerabilibus cateruis, hymnos Deo et  laudes acclamantibus corpus sanctissimum super aurum et topazion pretiosum de sarcophago leuatum,  scrinio auro et argento decenter ornato, imposuimus, et ad ecclesiam Sancti Stephani que ipsius beati cathedram episcopalem retinet, honorabiliter transtulimus. Nocte ergo sequenti ibidem coram sancti corporis pignoribus, uigiliis et laudibus festiue celebratis, in crastino ego Herimannus ante altare sancti Stephani super quod ipsum corpus beati Clementis iacebat, consilio et assensu totius Metensis Ecclesie tam cleri quam populi, sperans pro tali beneficio in resurrectione cum ipso partem habiturum, dedi ei sibique seruientibus in perpetuum Cuminam, que est in Chamberes, ultra Mosellam, cum domo que ibidem est, et uineam que dicitur Bertoldi, que est apud Mont, cum campo qui iuxta  est, cum banno et centena, et pratum apud Prunuet, quod operantur rustici de Nominey cum banno et centena.

Dedi etiam totum bannum et centenam quinque parochiarum in uilla que dicitur ad basilicas, sitarum, scilicet Sancti Ioannis Baptiste, Sancti Genesii. Sancte Marie ad martyres, Sancti Laurentii Sanctique Amantii, ab omni aduocato et omni iustitia ciuitatis liberum, sed sub solius abbatis prouidentia et potestate, sicut ego in manu mea tenebam. Dedi et feminam quamdam de Pierreius, nomine Thyebot cum filiis et filiabus suis, et Hamezonem, et Richardum ea lege qua erant. Cunctorum igitur astantium unanimitas cleri et populi, ad renouandum annuatim erga suum patronum pie deuotionis affectum,  in uniuersum, suum, hunc diem festiuum deinceps habere decreuit. Quocirca quoniam tum pro ipsius corporis ueneranda presentia, tum pro ad eum pie confugientium celeri, ut creditur, delictorum uenia, sacer illius sepulture locus digne est honorificandus, alacri fauore omnium, nundinas per octo continuos dies inibi solemniter teneri constituimus, pacem firmam omnibus illuc properantibus sub anathematis interminatione habendam denuntiantes. Reatum tamen homicidii hinc excludimus, nisi forte quis armis propulsatus inimici limina attigerit sancti. Preterea huic pagine ne a memoria laberetur, uel aliquid aliud sibi usurparet quam hic inditum est, inserere dignum duximus quod Hagano abbas ipsius loci, pratum de Prunet, me presente, et  fauente Burchardo aduocato, suisque successoribus, tam pro defensione huius beneficii a me collati,  quam pro totius Ecclesie tuitione in fedum dedit, eo tamen tenore ut nullus heredum ipsius, nisi aduocatitiam ciuitatis tenuerit, hoc feodum sibi uindicet. Et ut in nundinis memoria translationis istius iucundius atque celebrius a conuenientibus habeatur, equus quindecim solidorum ab ipso aduocato ibidem representatur. Quod si secularibus, ut mos est, in equorum cursibus se delectantibus, quibusdam specialius in equis exercitari placuerit, uictori, taxa o pretio, dimidium relinquatur, residuum Ecclesie assignetur. Si uero eadem die hoc festum non fuerit, ad uesperum equus ecclesie sine controuersia dimittatur: quem si, ut dictum est, non posuerit, abbas loci ab eo requiret: ipse uero nullatenus contradicere habet. Et quoniam has nundinas bannales esse  censemus, sollicite isdem ad uocatus per se seu per ciuitatis castaldos prouideat ne quid tempori prenominato detrahatur, ne qui mercatorum maxime Buccariorum se subtrahant, quorum omnium super hoc foro facti iustitias, feodi sui nouerit esse supplementum, attamen quidquid iniuriarum infra bannum predictarum Ecclesiarum Ecclesie illi a me donatum, et tunc et semper acciderit, ad solius abbatis loci et suorum officialium iustitiam pertinebit. Hac celebri traditione data et suscepta et communi omnium consultu sacramento firmata, die eadem, id est quinta Nonas Maii, ad locum Basilicas dictum, unde pridie fuerat assumptum, quem isdem sanctus in uita sua sue requiei delegerat, maxima populorum comitante caterua corpus sanctissimum est relatum,  ubi honorifice collatus pius et clemens, se pie inuocantium  exauditor innumerabilibus pollet uirtutibus, ad laudem et gloriam nominis Christi. Igitur hanc nostram traditionem et dona, omni tempore rata permanere et inconuulsa, auctoritate omnipotentis Dei, beati quoque Clementis et nostra confirmamus: sigilli etiam nostri consignatione, necnon et personarum authenticarum subscriptione roboramus, cunctos successores nostros hec perpetuo fideliter conseruare sub districti iudicii examine contestantes. Si qua autem ecclesiastica secularisue persona horum quidpiam infringere presumpserit, a sacratissimo corpore et sanguine Domini alienata, in diem Christi et Dei sit anathema nisi resipuerit. Horum omnium fautores idoneos testes, uisores, et auditores subter adnotandos dignum duximus, quorum hec  sunt nomina:

    Hagano abbas loci.
    Henricus abbas Gorziensis.
    Lanzo abbas Sancti uincentii
    Durandus abbas Sancti Symphorian.
    Adalbero archidiaconus.
    Ruocelinus archidiaconus.
    Geruoldus archidiaconus.
    Matfridus archidiaconus.
    Canonici: Ermerannus; Arnulfus, Lietardus, Bertulfus cantor, Folmarus cantor, item Folmarus, Ioannes, Anselmus, etc.
    Monachi eiusdem loci: Richerius prior, Odilo, etc,
    Nomina laicorum: Theodericus dux, Folmarus comes, Burchardus iudex, Wypaldus Scabinio, Gerardus,  etc.







CHARTA HERIMANNI Qua Waloni abbati S. Arnulfi Metensis ius annualis mercatus, »quorumdam factione male sublatum,« confirmat.


 In nomine Patris, et Filii, et Spiritus sancti, HERIMANNUS, gratia Dei sancte Metensis presul Ecclesie, cunctis tam presentibus quam futuris fidelibus, misericordias Domini in eternum cantare.

Quia beatitudo sanctorum constat, et de munere gratie, et de retributione iustitie, innitendum est unicuique fidelium omnimoda sollicitudine qualiter in spe atque actione utriusque pertingere possit ad gaudia perennis uite. Et quoniam diligentibus Deum omnia cooperantur in bonum idcirco modis omnibus est bene agendum secundum quod scriptum est: Quodcunque potest manus tua facere, instanter operare. Nos ergo hec atque his similia in sanctorum Patrum sententiis prudenter salubriterque dicta approbantes,  totiusque ueritatis firmitate subnixa ratione apertissima perpendentes, postquam auctore Deo promoti sumus in huius sancte Metensis sedis pontificio,  cum nostre mentis interiori discussione, tum religiosorum pia collocutione, cepimus sollicitius reminisci salutis nostre anime. Cumque ad hoc bene profutura occurrisset Domini sententia qua dicitur: Date eleemosynam et omnia munda sunt uobis, superuenit nobis cunctis carissimus et omnibus karissimis preferendus uenerabilis nomine Walo abbas cenobii Sancti Arnulfi quondam memorandi atque semper uenerandi Mediomatricorum urbis episcopi, cui et aliquid humana nobilitate loquamur, Carolus magnus imperator ac patricius Romanorum in generationis linea quadrinepos exstitit. Ut uero fit, cum inter nos atque predictum abbatem de multis sermo esset ortus, conquestus est quod ab  improbis hominibus multa pateretur dispendia predictus locus, addens annale mercatum quorumdam factione, qui suum lucrum deputant, si aliis dispendium  inferant, impresentiarum male sublatum, temporibus nostri predecessoris sancte memorie Adelberonis iam quadriennio habitum in dedicatione ipsius Ecclesie. Unde nos cupientes protendere opus misericordie in salutem nostre anime, atque in commodum Ecclesie, precibus ipsius abbatis necnon religiosissime atque uirginis Deo consecrate inibi recluse domine nomine Hodierne, omniumque fratrum pia supplicatione, atque unanimi consensu nostrorum fidelium, restituimus et reddidimus ipsum forum, in solemnitate ipsius dedicationis perpetualiter habendum. Ut igitur nos pii operis exsecutores mereamur celestis regni fieri participes, quidquid nostri iuris in ipso foro haberi comperimus, nil nobis relinquintes, totum seruientibus  Deo inibi fratri contulimus, deputatis decem solidis inter primicerium, thesaurarium atque canonicos sancti Stephani et aduocatum ciuitatis, quorum quidem quinque dantur pro restitutione nummorum qui sibi conferuntur de priuatis mercatis octo dierum. Alii nilhominus dantur quinque, ut nos exacuant in se dentem inuidie in bonis prouentibus fratrum, sed gaudeant cum gaudentibus, ut fiat quod scriptum est: Quod uultis ut faciant uobis homines et uos eadem facite illis. Preterea iam dictus aduocatus seorsum item accepit decem solidos et tres decani atque scabinio ternos solidos, singuli in mercedem sui officii, quatenus neque inferri a quolibet, neque sinant iniustitiam uel iniuriam pati quemlibet. Extra hos denique triginta  et duos solidos, nullis sit omnino, uel exigendi, uel retinendi iniqua presumptio. Si qua uero iniustitia,  ut in talibus assolet, uel iniuria contigerit, summam pretii quam lex pro uindicta culpe exegerit, nullo renitente abbas accipere debebit. Obsecramus tandem cunctos post nos uenturos pontifices, per omnes Domini miserationes, et per auctoritatem duodecim apostolorum, presertim sancti Ioannis dilectissimi Domini, cuius in prefato monasterio dens habetur et ueneratur, ut confirmatum est inibi auctoritate beati noni Leonis pape, et per amorem omnium sanctorum, necnon et obtestamur per nostram quam a Deo accepimus potestatem, ut neque a se neque a quolibet irritum fieri permittant istud opus misericordie, quod scripto presenti et auctoritate nostre manus, nominibusque nostrorum fidelium confirmamus.

     Ego Herimannus Metensis Ecclesie presul signaui.
    Signum primicerii Adalberonis.
    S. Richerii archidiaconi.
    S. Gernoldi archidiaconi.
    S. Udelrici archidiaconi.
    S. Ioannis Aerarii.
    S. Comitis Folmari.
    S. Cuonradi comitis.
    S. Herimanni comitis.
    S. Udonis comitis.
    S. Rothfridi de Prisneio.
    S. Cuononis de Tincher.
    S. Burchardi aduocati.
    S. Ioannis primi scabionis.
     S. Alterici
    S. abbatis Walonis.







DE TRANSITU HERIMANNI.


 Appropinquante uero die determinato ad transferendas uenerabiles reliquias , uires tenues Domino annuente recepit , et in transferendo beato Clemente Kal. Maii cum summa  cleri plebisque deuotione diuina gratia desiderium eius impleuit, et tota urbe, imo tota regione ad uerbum predicationis eius astante, et de ore eius rore superne dulcedinis distillante, omnibus absolutis, et ab omnibus quasi ab ipso Deo absolutione petita, tandem in auribus omnium desiderauit, dicens: Sufficit mihi, o utinam respiciat Deus, et finiat labores meos, et suscipiat in pace spiritum meum per intercessionem sancti Clementis, cuius sacratissimum corpus hodie uidere, palpare et transferre magnifico munere nobis de celo donatum est! Sub hac uoce populus ingemuit, et fracto finemque laborum imploranti condoluit. Duobus diebus intercedentibus quesi presagis uicini transitus, fidelibus Ecclesie fieri epistolas iussit, orans et adiurans per uiuentem in secula seculorum,  ut sine dolo, sine simulatione, tractarent negotium Ecclesie in simplici et nuda ueritate, et omnibus ultimum uale dixit, cum mirabili uerborum et uultus affectione. Die tertio circa horam nonam  intelligens suum transitum imminere, conuocari fratres iussit, et filios astantes ne dolerent uoce et manu compescuit. A quibus cum interrogaretur cui eos desolatos relinqueret, quid eis preciperet: Commendo uos, ait, Deo; state in fide et doctrina beati Petri, sicut a successoribus eius et uidistis et audistis. Et post hec omnes benedicens, signo crucis se muniuit, et inuocata sancta Trinitate, sancte Marie se commendans, commune patrocinium sanctorum implorans, oculis et manibus in celum eleuatis, sine ullo strepitu uocis et motu corporis, quasi obdormiens, spiritum emisit. Sequenti nocte apparuit cuidam dilecto suo, quem in filium adoptauerat, qui cum psalmi cantarentur pre tristitia obdormierat, ait illi: Noli mestus esse, saluus  sum. Iterum apparuit cuidam uenerabili uiro, et ait: Mortuum me dicunt, sed uiuo. Hoc abbatibus referentibus  et aliis personis non leuibus, cognitum est.




ANNO DOMINI MXC.
THEODORICUS S. AUDeNI MONACHUS.





NOTITIA HISTORICA ET LITTERARIA.


 Thierri, dont nous entreprenons de parler, a coururisque de perdre, dans la postérité, la principale gloire de ses trauaux littéraires. En effet, un écriuain de grand nom a tenté de transporter à un étranger celui de ses ouurages à la faueur duquel on reconnaît qu'il en a composé encore d'autres. C'est le célèbre Henschenius, qui a attribué à Fridegode, auteur anglais, la uie en uers de saint Ouen, éuêque de Rouen, de laquelle se tire ce qu'il y a de plus assuré touchant l'histoire et les écrits de Thierry.

Mais les doctes successeurs de cet hagiographe se sont fait un deuoir de la rendre à son uéritable auteur, ce qu'auaient déià fait plusieurs sauants.

Il ne faut pas s'attendre que la uie d'un homme de lettres, caché dans l'obscurité d'un cloître, où il paraît auoir uécu sans emploi et sans dignité, tel qu'a été Thierri, fournisse d'éuénements fort mémorables. Tout ce que l'on sait de sa personne est qu'il auait embrassé la profession monastique à  l'abbaye de Saint-Ouen de Rouen, et qu'il florissait sous Nicolas de Normandie, qui en fut abbé pendant cinquante ans, depuis 1042 iusqu'en féurier 1092. Les bonnes études alors étaient en honneur dans cette maison, et Thierri s'y uit associé auec plusieurs confrères qui trauaillaient à l'enui à cultiuer les lettres, nommément la poésie sacrée et l'histoire.

Outre un Fulbert, qui a laissé plusieurs productions de sa plume, comme il sera dit dans son éloge particulier, il y auait encore un Maurice, fort différent d'un autre moine de ce non, disciple de saint Anselme. Il ne reste de celui-ci que l'épitaphe de l'abbé Nicolas en uers léonins, qu'on trouue dans diuers recueils . Mais il a montré par là qu'il était capable de faire autre chose; et peut être l'a-t-il fait, quoique nous n'en soyons pas instruits.

On ne nous apprend point non plus si c'était Thierri, ou l'un des deux autres sauants ses confrères,  qu'on uient de nommer, qui dirigeait alors les écoles de Saint-Ouen. On sait cependant qu'il s'y forma alors des élèues de mérite, qui ont acquis par leurs ouurages le titre d'écriuains de quelque réputation . Tel est un Ambroise, qui a employé sa plume à célébrer en prose et en uers l'illustre sainte Agnès, uierge et martyre. Tel est un Iean, qui dès l'âge de uingt ans commença à faire des ouurages dont une partie est uenue iusqu'à nous. Cet élèue de Saint-Ouen est deuenu principalement célèbre par le choix qu'on fit de lui au concile de Reims, en 1119, sous le pape Calixte II, pour y tenir la plume et y faire les fonctions de secrétaire . Nous manquons de lumière pour dire si Thierri, qui contribua sans doute, au moins par son exemple, au progrès des études dans son monastère, suruécut à  l'abbé Nicolas. Mais n'ayant point d'époque plus connue pour son histoire que la mort de cet abbé, à qui il a dédié son principal ouurage, nous auons cru deuoir la choisir pour y rapporter son article.

Entre les productions de la plume de Thierri, il y en a en uers et d'autres en prose. Mais tous les sauants ne conuiennent pas de celles qui lui appartiennent en l'un et l'autre genre; et c'est ce que nous allons entreprendre de discuter.

1o Personne ne disconuient auiourd'hui que la uie en uers de saint Ouen, éuêque de Rouen après le milieu du uIIe siècle, ne soit un fruit du trauail de notre écriuain, et que ceux qui en ont uoulu faire honneur à Fridegode, auteur anglais du Xe siècle, ont confondu ce saint prélat auec saint Owin, moine de Lichfeld en Angleterre, dont on ne sait pas même que la uie ait iamais été écrite. Thierri a tiré tout le fonds de son ouurage d'une autre uie de Saint Ouen, que Surius a publié sous le faux nom de Fridegode,  après en auoir défiguré le style original sous prétexte de le polir, mais que les continuateurs de Bollandus nous ont donnée depuis dans sa pureté. Notre poëte n'a fait que mettre en uers, en s'assuiettissant seruilement à la lettre, cette uie qui est en prose. Et comme il a choisi les uers léonins pour exécuter cette entreprise, ce genre d'écrire, qui emporte auec soi une nouuelle contrainte à cause de la rime, a ieté dans sa uersification une nouuelle platitude et une nouuelle obscurité.

Ce poëme de Thierri est conserué à Saint-Ouen dans un manuscrit, que l'abbé Nicolas regardait comme si précieux et si intéressant pour son monastère, qu'il a écrit lui-même au bas, ou fait écrire en son nom, les imprécations les plus terribles contre quiconque l'enlèuerait, en quelque façon que ce pût être, ou en déchirerait la moindre feuille. Il y a toute apparence que c'est là l'original du poëme, et que la copie qu'en ont les Bollandistes en est uenue.  Ces hagiographes n'ont pas iugé à propos de publier cet ouurage de notre poëte, par la raison qu'il ne contient rien qui ne soit encore mieux dans la prose qui en fait le fonds. Ils se sont sagement bornés a n'en imprimer que les huit premiers uers de la préface, ou épître dédicatoire à l'abbé Nicolas, afin qu'on puisse iuger de la pièce par cet échantillon.

Le P. du Moustier a fait plus d'honneur à cette épître, l ayant donnée en entier dans son Neustria pia, où il a aussi inséré d'assez longs fragments du corps de l'ouurage. Il auait même copié de sa main sur le manuscrit de Saint-Ouen, le poëme entier auec la uie en prose, dans le dessein de publier l'un et l'autre dans un autre recueil qui deuait porter le titre de Neustria Sancta. Mais il paraît que ce dessein proieté est demeuré en idée. Ici cet écriuain  témoigne auoir cru que la prose, qu'il cite néanmoins quelquefois sous le faux nom de Fridegode, était l'ouurage de Thierri, comme l'est la uersification. C'est, au reste, ce qui ne se peut soutenir, puisque la  uie en prose a eté faite auant les rauages des Normands, et, par conséquent, plus de deux cents ans auant Thierri.





FRAGMENTA uITAE METRICAE S. AUDeNI A THEODORICO SCRIPTAE.




I. Prologus ad Nicolaum abbatem S. Audeni.


Patri sincero, tranquilla pace sereno,
Patri preclaro, uirtutum flore beato
Abbati sancto THEODERICUS NICOLAO,
Commissi curam gregis, ut dat uirga figuram,
Qua trahis imbelles, procul expellendo rebelles.
En que mandasti: uel que scribenda rogasti;
De sancta sancti uita, meritisque beati
Presulis AUDeNI; proprio pro posse peregi.
Nam prius insulsam uolui referre repulsam,
Atque licet dignam nostro de carmine rugam,
Quam trahit inuidia de nare notata recurua:
Quam tua, uel fratrum non irem iussa peractum.
Unde tuum in commune bonum summissius oro,
 Ut que transcripsi, uel sub breuitate notaui,
Cum maiora, mea non ausit adire camena:
Te defendente, teneantur: teque iubente,
Auctorizentur, seruentur, et attitulentur  .
Sit mea laus, merces, quam scripsi uita superstes,
Sit profecisse, tua iussa, Pater, subiisse:
Ut te siderei capiat sedes paradisi.
Insuper oro tuam pre cunctis nobilitatem:
Ut que damnari possunt, uel iure notari,
Emendanda prius decernas, quam legat ullus,
Nam uix tantillum ualui componere scriptum,
Pluribus intentus, que mundi concitat actus:
Quare per proprie non seruans singula queque,
Sublatis propriis sum uerbis usus ineptis.
Sed tamen hic patriam merentur adire supernam,
 Atque uidere Deum, sibi consociatus in euum:
Qui leget et uitam scriptori poscet auitam:
In qua cum superis laudas, Pater inclyte, sanctis,
Audene, Deum, mare, terras, astra regentem.



II. B. Audenus reliquias S. Marculfi transfert.


Contigit hinc autem quod et idem tempore quodam
Ad Constantini transiret munia pagi
Aeterne cunctis prebens documenta salutis,
Cui Bernuinus abbas multum reuerendus,
 Obuius accessit hilaris, secumque recepit,
Ipsi congaudens, et presule digna rependens,
Dicens: »Presul, aue, meritorum munere clare,
Unum te petimus, quod sis conferre paratus
Nec decet ut renuas, uel sola uoce recuses;
Sed dignare piis cunctorum cedere uotis:
Ut pariter nostri Patris, nostrique patroni
Marculphi membra iubeas hinc esse mouenda.«
Post hec uir sanctus cunctorum uota secutus,
Reliquias sanctas, alias facit esse ferendas,
Primus maiorem presumens ferre laborem:
Nam leuat a terra, simul et ceruice remissa,
Transuehit ad thecam gemmis auroque politam,
In quam dum posuit, abbati protinus inquit:
»Reliquias nobis de corpore ferre licebit,
 Eius, quo memorem nobis celebremus honorem;«
Abbas e contra solerter reddidit ista.
»Non nego digne Pater, uerum, concedo libenter,
Et tua quod querit deuotio, ferre licebit.«
Cumque uolutaret animo, caput ut sibi ferret,
Celitus immissam meruit sibi sumere chartam,
In qua scriptura, scripti quoque rara litura,
Hec mandata dabat, que sacra uoce notabat:
»Ne caput attrectes, nec de ceruice sequestres,«
Unde tibi cumque capiens, quod queris, habere.



III. De fundatione monasterii Crucis S. Leufredi.


Dum uero senio multo confectus, et euo,
Dignus perpetuo sacer Audenus honore,
uillas et uicos, lustraret, et oppida, pagos:
 Nec ueheretur equo, uerum resideret in alto
Curru, non per se iam presumens equitare:
Fixerunt gressum diuino numine fixum,
Nec poterant fixi currum diuellere muli:
Aurige stimulis instante, et uerbere mulis,
Percutiunt, lacerant, stimulant, nimiumque coarctant,
Impingunt omnes, nil prorsus proficientes.
Sed Domini seruus rerum nouitate coactus,
uisus ad superi retulit spectacula celi:
 Quo crucis almifluum meruit cognoscere signum,
In quo percepit, cur sic animalia fixa,
Sistant, quidue ferat, uel talis fixio poscat.
Tunc circumspiciens, et plurima mente reuoluens,
Aduocat agricolam sibi, quem prope cernit arantem
De cuius stimulo, signo crucis effigiato,
Reliquiis positis infixit humo, atque recessit.
At sacer ille locus, Audeni Crux uocitatur,
In quo mirantur uirtutes, atque patrantur,
Precipue primum, quo contigit esse sacratum.
Non postquam geminis mundum nox uestit alis,
Multi flammiuoniam subito uidere columnam;
 Que fulgore sui superabat lumina Phebi.
O Domini pietas, Domini miranda potestas!
Quam bene sublimat, uel que disponit, opimat!
Namque locus pridem non cultus, uisitur idem,
Atque frequentatur, colitur, Dominoque sacratur,
In quo leprosis curatio, lumen et orbis,
Surdis ac mutis reparantur dona salutis.
Tunc ibi saluifice crucis, atque Dei sub honore,
Et patris Audeni, uite meritis reuerendi,
Fundatur templum Leutfredi rebus adauctum:
In quo sanctorum disponitur ordo uirorum,
Et Regi regum famulantur nunc et in euum.




ANNO DOMINI MXC.
GUIDO ABBAS FARFENSIS.





NOTITIA HISTORICA.


Circa annum 1093 uixit Guido monachus atque inde post Hugonem abbas Farfensis cenobii beate uirginis in agro Acutiano in Sabinis, in ducatu Spoletino ordinis Benedicti, cui libri duo De usu et ordine ad ornandam Ecclesiam catholicam, nec non ad conseruandam regularis tramitis normam in cenobio Farfensi ex duobus mss. uaticano et monasterii S. Pauli Rome, editi sunt in Benedictorum e congregatione S. Blasii in Silua-Nigra, preclara Sylloge ueterum monumentorum cui titulus: uetus disciplina monastica. Paris. 1726, 4o, pag. 37-132.





GUIDONIS DISCIPLINA FARFENSIS ET MONASTERII S. PAULI ROMAE.





MONITUM.

Farfense monasterium in Sabinis in ducatu Spoletano, a monte Acutianum dictum, agente Hugone abbate sub finem X seculi Cluniacensium consuetudines recepit. Cuius rei seriem descriptam habes Annalium Bened. tom. Iu, pag. 120 et 206. He uero consuetudines, etsi cum editis Udalrici libris apud Dacherium Spicil. tom. I noue editionis in nonnullis consentiant, multa tamen continent que apud eumdem auctorem desiderantur, et singulari obseruatione digna sunt. In priori libro diuina ordinantur officia: in posteriori regularis disciplina explicatur. In iis Concordie regularum et traditionis Hildemari mentio fit. Propterea quod Cluniacensium usus ex Capitulis sancti Benedicti Anianensis, qui Concordiam illam edidit, desumpti sunt. Describitur Farfensis monasterii structura, agitur de mensura uestimentorum, professione monastica, abbatis benedictione, oblatione puerorum, atque de aliis rebus scitu dignissimis. Eedem porro consuetudines ab Odone Cluniacensi in monasterium Sancti Pauli Rome illate, et post eum iussu Agapiti PP. a monachis Gorziensibus ibidem firmate fuerunt. Asseruantur hodieque dicte consuetudines in ueteri codice monasterii Sancti Pauli in Urbe, et in alio ms. codice olim Farfensi, nunc uaticano, sub hoc titulo: Incipit perfectus usus siue ordo ad ornandam Ecclesiam catholicam, nec non ad conseruandam regularis tramitis normam in cenobio beate Marie semper uirginis in agro Acutiano comptus. Ex quibus duobus mss. Ioan. Mabillon. exemplum describi curauit, quod uir humanissimus D. uincentius Thuillierius ex eiusdem museo mihi concessit. Ceterum etsi consuetudines iste a Cluniacensibus sumpte sint, prius  tamen quam ille conscripte fuerunt, cum posteriores iste non nisi seculo XI a Bernardo et Udalrico exarate sint, de quibus paulo inferius dicemus. Qua uero ratione ritus e Cluniacensi monasterio, et per quos accepti sint, docet prologus, qui a Guidone monacho, eodem forte qui Hugoni abbati Farfe successit, scriptus fuit.



DISCIPLINA FARFENSIS ET MONASTERII S. PAULI ROMAE
Ex ms. uaticano, num. 6808, et ueteri codice Sancti Pauli in Urbe



PROLOGUS.

 Cum per uniuersam Italiam Christi precepta annularentur, et uelut in uastidio uersarentur, diabolice suggestiones ceperunt augmentari, et opere compleri, ita ut etiam in sacris constituti ordinibus, sicut mos laicorum est, uxores acciperent, et sine aliqua difficultate heresim exercerent Simoniacam. Celestis tunc clementia fauente Regis, qui pretioso olim mundum suo redemit cruore, suscitatus est quidam decore splendidus monachico, Romualdus nomine, qui normam prisce iustitie in sexu renouauit utroque et ordine. Cuius exempla imitatus uenerabilis Hugo abbas, renouauit prisca sanctorum Patrum eximiique Benedicti clarissimi et luculenti Patris in cenobio beate Marie semper uirginis in loco, qui dicitur Acutianus, ubi destructus erat nimis  omnis ordo et compositio monachorum: illorum ulnis imponens usum Cluniaci cenobii in Gallia edificati, ac per totum orbem, cuncta ultra monasteria, regulari tramite pollentis ipso tempore. Insonante etenim longe lateque fama prelibati cenobii, nec non et predictorum Patrum, Romualdi scilicet et domni Hugonis abbatis benignissimi hi denique Patres, nimio zelo feruentes et inter se concordantes, domnus Romualdus in theoretica  preclarus effulsit, nec non et in edificatione multorum monasteriorum: Pater uero Hugo, sequipeda eius effectus in regali cenobio, in tantum, ut ad Galliarum studia uenerabilium cenobiorum Cluniacensium, ubi uenerabilis Pater Odilo, uelut lucerna radians, adhuc fulget, multa de illorum consuetudine, ad utilitatem fratrum, illis commissis, et in ouile Christi aggregatis imposuerit ad salutem animarum. Ex quibus unus ualde inspiratus, et accensus in feruore monastico, ex discipulis domni Romualdi, nomine Ioannes  , cum uno suo socio ad uidendum et scribendum properauit apud idem Cluniacense cenobium, et ita exarauit in paginulis, ut oculis uidit, et in codicibus affixit, posterisque legenda contradidit. Domnus uero Hugo Pater, per omnia  imitator illorum effectus, hec et multa alia in suo regali et antiquo cenobio aduexit, ut ab illorum usu in nullo discreparet, cupiens adimplere quod in Actibus apostolorum legitur: »Multitudinis credentium erat cor et anima una .« Quam consuetudinem, si quis adimpleuerit, in presenti exaltabitur uita, et post intra perennem letabitur pascuam, etc.



TITULI CAPITUM LIBRI I.


    Incipit pulchre usus monastice norme,
    Qualiter agi debeat diebus octo ante Domini Natiuitatem.
    Adueniente Domino, isthec seruare memento.
    Stephanus hunc ritum querit seruare colendum.
    Almus et hos mores prospectat ab arce Ioannes.
    Laudibus infantum hunc, fratres, iungite ritum.
    Quid agi debeat si dies Dominicus incurrerit infra ista solemnia.
    Item de ipsa celebratione, que fit priuatis diebus.
    Octauas Stephani sic, fratres, currite sancti
    Ista Theophanie seruemus in ordine uite.
    Taliter octauis peragitur Theophania.
    Paulus conuersus sibi tales exigit usus.
     Hos in litoribus Chobar concinite planctus.
    Quadraginta dies istos persoluite mores.
    Qualiter agendum est sabbato in duodecim lectiones.
    Taliter innecti moneat uos Passio Christi.
    Sic decet in psalmis fratres celebrare quot annis.
    Mores Paschales sic obseruetis ouantes.
    De Pascha annotina.
    Ascendens Christus celos hos exigit usus.
    Hec oportet agi aduentu Spiritus almi.
    Exigit hos mores sanctus Baptista Ioannes.
    Talis apostolicum colet obseruantia festum.
    uirginis Assumptum cuncti sic ducite mecum.
    Theotocos ortum celebret sic turba clientum.
    Idus Septembris sic incipiantur a uobis.
    Agminis etherei peragant sic gaudia cuncti.
    Istos Nouembris mores seruate Kalendis.
    Qualiter agendum est in anniuersaria consecrationis basilice.
    Annales ritus festis hos serua diebus
    Odilo nostrorum monachorum ductor et abbas
    Fratribus instituit Nouembris ista Kalendis.





LIBER PRIMUS.



CAPUT PRIMUM  . De Dominica Palmarum.


. . . . . ex hinc sequuntur, illi infantuli bini ac bini, cum magistris. Ceteri maiores sicut sunt priores duo et duo per ordinem procedentes cum antiphonis, his, que cantare possunt et sciunt, omnibus adunatis. Ad ultimum domnus abbas subsequentibus eum uniuersorum ordinibus laicorum. Exeuntibus omnia signa pulsentur: duo maiora tandiu prolongentur sonnizando [sonando] quousque reuertatur processio in Galilea  . Si plurimorum uniuersitas excesserit, famuli loci eant iuxta seniores, ac infantes protegendo, ne impediatur opus Dei. Hic non est necesse aliquid nobis inserere, quod unusquisque Dei professor memoriter scire debet, quantum ei  expedit sui ordinis [supp. regulam uel disciplinam] optime tenere atque custodire.

uenientes autem ad ecclesiam citra monasterium intrantes dicant hanc antiphonam: Saluator mundi, salua nos, et pulsentur omnia signa. Oremus, Concede, quesumus, etc. Expleta, faciant orationem atque altare aromatizent. Et sicut uenerunt, ita reuertantur cum laudibus. At ubi antiphone minus ueniunt, ex uespera [al. responsoriis] ipsius diei dicantur.

Appropinquantibus monasterium, eant ex ipsis sex, quibus armarius annuerit, et uestiantur cappis, ad Gloria laus canendum: processio ornamentorum quemadmodum uenit, ita stet per ordinem. Fanones  hinc et inde facie ad faciem. Seniores, sicut  moris est consistere in choro, ita stent. Infantes cum magistris prius ornamenta [supp. f. habeant], ceu in processione Dominicali. Illis cappis uestitis, peracto uersiculo, Gloria laus. Paraphonista incipiat: Ingrediente Domino. Sonentur omnia signa. Et cunctis ad sua loca peruenientibus incipiatur missa. Officium tres teneant in cappis. Alii fratres qui cantare debent responsorium, uel tractum in albis maneant: diaconus et subdiaconus casulam habeant. Ad passionem dicat, Dominus uobiscum: Gloria tibi, Domine. Respondeant. Credo in unum Deum, dicant. Ad offertorium reddant cuncti palmas sacerdoti, osculando manus eius. Ad finem sacre tonate  dicat diaconus, Benedicamus Domino.

In refectorio tabule cooperiantur. Ipsa die meridiana  requies quam sanctus Benedictus precipit, incipiatur. Et cum tempus fuerit none, custos sonet squilla  modice uel unum ex signis mediocri [mediocribus], quousque ipse Miserere mei, Deus possit perfinire, ut surgentes lauent manus et facies. Qui prius occurrerint ad ecclesiam, in choro sedeant legentes, donec ueniant et infantes: nam et ipsi in chorum ueniant ad orationem. Quibus aduenientibus maius signum sonetur ad nonam tandiu, quousque surgant ad orationem. Qua dicta, pulsato cymbalo ueniant in refectorium, et qui priori coquinam hebdomada fecerant, fratres, aquam omnibus adportent. Expleto ministerio uenientes ad gradum inclinentur ante et retro  . Qui autem tenet ordinem, siue prior, siue  abbas, unico  squillam ictu percutiat: et hoc signo de uino quod habuerit ante se bibendi licentia datur unicuique. Denique tribus uicibus squillam percutiat: surgentes reuertantur in claustrum. Talis ordo tota seruandus estate: ieiunii diebus exceptis usque ad Kalendas Octobris. Per totam igitur hebdomadam semper in laudibus antiphone imponantur proprie. Tertia feria Passionem secundum Marcum legant diaconi ad missam cum salutatione absque Gloria tibi, Domine.

Feria quarta post Palmas non est agenda processio. Ad sacrum officium: In nomine Domini. Oratio. Presta, quesumus, omnipotens Deus, ut qui nostris. Lectio. Dicite filie Sion. Responsorium. Ne auertas faciem. Lectio. Dixit Isaias, Domine qui credidit.  Tractus duo decantent in albis. Legatur Passio cum salutatione et sine Gloria tibi, Domine. Ad uesperam. Resposorium. Circumdederunt me. Hymnus: uexilla regis. Preces: Ego dixi: Domine, miserere mei. Officium mortuorum non cantatur, sed post completorium cortina tollenda.

Si aliqua festiuitas sanctorum euenerit, ex hinc usque ad feriam quintam in albis Pasche postmittatur, et postmodum celebretur.



CAPUT II. Qualiter agatur in Cena Domini.

Cena Domini quinta feria, ante nocturnos quindecim in instrumento lignorum ante maius altare totidem sint accense candele, quot psalmi sunt imponendi. Et remanentibus triginta psalmis, ante  nocturnas dicant quindecim sub silentio post ternas orationes factas. Signa sonet secretarius sicut solitus est. Quibus dictis sonantibus signis, priusquam dimissa fuerint hebdomadarius incipiat antiphonam, Zelus domus tue. Et statim exstinguatur una candela hinc, alia inde, sicque fiat omnibus psalmis incipientibus [al. inceptis].

Ad obsequium namque ipsum matutinale siue per horas diei, antiphone quas dicunt ad finem, tonum non faciant quemadmodum soliti sunt. Infantes pronuntient psalmos: sine benedictione lectiones incipiantur et metro, uel melodia finiantur. Prime tres lectiones de lamentationibus Hieremie legantur: Et factum est postquam in captiuitate ductus est Isrel. Apud nos legantur sine cantu sicuti  alie lectiones. Deinde tres alie de sermone sancti Augustini super psalmum, Exaudi, Deus, orationem. Postea de epistola ad Gor.: Primum quidem conuenientibus. Quando psalmus imponitur. Laudate Dominum de celis, omnes exstinguantur candele preter unam: et magistri propter custodiam inter infantes ueniant. Unus ex magistris accendat candelas, et lanternam. Et cum cantor inchoauerit antiphonam: Traditor autem: exstinguatur illa que sola remansit candela. Finitis cantico et antiphona, prosternantur, et oratione: preces et psalmum, et collectam dicant sub silentio. Cum uero prior fecerit  signum, surgentes fratres reuertantur in dormitorium. Cum ceperit illucescere sonetur squilla modice. Cantent primam, hymnos et psalmos cum antiphona communiter: preces autem separatim sub silentio. Sed et septem psalmos cum litania generaliter, sicut nocturne laudes et matutine sine uersu Deus, in adiutorium meum intende recitantur: sic et alie regulares omnes hore post hymnum sine Gloria pronuntiantur. Forsan non intellexisti bene? dicamus denuo, ut intelligas melius. Ad horas hymnum sicuti dixerunt preterito tempore Quadragesime, ita persoluant et psalmos regulares imponant. Gloria tibi, Trinitas, Gloria Patri, etc. et Deus, in adiutorium meum intende: istis tribus diebus dimittantur.

 Hora finita si aliquis frater uenerit ex itinere accipiat benedictionem sicut solitus est. Quando signum pulsatur ad tertiam, more solito preparentur. Et interim dum dicitur tertia, calciamenta, que danda sunt fratribus in capitulo per ordinem suspendantur in medio, in quatuor perticas, et totidem columnis affixis sustentantes eas, statimque post tertiam ueniant in capitulum. Et similiter sicut in ecclesia sine benedictione petita, lectione recitata sed et uersu, et oratione consuetudinaria sub silentio dicta, lectaque de regula lectione, denuntiet puer breuem et hebdomadarios coquine nominatim, et sint plusquam aliis temporibus  . Post sermonem factum surgant camerariorum unus hinc, alius inde, et calciamenta fratribus tribuantur sicut conscripta sunt.  Aliis rebus necessariis ordinatis, abbas debet, et iubere potest illis, qui in ipsa septimana sunt ad sex fratres nominatim qui cum ipso abluant pedes, ac senioribus post. Hebdomadariis exeuntibus a capitulo, quinque psalmos secundum consuetudinem, si anniuersarius fuerit, dicant in altum: orationem Dominicam et preces sub silentio.

Si qui indigent nocturnales  , a camerariis accipiant reddentes ueteranos; quia diurnales iam simul supra in prefato loco susceperunt. Post capitulum, aliquantulum interuallum factum, sonent signum ad matutinalem missam pro adunatione pauperum, et sacerdos qui alia hebdomada maiorem missam cantauerat, missam peregrinorum dicat, et oblata tribuat. Ostiarii ecclesie seruiant ipsis sacerdotibus,  dum signum pulsatum fuerit sicut superius taxauimus. Alii uero sacerdotes qui missam agere uolunt absque igne faciant tandiu, quousque maior secreta inchoata fuerit. Postea illi qui dictam non habuerint, accepta licentia ignem habeant. Hora competenti agatur nona: et tunc uestiant se qui misse seruitia complere debebunt et qui cantilene, et tres seruitores, et infantes omnes. uenientibus illis in choro, incipiat abbas psalmum, Miserere mei, Deus, et tunc ueniant ordinatim ad ignem benedicendum: in primis aqua sancta, atque incensum, denique crux.

 Sacerdos et secretarius, qui perticam portare debet illo die, dein infantes, et postmodum domnus abbas, et alii sicut sunt. Priores, et conuersi eos immittentes in nouissimis locis, duo et duo. Ubi peruenientes; dicat sacerdos, Dominus uobiscum, et benedicat focum nouum, et tunc aspergat aqua benedicta in eo, atque accendat candelam pertice, ex alia quam infans portare in lanterna debet. Tunc ueniant canendo tres psalmos. Deus, in nomine tuo. Miserere mei, Deus, miserere mei. Deus misereatur nobis. Deus, in adiutorium meum intende: intrantibus ex ianua maioris templi. Psalmodia uero protendatur quousque ueniant in chorum. His tribus equaliter processio celebratur diebus. Tunc uertantur formule  , similiter et omnia signa pulsentur. Postea uero uel  in ecclesia uel in claustro nullum sonet eramentum: sed et quidquid facere debent fratres, tabule sonitu nuntient usque ad missam in sabbato sancto. Deinde missa festiue celebretur. Cantor in choro cappa, diaconus dalmatica, subdiaconus tunica sit uestitus. Ad introitum misse dicant, Gloria Patri. Epistola, Conuenientibus, duo fratres responsorium canant, Christus factus est. Euangelium, Ante diem festum Pasche. Offertorium, Dextera Domini. Et tantum mittantur hostiarum ad consecrandum, ut et ipsa die, nec non et in crastinum omnibus sufficiat ad communicandum. Ad pacem etiam omnes uenire, communionemque cuncti debent etiam infantes accipere. Post missam pulsata tabula, fiat breuis oratio, sicut aliis diebus ante uesperam solitum est.

 Posteaquam exuti fuerint illi qui sancta administrarant, simul omnes in refectorio ueniant mixtum accipere. Decanus autem claustrensis, et decanus dignior forensis, cum camerario  interim dum in refectorio sunt fratres, in locum quo constitutum est, uidelicet in claustro iuxta ecclesiam deducant pauperes ad sedendum.

Exeuntibus de refectorio fratribus sonet prior tabulam; conueniant omnes in claustrum, iuxta promptuarium stent, ibi sicut sunt priores ordinatim, ut moris est, ad processionem stare. Pueri eant in schola, magistro inter eos stante iuxta ordines suos, in ante pauperes. Incipientes cantores antiphonam,  Dominus iehsu, flectant omnes genua sua in terra ad ocientem, ut in eis Christus adoretur. Eademque ante peregrinos faciant magistri cum infantibus, et incipiant lauare, post psalmum, Deus misereatur. Postquam unumquemque uersum expletum cum antiphona Dominus iehsu, habuerint, psalmus incipiatur, Beati immaculati: et ad unumquodque capitulum iterum incipiatur, Dominus iehsu, usque, lucerna pedibus meis. Postea dicantur alie antiphone, donec singuli fratres singulis pauperibus pedes lauent, tergant et osculentur. Ille namque qui lauat, tergat atque osculetur eorum pedes; alius accipiens linteum in primis concham: ipse eat ad locum ubi  frater stat cum aqua et mantile, abluat manus suas, et regrediatur in suum locum. Ceteri similiter faciant: dum omnes abluti fuerint, incipiant donare aquam illorum manibus, tenente fratre mutuo mantile ad illos, et sic semper unusquisque [supp. faciat]: hoc ut factum habuerit, in locum suum iterum ueniat.

Illico ut cuncta facta fuerint, sonet prior tabulam uno ictu tantum. Tunc habeant cellarii uinum preparatum, et camerarii unus hinc, alius inde, fratribus propinant uinum. Et denarios preparatos habeant, ut dum fratres accipiunt scyphum donent pauperibus. Quibus dantibus uasculum, manus illorum osculentur, atque iterum nummos duos uel tres tribuant cum osculatione. Quod cum fuerit factum,  dicat abbas si presens fuerit, Ostende nobis, Domine misericordiam tuam. Kyrie eleison, Christe eleison, Kyrie eleison. Pater noster, et Et ne nos. Post hanc orationem dicant aperte, Suscepimus, Deus, misericordiam tuam. Tu mandasti mandata tua, Domine. Tu lauasti pedes discipulorum tuorum. Et oratio. Adesto. Domine, nostre seruitutis. Psalmus. Miserere mei, Deus, dicatur sub silentio, sicque sonantibus tabulis eant in chorum ad uesperas; cumque fuerint singuli in locis suis, puer incipiat antiphonam, Calicem salutarem. Psalmus, Credidi. Antiphona, eum his qui. Psalmus. Ad Dominum dum tribularer. Antiphona, Custodi me. Psalmus, Domine, clamaui. Antiphona, Considerabam. Psalmus, uoce mea. Euntibus senioribus ad refectorium, secretarii discooperiant altaria. In refectorio  sint tabule cooperte, et caritatem faciant. Ipsa die non debet eleemosynarius panem et uinum accipere, neque Sabbato sancto quod remanserit in refectorio. Cum exierint fratres uersiculos et omnia dicant sub silentio; deinde lauent pedes suos, et preparentur ad mandatum fratrum.

Primum autem cum ad mandatum conuenerint, hebdomadarii, qui exituri sunt de coquina sequenti Dominica, pedes omnibus lauent. Postea domnus abbas, si presens fuerit, ex una parte, prior ex altera lauent pedes, tergant et osculentur. Quod cum fuerit expletum, ueniat domnus abbas in locum suum, et duo fratres lauent ipsi pedes. Seruitores autem foras capitulum lauent. Cum uero manus ablute fuerint, ueniat diaconus et tres seruitores  et uestiantur in ecclesia: diaconus stolas habeat, et accipientes duo candelabra cum candelis, et thuribulum cum incenso, sonetque secretarius cum licentia tabulam. Alter analogium portet, et diaconus textum. Quibus ita capitulum intrantibus ante euangelium surgant omnes, et annuntiante abbate, incipiat legere. Cum uenerit ad illum locum ubi dicitur, Surgite, eamus hinc, sonetur tabula, taliterque procedant ad refectorium: in primis analogium et thuribulum cum incenso, dein illi duo cum candelabris, diaconus in medio illorum. Deinde alii duo et duo: infantes quippe in nouissimo loco ueniant  ante abbatem. Peruenientibus itaque in refectorium, domnus abbas et prior, ministrantibus eis quibus iniunctum fuerit fratribus, dantes osculentur manus eorum, et infantibus similiter; lectione autem terminata, diaconus ablata stola cum aliis, qui sunt in albis, ad tabulam domni abbatis sedentes, potum similiter accipiant, et bibant. Cum inde reuertuntur ad ecclesiam, unusquisque stet in suo loco uersus contra orientem; iuuenes ad formas stent, cantent completorium sub silentio unusquisque per se.



CAPUT III. In Parasceuen qualiter agatur.

In Parasceue totidem sint accense candele ad nocturnas, quot psalmi sunt imponendi: facta trina  oratione perstrepentur tabule loco signorum in claustro. Lectio ad ingressum, Et recordata est Hierusalem, ex Hieremia. In secundo, Considerantes autem, ex tractatu beati Augustini. Tertium nocturnum legatur de Epistola ad Hebreos, Festinemus ingredi; reliqua alia sicut supra. Die ista sed Sabbato horas sub silentio dicant, regulariter uersis uultibus ad altare. Iuuenes ad formas stent: Dominus uobiscum nusquam dicatur pro hac die; ad primam ueniant discalciati, quam dicant sub silentio. Antiphona ex Euangelio ipsius diei, sicut die illa ad horas premiserunt de suis; ita et Sabbato sancto de proprietaneis antiphonis prosequantur. Post primam dicant septem psalmos communiter, et litaniam. Exeuntes communiter fratres dicant  in claustro Psalterium ex integro, Laudate Dominum de celis usque. Sed et infantes cum magistris similiter faciant. Corone et omnes cruces discooperiantur ante tertiam; istis namque duobus diebus, maius fiat interuallum, quam soliti sunt agere.

Post nonam uero uestiantur albis illi, qui obsequium agere debent ecclesie, et infantes toti. Reuertentibus ex igne benedicto, prior debet portare lumen. Illico ut peruenti  fuerint in choro, subdiaconus dicat lectionem Hieremie, Hec dicit Dominus Deus: In tribulatione sua mane consurgent ad me. Reuertentibus ex igne benedicto, ueniant sacerdotes de sacrario cum sacris ordinibus cum silentio nichil canentes ad altare, postulantes pro se  orari. Dum facta fuerit confessio cum leuita dicat, Oremus, diaconus pronuntiet, Flectamus genua, et post paululum dicat, Leuate  ; et sacerdos promat hanc orationem, Deus a quo et Iudas. Prophetia, Hec dicit Dominus. Tractus, Domine, audiui. Tunc precedat sacerdos et dicat ad altare, Oremus. Leuita pronuntiet, Flectamus genua. Oremus, Deus qui peccati ueteris. Lectio de Exodo, Dixit Dominus ad Moysen. Tractus, Eripe me, Domine. Similiter recapitulent per unumquemque uersum. Passio sine salutatione legatur. Cum autem dixerit ille, qui legit uersum, Diuiserunt sibi uestimenta mea, uenientes  iuxta altare unus hinc, alius inde, diuidant sibi sindones: qua perfecta ueniat sacerdos ad altare, et solemnes orationes, que sunt in Sacramentorum libro dicat: et pro Iudeis non dicatur Flectamus genua.

Quibus exactis ordinentur tapetia ante altare, et sacerdos exuat se casula atque stola, et diaconus stola; quia in hac hora sine casula esse debet. Deinde exeant duo sacerdotes uel diaconi, albis induti sustentantes crucem que uelata esse debet, retro altare canentes uersum, Popule meus. Hec communia sint ante altare; duo albis uel tres similiter induti Grece respondentes, : deinde clerus Latine prosequens decantet, Sanctus Deus, Sanctus fortis: inde duo, qui crucem sustentant  mouentes se deferant crucem aliquantulum in antea canentes iterum uersiculum, Qui eduxit te. Respondeant duo, : ac deinde clerus, subsequatur: Sanctus Deus: iterum uero qui crucem sustentant accedentes prope altare canant, Quid ultra. Respondeant duo, : ac deinde clerus: Sanctus Deus. Tunc ipsi duo qui crucem tenent uenientes ante altare, crucemque nudantes incipiant antiphonam, Ecce lignum crucis. Finita antiphona, chorus dicat, uenite, exultemus, uel Beati immaculati. Tunc proiiciant se omnes in terra adorantes sanctam crucem; dumque adoratur, duo illi sustentent crucem, quousque alii ueniant et ipsi ad adorandum. Chorus antiphonam decantet, Crucem tuam. Post antiphonas canentur hi uersus, Crux  fidelis, et alii sicuti scripti sunt.

Cum uero a loco ubi adorata est tollitur, et in loco erigitur disposito, hec antiphona imponatur, Super omnia ligna cedrorum. Qua peracta abluant manus suas duo presbyteri, et diaconus qui debet corpus Domini tractare, casulis induti uel cappis: ad aram constitutam ueniant cum candelabris atque incenso, et ordinent ibi calicem cum uino et aqua in ipso infusa, et conficiatur Domini corpus. Mox ut perfectum habuerint, et ceperint pergere ad altare maius in quo ordinatam habeant sindonem atque corporale, illico prosternant se omnes: item et sacerdos accipiat thuribulum et calicem incenset atque alte dicat Oremus: Preceptis salutaribus. Pater noster. Deinde, Libera nos, quesumus, Domine,  sub silentio. Subsequatur alte, Per omnia secula seculorum et mittat corpus Domini in uino. Pax Domini pretermittat. Deinde per ordinem ueniant omnes ad communicandum, etiam infantes, et cum communicati fuerint, sonetur tabula, factaque oratione lauent pedes suos, et calcient et reuertentes ad ecclesiam pulsantesque omnes tabulas dicant uesperas sub silentio unusquisque sibi. Antiphona, Cum his qui. Psal. Ad Dominum. Antiphona. Ab hominibus iniquis. Psalmus, Eripe me, Domine. Antiphona, Custodi me a laqueo. Psalmus, Domine, clamaui. Antiphona, Considerabam. Psalmus uoce mea,  Antiphona, De manu filiorum. Psalmus, Benedictus. Aliud non est imponendum nisi antiphona, et Magnificat secrete sibi dicentes. Deinde Kyrie eleison, etc. Pater, noster; preces; ego dixi Domine, adiungentes psalmum Miserere mei, Deus, Oremus, et finitur.

Secretarii uero preparent se et lauent altaria, in primis aqua, et postmodum de uino. Biduo ante habeant famuli ecclesiam scopatam, atque aliquid ex scirpo missum, et in claustro similiterque capitulo. Senioribus in refectorio pergentibus tantummodo panem et aquam accipiant et de herbis si uoluerint: quidquid paratum est eleemosynarius accipiat. Iterumque secundum consuetudinem pulsata tabula ueniant ad bibendum, sed et eleemosynarius illis, si ita uolunt, aquam bibentibus totum uinum  accipiat: ad collationem autem dum conueniunt pulsata tabula ad caritatem, ad bibendum portetur omnibus uinum.



CAPUT Iu. Qualiter agatur in Sabbato sancto.

uigilie matutine et omnia celebrantur, quemadmodum iam intulimus. In primo nocturno lectiones de Hieremie lamentatione. In secundo nocturno expositio, Deus, laudem meam. In tertio nocturno, Christus assistens pontifex. ualde namque mane adornetur tota ecclesia cortinis lineis atque laneis et palleis per parietes undique. Formulas tapetia, chorum circumdent bancalia. Arcum principalem magnis ornamentis aptis pro ea re expositis ponant, et alia ornamenta adornent, sicut in die Natali Domini.  In cerei namque columna scribat Armarius annos Domini, et epacta qualiter ipso anno currere cernitur, priusquam incipiat benedicere. Post nonam uestiantur omnes qui ad sacrum aliquid habuerint legendi uel canendi, aut seruitium faciendi, et tunc infantes uel omnes fratres ueniant in ecclesiam, et pergant ad ignem benedicere in claustro. Abbas portet lumen. Reuertentibus induat se diaconus stola et dalmatica, et illico incipiat sanctificare cereum. Dum fuerit benedictus, ipseque semper ardere debet, sicut in eius benedictione dicit beatus Gregorius, usque in crastino dum missa expleta fuerit. Sint octo circumdati cappis, qui ad missam Alleluia, uel tractum cantent.

Missam matutinalem in hac die non conuenit  [supp. dici], nisi postquam fuerint lectiones explete aut inchoate. Et si est aliquis qui ante missam uult agere , sed tamen cum licentiam domni abbatis habuerit, debet habere tres uel quatuor ministros, qui eum adiuuent: sine igne tamen faciat in hac hora, nisi forte domnus abbas talem locum remotum ipsi prestiterit, ut ignem benedicere possit. Siue iste siue illi qui post lectionem dicunt missam, litaniam faciant, priusquam missam incipiant. Nam illi qui priusquam cereus est benedictus dicunt sacram, lumen habeant. Lectiones legant imprimis priores et tunc iuniores. Lectio libri Genesis, nec ad istam, nec  ad ullam aliarum pronuntiabitur; sed tantum initium lectionis incipitur quale erit.

Similiter faciat Sabbato Pentecostes. Lectio prima, in principio. Finiente ueniat sacerdos ad altare, et hanc orationem dicat: Deus, qui mirabiliter creasti hominem. Secunda lectio, Factum est in uigilia matutina. Tractus, Cantemus Domino, a duobus decantetur in albis. Oremus, Deus, qui antiqua miracula. Lectio, Apprehendet septem mulieres. Tractus, uinea facta est. Oremus, Deus, qui nos ad celebrandum. Lectio, Hec est hereditas. Canticum. Attende celum. Oremus, Deus, qui Ecclesiam tuam. Sine lectione canticum de psalmo Sicut seruus. Oremus, Concede, quesumus, omnipotens Deus, ut qui festa. Alia oratio, in eodem psalmo quadragesimo primo: Omnipotens  sempiterne Deus, respice propitius. Deinde ueniant duo fratres in choro cum cappis, et inchent litaniam per omnia ut mos est dicere pueris feriatis diebus ante missam. Imprimis duo ipsi, deinde chorus abbatis, postmodum ex alia parte, Propitius esto. Ut Agnus Dei dixerint procedat sacerdos in sacrario cum aliis ministris, et tunc subdiaconus induatur tunica. Statim ut peracta fuerint initient. Accendite, Kyrie eleison, Kyrie eleison, Kyrie eleison, quod dicant sicut mos est dicere misse. Tunc pulsentur omnia signa et candele accendantur ante altare, et per unumquodque altare ardeat una candela usque ad finem.

De sacrario non portetur lumen ante euangelium in hac die, sed tantummodo incensum solum. Sed  tamen ab inchoatione euangelii usque ad finem misse, sicut mos est candelabra teneantur, ueniantque ad aram, faciant orationem sacerdos et leuita. Dimissis signis dicat sacerdos, Gloria in excelsis Deo. Oremus, Deus, qui hanc noctem. Epistola, Sicut surrexisti, Alleluia, Confitemini Domino. Tractus, Laudate Dominum. Offertorium, communio, nec Agnus Dei dicatur; quia uere ipse Agnus immolatus est pro peccato mundi. Mox ut communicatum fuerit, dicatur oratio post communionem, et Ite missa est. Sonentur simul duo squille. Ad uesperam preces faciende, ad ultimum conclassentur  omnia signa, Alleluia, uespere autem. Psalmus, Confiteantur cum aliis; Lectio, Sicut surrexisti. Responsorium,  Maria Magdalena. Hymnus, Ad cenam Agni. uersiculus, Surrexit. Abbas et sacerdos induantur cappis ad altaria aromatizanda. Antiphona, uespere autem Sabbati. Oremus, Deus, qui hanc sacram. Expleta sanctorum suffragia, eant ad sanctam Crucem hoc responsorium canendo, Dum transiisset. uersiculus, Dicite in nationibus. Oremus, Deus qui ad eternam uitam in Christi resurrectione. Dicta ipsa uespera pergant ad reficiendum. Ipso die in refectorio tabule cooperte sint et caritatem faciant: et prestantius habeant, quam ceteris diebus ipsi [f. usi] fuerant. Mandatum eo die non faciant, quia quinta feria factum est Deo opitulante.



CAPUT u. Mores paschales sic obseruetis ouantes.


Sanctissimi Dominici Pasche die ante nocturnale obsequium accendantur omnes  corone, et phari  , et tria candelabra ante altare, et una post tergum eius. Ad cantica augeantur decem anterius et nouem posterius, et quindecim superius. Inuitatorium a quatuor decantabitur in cappis. In primo nocturno, antiphona, Ego sum qui sum. Psalmus, Domine, in uirtute tua. In secundo nocturno, Postulaui Patri meo. Psalmus, Dominus illuminatio. Ad canticum, Ego dormiui. Canticum, Quis est iste. Octo lectiones ex euangelio, uespere autem Sabbati. Expositio beati Hieronymi. Post trinas lectiones sit sacerdos indutus cappis, incenset tantum principale altare,  et deinde fratres in choro. Responsoria a binis dicantur. In tertio nocturno homilia beati Gregorii pape, Maria Magdalena. In matutinis laudibus, antiphona, Angelus autem Domini. Dum finitur antiphona, repetant Alleluia ex ipsa, eademque faciant in choris.

Ad stationem responsorium, Maria Magdalena. uersiculus, Dicite in. Oremus, Deus qui per resurrectionem. Priusquam primam inchent, tres calices aurei, et reliqui minores, et totidem libri parati, et altaria, et duo candelabra, que iugiter ardeant perenni die, in altari supra ponant. In horis singulis accendantur tria candelabra. Ad hymnorum finem dicant: Quesumus, auctor omnium. Gloria ad matutinalem missam. Unam orationem dicant, et prefationem  dimittant. Abbas namque iubeat, ut aliquis ex fratribus aliam missam canat communicaturus laicos. Dum Sanctus, Sanctus Dominus istius misse dicitur, a maximo usque ad minimum induantur albis. Mox ut aqua fuerit benedicta, imponant antiphonam hanc, uidi aquam. Tunc ueniunt duo de iuuenibus uel de infantibus, quibus annuerit armarius, et induantur tunicis, ad deferendos textus euangelii et reliqua alia. Tunc imponat domnus abbas antiphonam, Cum rex glorie. Exeuntibus uero in atrio ante ianuam monasterii, stent ordinati ut uenerunt in medio seniores, sicut mos est in choro stare. Tunc armarius annuat cantoribus, quibus ei uisum fuerit, ut conueniant in medio post infantes, imponantque hanc antiphonam, Crucifixum in carne. Et cum repetitione,  Nolite metuere. Intrantes ecclesiam, paraphonista incipiat antiphonam, Christus resurgens, uel responsorium, Surrexit Christus. Pulsantibus omnibus signis, dicta oratione agant tertiam.

Secretarii cooperiant altare ex duobus palleis  , et album, et tunc donent cappas, que in choro debent esse ad armarium. Et tunc incipiat ipse secretarius  distribuere per singulos alios [f. albas] etiam ad conuersos, ad infantes tunicas. Pulsantibus signis omnibus, officium duodecim teneant. Responsoria quatuor, alleluia sex, candele ante altare duodecim, posterius decem: ad sequentiam, pulsentur duo signa: expleta missa, cetera [signa]. In refectorio hec generalia habeant: prima ministratio ex pisciculis, cellararius debet preparare, et septimanarius deportare. Secundo, quod preparatum habuerit coquinarius deferatur, et cellarius imponat. Nam ut factum habuerit, sonet signum annuente abbate, et illico surgat refectorarius, percutiat uno ictu squillas. Tunc surgant omnes conuersi ad propinandam potionem. Interim uero cellararius cum suis officialibus deportet pitantiam ad mensam prius domni  abbatis, et inde per alios. Illico surgat procurator refectorarius, faciat ut prius, conueniantque omnes diaconi caritatem ferentes. Deinde hebdomadarii coquine dent suum pulmentum. Statim ut sonuerit squilla iterum eat prouisor refectorii, faciat, ut mos est. Tunc conueniant sacerdotes et propinent uinum; quot uices propinant, tot sonitus squille fieri debent.

Hoc quod intulimus non tantum pro gula uel ebrietate explenda, quam ad caritatem tenendam et ob amorem Christi complendum. Trina hec propinatio, significatio Trinitatis est: quia quidquid agimus in nomine indiuidue Trinitatis inchoare ac perficere debemus. Et in hoc absque dubio si quis requisierit inuenire poterit in concordia regule  .  Et in expositione regule  Hildemari. Surgentes a refectione requiescant in lectulis suis. Approximante hora nona, sonetur signum modice; surgant, lauent manus ac facies suas. Denuo signo pulsante pergant pueri in locum suum in choro; qui tandiu teneant signum quousque ab oratione surgant. Ad uesperam sint omnes candele accense ante altare. Antiphona, Dum transiisset Sabbatum. Psalmus, Dixit Dominus Domino. Responsorium, Surrexit Christus. Ad commemorationem sanctorum, quotidie dicant antiphonam de cruce ex ipsa festiuitate: ad stationem antiphona, de sancta Maria pro gentibus.

Tres dies celebrent in cappis cum summa deuotione, quod ita agi oportet: ab inchoatione obsequii  nocturnalis duo signa pulsabuntur, tria candelabra ante, et retro unum; inuitatorium duo pueri dicant. Surrexit Dominus uere. Alleluia in primo et secundo nocturno, siue uesperis pueri dicant. Per horas diei hebdomadarii antiphonam dicant. Euangelium pronuntiabitur tota septimana. Responsorium, Angelus Domini. In laudibus accendantur ante altare Xu. candele, retro septem. Tunc sonentur omnia signa,  et incipiant antiphonam, Angelus autem Domini, et alie que sequuntur, tantum unam canendo per singulos dies hebdomadario incipiente. Sacerdos sit in cappa, a quo altaria incensentur. Ad horas tres candele: ad matutinalem missam una collecta; offertorium et alia omnia sicuti die Dominico dicta fuerint, ita dicant tota septimana, preter prefationem que non est canenda nisi istis tribus. Ad maiorem sint omnes sacerdotes atque leuite in cappis: tribus corporalibus altare circumdetur: candele ante et retro illuminentur. Offertorium sex sustentent; in expletione misse omnia signa pulsentur. In refectorio quotidie faciant caritatem, similiter collationem. Tota septimana dicantur ad uesperas psalmi sicut die Dominico, cum Alleluia qualiter uoluerit.  Accensio luminis sicut ad missam.

Aliis tribus diebus mediocriter. Ad nocturnale officium sint tria candelabra ante aram et retro unum. In matutinalibus pulsabuntur omnia signa. Candela una augeatur et tabula discooperiatur; a pueris autem responsorium uel Benedicamus Domino in ante non peragitur, sed in loco suo agitur. Sacerdos alba indutus ad incensandum. Philacterie superstolantur  , et tapetia ex formis auferantur. Ad matutinalem missam omnes collecte ut solitum est, dicantur. Ad maiorem faciant ueluti usus est agere in XII lectionibus, et de candelabris similiter. Prefatio pretermittitur.

SABBATO IN ALBIS, Inuitatorium, Alleluia, alleluia, In laudibus, siue uesperis responsoria breuia qualia  uoluerint Paschalium: Alleluia tam in nocturnis quam horis per singulos dies decantent, similiter uersus qui sunt annotati ipsius diei. In uesperis sint quinque candelabra ante aram, posterius trina. Psalmos imponant Confiteantur. Antiphona. Cum esset sero; oremus, Presta, quesumus, omnipotens.



CAPUT uI. Octauis resurrectionis Domini.

Summo studio celebretur: accendantur mox ut expletum fuerit canticum graduum, tres candele ante aram, et retro una; ad canticum augeantur due antea, posterius una, superius quindecim. Inuitatorium duo in cappis. Alleluia. Lectio sanctorum Patrum, seu Actus apostolorum: Primum quidem. Responsorium, Angelus Domini, quartum, octauum,  et duodecimum a duobus decantabitur. Duodenum namque a capite recapituletur post Gloria Patri. In euangelio antiphona, Post dies octo. Ad matutinalem missam una collecta, et prefatio paschalis. Ad processionem, uenientibus ante ianuam monasterii, dum ordinati fuerint, ut mos est, tunc precedant quatuor antea in medio et dicant, Crucifixus in carne: tunc omnes esse debent sacerdotes et leuite in cappis. Ad maiorem missam sint septem candelabra ante aram, posterius tria; prefatio canitur. Ad explanationem sacre omnia signa pulsentur. Ad horas  tria candelabra sint. Ad uesperas Alleluia quemadmodum diatim  ordinate sunt soliti imponere ita persoluant, et psalmos ipsius diei Dominici recitent.



CAPUT uII. Pascha annotina  .

Sanctum Pascha quod preterito anno celebrauimus, si in quadragesima occurrerit, nullatenus agitur: si uero post Pascha inuentum fuerit, omne, quemadmodum in Domini resurrectione decantandum est, ita adimpleatur; preter euangelium quod legitur: Erat homo ex Phariseis. Quando in duodecim lectiones euenerit, matutinalis sacra inde agatur, et si in quotidianis diebus aduentauerit, maiorem missam celebrent ex eo.

 Cum octaue Pasche celebrate fuerint, hoc modo agant priuatis diebus: mox ut expleuerint nocturnale obsequium, sonent signum, et matutine laudes inchentur. In hoc namque loco priusquam alia inseramus, aliqua locutiuncula perdignum ducimus ut dicamus. Erunt forsan nonnulli qui hec inquirent, qua ratione interuallum non fit, sicut regula precipit? Respondeo, sunt quippe nonnulli fratres qui diuerso morbo laborant, quod antecessores nostri utiliter preuiderunt, hanc discretionem habere [habendam], ut ad nocturnale obsequium mox ut dictum fuerit, uenite, exultemus Domino: in laudibus, Deus, misereatur nostri, exeant illi qui indigent, et reuertantur, prout ipsi potuerint; pro alia aliqua [supp. re aut causa] nullo modo assensum damus: etiam  illos, qui frequenter hoc agunt, corripimus. Insuper et psalmos quos studiose decantare Domino suffragante debemus, propter breuitatem noctium absque mora oportet initiare. In euangelio antiphone que fuerunt ex die resurrectionis possunt dici cum ceteris, que in die Dominico habentur, usque in diem ascensionis Domini. Expleta sanctorum suffragia eant canendo antiphonam de sancta Maria et agant matutina omnium sanctorum, et matutina pro defunctis fratribus nostris, et quinque psalmos pro fratribus nuper defunctis. Ante primam subtollantur pallia ecclesie, et alia ornamenta, que usum [moris] est auferri. Ad primam, Miserere mei, Deus, septem psalmos, et litanias et missam pro  defunctis. In capitulum conuenientibus tribus uicibus, Deus in adiutorium meum intende, absque genuflectendo dicant; surgentibus ex ipsis infans  preparare tabulam semper debet ad priorem, uel ad illum qui ordinem tenet, si presens prior non erit, que sexies percuti debet.

Psalmos de horis familiaribus, quos solebant dicere, dimittant. Nam si euenerit, ut aliquem psalmum imponi necesse fuerit, aut iam inchoatum habuerint, uel defunctum tenuerint, pro hoc decantare congruum uidetur. Pulsante hora tertia conueniant omnes in ecclesiam, et oratione expleta eat sacerdos  cum ministris et inalbent  se. uenientes in choro denuo, signum pulsent et horam reddant. Et puer inchet litaniam; ad offerendam uadant quemadmodum mos est. Sexta feria namque agere debent missam sancte Crucis. Post nonam exeuntes ex refectorio, coadunentur in capitulo, et domnus abbas dicat tribus uicibus, Deus, in adiutorium meum intende; Domine, ad adiuuandum me festina. Tres uices genua nullo tempore in hac prece curuabuntur. In primis agatur reuerentia, atque tabula sonetur. Oremus, Pater noster. Et ne nos. Adiutorium nostrum in nomine Domini. Benedicite. Si quis hore none non presens fuerit somni negligentia, in capitulo satisfactionem faciat omnibus stantibus. Alia namque, facta sacra, finientur. Exeuntes inde inclinentur  ante et retro, et pergat unusquisque quod ei iniunctum fuerit. Ad uesperas namque, exeuntibus seruitoribus de refectorio, sonetur signum, et conueniant cuncti in unum, et agatur officium mortuorum.



CAPUT uIII. Dominica prima post octauam Pasche.

Sabbato ad uesperam responsorium, Ego sicut uitis. Inuitatorium, Alleluia. In primo nocturno, Alleluia, ego sum. Lectio de Apocalypsi Ioannis apostoli. Responsorium, Dignus, es, Domine, duabus hebdomadis.

DOMINICA II, sicut in prima. Responsorium breue dicat schola cum Gloria Patri. In primo, Surrexit Dominus de sepulcro. In secundo, Surrexit Dominus  uere. In tertio, Gauisi sunt discipuli: adhuc usque Kalendas Septembris dicantur propria ad diem pertinentia, preter quando historia ponitur, que ex ipsa maiores fratres promant. In resurrectione Domini seruitores exeuntes ex refectorio eant per scholam in oratorio sancte Marie suauiter decantando, Miserere mei, Deus. Totum estiuum tempus hic faciant, si bis comessuri sunt: in sera uero inde non retrocedant, sed per altum claustrum iuxta promptuarium.

DOMINICA III post octauas Pasche. Sabbato ad uesperam. Responsorium, uiderunt te aque, Deus. In crastino legantur de septem epistolis canonicis. Responsorium, Si oblitus fuero tui. Usque in ascensa Domini.

In festiuitate apostolorum Philippi et Iacobi. Ad uesperam quina candelabra ante altare. Lectio, Stabunt iusti. Responsorium. . . . . . . . a duobus in cappis dicatur, Alleluia, ego sum uitis. Lectiones de passione ipsorum. Responsorium. uirtute magna. Quartum, octauum, duodecimum ibi decantentur. In tertio Nocturno lectio expositionis Euangelii ipsius diei. In matutinalibus, antiphona Ego sum uia, cum aliis responsoriis quatuor atque Benedicamus Domino cantent ante aram pueri: et matutinalem sacram ex eo agant. Debent esse omnes sacerdotes atque leuite ad maiorem missam in cappis; septem cerei ante altare: quatuor fratres teneant officium.  Epistola, Stabunt iusti. Alleluia, stabunt iusti. Item Alleluia. Confitebuntur. Ad uesperas, Alleluia, ex antiphonis ipsius diei unam tantum, et psalmos apostolorum.

INuENTIO SANCTAE CRUCIS. Ad uesperam responsorium, Super omnia. Antiphona. Crucifixus in carne, alleluia, alleluia. Psalmi ex feria ipsius diei. Capitulum, Mihi autem absit. Responsorium, Super omnia. Hymnus, uexilla. uersiculus, Hoc signum crucis. Antiphona, O crux. Oremus, ipsius diei: et repetant antiphonam de sanctis. Statio fiat ad sanctam crucem; responsorium et oremus de ipsa cruce. uenite a duobus dicatur in cappis. Alleluia, sicuti diebus dominicis solitum est; hymnus, Aeterna Christi. Lectiones octo de sanctis. Responsorium,  Pretiosa: quartum, octauum et duodecimum duo fratres decantent. Ad canticum antiphona, Alleluia, dulce lignum, uel Propter lignum. Canticum, Domine, audiui, quod diuidatur in binas; Gloria uidelicet, Nunquid in fluminibus: Gloria, Existi in salutem. Homilia de Euangelio, Erat homo, cum expositione eiusdem. In laudibus antiphone que promantur, breuiata responsoria sine Benedicamus Domino, tam hac hora, quam ad uesperas pueri ante gradus proclament. Matutinalem missam ex SS. Euentii et Theodoli Natalitia faciant: maiorem uero antequam incipiant, sacerdotes atque leuite omnes sunt amicti cappis. Septem candelabra ordinent ante altare cum illis, que conuersi deferunt. Officium teneant quatuor, ipsum, Nos autem. Epistola,  Confido de uobis in Domino. Alleluia, dulce lignum. Item, Alleluia, alleluia, Christus resurgens. Euangelium, Erat homo: per horas dicantur antiphone de hebdomada. Ad uesperam antiphona, Alleluia, crucifixus. Psalmi, Dixit Dominus, confitebor, beatus, laudate; hymnus, uexilla, oremus. Cantores repetant antiphonam de sanctis cum Gloria.

DOMINICA PRIMA ANTE ROGATIONES, non dicatur psalmus, Ad Dominum cum tribularer, nec De profundis, pro defunctis; quia illis tribus diebus festiue celebrabuntur.

IN ROGATIONUM DIEBUS ad matutinale obsequium legant epistolas canonicas exacte; ueniant in alium chorum, canentque ibi matutinas omnium Sanctorum, atque mortuorum sine antiphonis. Eademque  faciant uespere. Post expletionem ipsorum matutinorum, uenientes in dormitorium requiescant. Post primam autem psalmus, Miserere mei, Deus, et si aliquis psalmus impositus fuerit, ante ipsum dicatur. Deinde sequuntur hanc psalmodiam, Deus, auribus nostris, cum quindecim psalmis pro omnium tribulationibus, cum precationibus siue remunerationibus benefactorum, nec non et pro defunctorum requie, quinque namque psalmi pro defunctis, deinde septem psalmi, et litania. Missam matutinalem dicant ipsius diei, et collectam, per omnia ut aliis diebus, et si aliquis sanctus fuerit aliquando ipso die, dicatur oratio ad hanc sacram, adiungentes  Sanctorum tuorum, et missam pro matutino ad maius altare. Offerendam cuncti faciant; pacem unus accipiat. Ad capitulum non est dicendus, sicut aliis priuatis diebus uersus, Deus, in adiutorium meum intende, nec loquendum est istis tribus diebus in claustro. Per horas, lectiones et orationes ex Domini resurrectione. Post sextam eant in dormitorium, aut paululum requiescant, uel in lectulis, qui uoluerint, legant, donec signum audiant: quo audito discalciati ueniant, et lauent manus ac facies. uenientes in ecclesiam facta oratione dicant pueri antiphonam, Exsurge, Domine. Tunc secretarius uel armarius tribuat philacterias cum reliquiis per singulos, preter pueros uel illos, qui aliquid contagionis admiserunt noctis sopore. Post antiphonam  iterum fiat oratio, et dicatur psalmus, Deus misereatur. Pater noster, et capitulum; Et ueniat super nos, collecta, Memento familie tue. Debent ita procedere ordinate illi, ut quasi processionem facerent: famuli in primis debent portare fanones. Unus conuersus crucem, alius aquam sanctam. Subdiaconus textum Euangelii. Ex uno latere candelabra, et ex alio thuribulum eant. Cum exire ceperint, sonent omnia signa, et dicant antiphonam, De Hierusalem exeunt reliquie. Post textum Euangelii exeant qui cantare nesciunt: deinde schola cum magistris, subsequantur eos cantores, duo et duo per ordinem gradientes: adunentur omnes, ut usque ad oratorium, quo celebraturi sunt missam, cantent antiphonam. Exeuntibus, famuli  habeant ante ianuam atrii, unus hinc, alius inde preparatas uirgas, quas tribuant omnibus etiam infantibus in eundo et redeundo: in ecclesiam intrantibus, ipsi procurent, qui dederunt, recipere atque custodire. uenientibus denique per ordinem, sicut insertum est supra, ante fores ecclesie, ubi sacra agere debent, protinus ut ibidem uenerint imponant cantores responsorium de sanctorum reliquiis: ibi consecrat signis pulsantibus.

Peracto itaque responsorio dicat sacerdos uersum atque Oremus [orationem] eorumdem sanctorum, et Dominus uobiscum. Post uersum seniores ponant philacterias  super altare hinc et inde, sicuti in choro consistunt, flectendo genua: mox ut positas  habuerint faciant orationem simul, et agant nonam; sacerdos cum ministris induatur uestimentis sacris. Secretarii autem priusquam illuc conueniant fratres, habeant omnia preparata, et pallio misso super altare, et scirpo in pauimento capelle, illico ut hora dicta fuerit, paraphonista incipiat officium, sacerdos dicat collectam in primis ad ipsum diem pertinentem, et aliam de sanctis, quorum reliquie sunt ibidem dedicate. Post lectionem Euangelicam accipiat licentiam ille a quo Agnus Dei est decantandus, et hebdomarii coquine cum procuratoribus refectorii. Offerendam atque pacem unus faciat. Recipientibus singulis philacterias cum reliquiis  genua flectant ut prius. Dehinc duo incipiant lectionem quibus annuerit armarius de maioribus: Kyrie eleison uero dicentibus quo usque ueniant ad monasterium; et tunc dicant nomen sancti ipsius ecclesie proprii duabus uicibus. Deinde faciant reuerentiam. Illi ut supra inchent. Sanctam Mariam, et alios sanctos qui sequuntur, ut unumquemque bis dicant. Debent namque reuertere per ordinem, sicut uenerunt. uenientibusque ante ualuas ecclesie litania conclusa erit. Tunc illi duo circumdati cappis unus hinc, alius inde imponant Agnus Dei: dicentibus, Gloria Patri, intrent omnes ecclesiam.

Interim famuli personent signa. Fratres autem imponant philacterias super mensam altaris, curuando  genua. Postquam positas habuerint, signis dimissis duo illi amicti cappis inchent, Exaudi, Deus. Clerus respondeat. Tunc illi ut supra secundo, Exaudi, Christe. Subsequatur clerus, Miserere nobis. Denuo illi bini, Exaudi, et clerus, orationem, Propitius. Interim illi duo dicant tertia uice, Sancte sanctorum Deus. Alii denique sancti semel promantur ab aliis duobus. Clerus simul respondeat, et ita concludatur. Nam inclinare non se debent nisi ad nomina sanctorum, quorum reliquie loco ipso consecrate [constitute] sint. Mox ut dicta habuerint tria nomina de sanctarum feminarum collegio, imponant: Omnes sancti, intercedite pro nobis, duabus uicibus, et tunc dicant, Exaudi, Deus, sicut initio prompserunt, tribus uicibus adiungentes, Kyrie  eleison, Kyrie eleison, Kyrie eleison.

Notate quod cum hoc dictum fuerit, inclinentur ante et retro, sicque eant procedentes in dormitoria, accipiantque caligas, et lauent pedes suos. Cymbalo percusso eant in refectorio edere panem. Tunc habere debent generale ueluti mos est quinta feria, adiicientes herbas loco pitancie. Istis namque tribus diebus sagimen  comedere non debent. Charitatem faciant, et eleemosynarii panem et uinum accipiant, quidquid his tribus diebus remanserit. Officium mortuorum quod post cenam priuatis diebus solent dicere, pretermittant.



CAPUT IX. uigilia Ascensionis Domini.

 uigilia ascensionis Domini ad primam post litaniam dicant matutinalem missam ad maius altare, de ieiunio triduano, et si aliquis sanctus ipso die fuerit, adiungantur ipsius collecte. Maiorem sacram agant ad ecclesiam, ubi processuri sunt cum processione, de Domini ascensione, adiungentes tantum collectam sanctorum, in quorum honore basilica consecrata fuerit, et alia pro populo degente ibi, Ineffabilem misericordiam tuam. Postquam reuersi fuerint, et litanie in choro explete, exeuntes lauent pedes suos, atque calcient. Sonante cymbalo coadunentur in refectorio ad edendum. Secretarii adornent ecclesiam: et sicut mos est, sic faciant. Ad  uesperam duodena luminaria ante aram, retro bis trina. Antiphona, Alleluia, sic ueniet. Psalmus ex feria, Laudate nomen Domini. Lectio, Primum quidem. Responsorium, Omnis pulchritudo. Hymnus, Hymnum canamus. Duo sacerdotes induantur cappis circumdando altari incensum. Antiphon, a Pater, manifestaui, oremus, Presta, quesumus, omnipotens Pater. Statio fiat ad sanctam crucem. Antiphona. O Rex glorie, Domine uirtutum, uel responsorium, Tempus est. Oremus, Deus, cuius filius. Ad Completorium imponant duos uersus: Quesumus, auctor omnium. Gloria tibi, Domine, qui scandis. Quos quotidie promant per omnes horas: alii uero hymni cum quali Gloria terminati fuerint, cum tali finiantur, sicut doctores ordinauerunt.



CAPUT X. Ascendens Christus celos, hos exigit usus.


Festiuitate namque gloriose Dominice exaltationis, mox ut canticum graduum peractum fuerit, accendantur tria candelabra ante aram et unum retro. Inuitatorium quatuor in cappis, Alleluia, Christum Dominum ascendentem. Hymnus, Iesu nostra redemptio. In lectionibus non aromatizabuntur altaria. Denique ipsis ex homiliis beati Augustini: Glorificatus a Patre, prima et secunda Nocturna; in tertia homilia beati Gregorii pape. Responsoria duo et duo decantabunt. Ad canticum augeantur nouem candelabra ante aram, posterius quina, in pertica quindena. Ad stationem, responsorium, Ponis nubem, et oratio eiusdem. Ante primam assumant  secretarii instrumenta sedium, et ornent capitulum. Ad matutinalem missam una tantummodo collecta, et prefatio ipsius diei precinatur. Omnes namque debent esse induti albis ante tertiam. Ordinetur processio ad modum per ordinem. uenientes uero in atrio ante ianuam monasterii incipiant responsorium, uiri Galilei, et ingrediantur sonantibus omnibus signis; accipiat custos ecclesie et tribuat per singulos [f. cappas] etiam ad conuersos: ad infantes uero tunicas. Dimissis signis agatur officium ab octo cantoribus. Duodecim candele ante altare. Alleluia quatuor. Alleluia sex dicantur. Credo in unum Deum canatur; offerenda duo excipiant, post sacram pulsentur omnia signa. Ad uesperam quotquot fuerint  candele ad sacram. Antiphona Alleluia, sic ueniet. Psalmus, Dixit Dominus, cum ceteris aliis: et antiphona in Euangelio, O Rex glorie triplicatur.

Per hebdomadam inuitatorium, Ascendens Christus in altum. Lectio ad Nocturnum de Actibus apostolorum: Primum quidem. uersiculus, et [supp. lectiones] quedam de sermonibus sanctorum Patrum ipsi diei conuenientes. Responsorium de ipsa festiuitate. Ad primam, psalmodia sicut soliti sunt aliis diebus; et litania atque sacra pro defunctis. Post tertiam agant missam ex Domini Ascensa, litaniam breuem ante dicentes.

DOMINICA I POST ASCENSIONEM. Inuitatorium, Alleluia, Christum preascendentem. Matutinalem sacram  ex Domini exaltatione; maiorem de Dominica quotidie. Si aliquis sanctus aduentauerit infra octauam, inde tres lectiones fiant. Inuitatorium a duobus Alleluia. Lectionem legant de Actibus apostolorum. Responsoria ex sancto ipsius diei; ad missam adiungentes alias consuetudinarias. Feria quarta sequente dicatur officium Dominicale: collectam adiungentes de ascensionis die, et alias consuetudinarias. Epistola et Euangelium de feria.

Octauis ascensionis Domini, inuitatorium duo. Fratres cantent in albis. Antiphone per ordinem ad Nocturnas; sed in laudibus sicut in ipsa festiuitate decantauerunt cum sequacibus responsoriis, ita prosequantur. Lectiones octo ex sermone sancti Augustini, Saluator noster, dilectissimi fratres.  Responsorium quartum, octauum, et duodecimum a pueris dicatur. Resp. breue: Ascendens Christus in altum. Ascendit Deus in iubilatione. Ascendo ad Patrem. Homilia ex Euangelio, Ego mittam promissum Patris mei in uos. Expositio Bede presbyteri. Missam sicut in eius festo. uespere sub Alleluia cantantur cum his psalmis: Dixit Dominus. Confitebor. Beatus. Laudate. Duobus diebus qui restant post octauam inuitatorium, Ascendens Christus, et cetera alia omnia ex ipsa festiuitate promantur; et si aliquis sanctus aduenerit, inde tres lectiones efficiant: et agant omnia sicut supra taxauimus infra octauas.



CAPUT XI. Hec oportet agi aduentu Spiritus almi.

 uigilia Pentecostes ante primam adornent monasterium, et per omnia sicut Sabbato sancto: uidelicet ad primam agant litaniam atque missam pro defunctis. Post capitulum conueniant omnes in unum ad radendum. Post sextam procedant omnes dormitum. Cum signum pulsauerit, surgant, abluant manus atque faciem, pergantque in ecclesiam absque ullo signorum sonitu, faciantque insimul orationem. Pueri quoque eant ante altare. Tunc uestientur illi qui legere uel cantare debent, quorum nomina in breue prenotata sunt, et infantes cuncti. Lectiones legant in primis sicuti priores sunt. Cum sacerdos peruenerit in presbyterum, pergant sedere in loco decreto. Lector procedat ad analogium: incipiat  legere lectionem, Tentauit Deus Abraham. Oremus, Deus qui in Abrahe. Lectio, Scripsit Moyses. Canticum, Attende celum. Oremus, Qui nobis prophetam. Lectio, Apprehendent septem mulieres. Canticum, Cantemus Domino. Oremus, Deus, qui nos ad celebrandum. Lectio. Audi, Isrel. Canticum, uinea facta est. Oremus. Deus, qui incommutabilis uirtus. Canticum, Sicut seruus. Oremus, Concede, quesumus, omnipotens Deus, ut qui solemnitate. His rite peractis uestiantur duo in cappis, ad dicendam Litaniam in choro, quam per omnia dicant sicut in Sabbato sancto. Tunc ipsi duo maneant in choro usque dum missa sit finita, choro hinc et inde repetente.

Mox ut dixerint, exeant sacerdos et ministri in  sacrario; diaconus induat stolas argentatas, atque dalmaticam aureatam: subdiaconus tunica circumdata auro: octo uel quinque cantores uestiantur in cappis, quorum sex uel tres ex his cantent. Alleluia, Confitemini Domino, et alii duo, tractum, Laudate Dominum, omnes gentes. Bini conuersi candelabra [supp. portent], tertius thuribulum: quippe duo qui canunt litanias, ad finem dicant, Accendite. Kyrie eleison. Pulsent signum, accendant septem candelabra ante altare. Tunc sacerdos ueniat et faciat confessionem. Dimissis signis, canat, Gloria in excelsis Deo. Oremus, Presta, quesumus. Epistola, Cum Apollo esset. Euangelium, Si diligitis me. Offertorium, Emitte spiritum. Agnus Dei dicatur, et postmodum communio: Ultimo festiuitatis die; textus  deferantur per omnes. Hostie quinque mittantur. Pacem omnes accipiant. Quibus expletis, pulsetur signum, agant orationem: eant seruitores, accipiant mixtum; postmodum cantent nonam, pergant ad reficiendum. In hac die sagimen non comedant, caritatem faciant, et eleemosynarius panem et uinum accipiat, sicut iu omnibus uigiliis festiuitatum, preter Pasche. Ad uesperam duo signa pariter pulsabuntur; duodecim candele ante altare, retro uero decem. Alleluia imponant ex antiphona, Repleti sunt omnes. Psalmi ipsius diei. Lectio, Dum complerentur. Responsorium, Apparuerunt apostolis. Hymnus, ueni, Creator spiritus. Bini namque sacerdotes induantur cappis, deferantque incensum super altaria,  atque antiphonam paraphonista tunc repetat cum ceteris. Oremus, Presta, quesumus, omnipotens Deus ut claritatis. Ad completorium imponant uersus, et ad omnes horas. Hinc, Christe, nunc paraclitus. Gloria tibi, Domine.



CAPUT XII. Hec oportet agi aduentu Spiritus almi.

Sanctissimo die Pentecostes cum summa ueneratione atque deuotione, Spiritus sancti celebretur aduentus. Debent quippe in nocturnalibus obsequiis omnes coronarum lampades accendere, et cetera summo studio componere * signorum pulsationes modulate subtrahere, atque ad ultimum perstrepere, cum sonantur in unum, tandiu, quousque infantes ueniant in ecclesiam. Ad inuitatorium quatuor uestiantur  in cappis. Primo et secundo nocturno ante altare tria candelabra ponantur. Pro unoquoque nocturno, singule antiphone. Dicantur lectiones octo de Euangelio quod legitur in uigilia. Sermo sancti Augustini. Alie quatuor de homilia sancti Gregorii pape ex euangelio ipsius diei. Ad tertiam semper lectionem uniuscuiusque nocturni incenset sacerdos maius altare, simulque fratres. Responsoria duo pariter decantent. Ad canticum augeantur quindecim candele in pertica. In albis quinque antiphone decantentur. Responsorium breue pueri persoluant: Spiritus sanctus procedens. Ante primam adornetur altare. Ad matutinalem missam una dicatur collecta, ut mos est. Tum omnes induantur  albis. Post expletionem misse, benedicat sacerdos aquam: mox ut fuerit benedicta, imponat hanc antiphonam: uidi aquam, qua dicta, et oratione, ueniente sic per ordinem cantando. Antiphona, Hodie, fratres dilectissimi. Dein magistri cum infantibus, abbas post eos: alii seniores uenientes duo et duo sicut priores fecerunt. Cum uero ceperint exire, initiet domnus abbas antiphonam: Transeuntibus. Mox ut fuerint ad ualuas monasterii, procedant sex uel octo ex cantoribus, quos armarius annuerit in medio, et cantent antiphonam, Crucifixus in carne. Ingredientes uero initient responsorium, Spiritus sanctus repleuit, pulsantibus signis. Post tertiam celebrent missam cum omni diligentia, ueluti [supp. in die] resurrectionis Domini. Offertoria duo teneant,  quorum unus panem et uinum, alius aquam [offerat]. In refectorio propinent caritatem, sicut in prefata festiuitate. Ad uesperam antiphona, Alleluia, loquebantur. Psalmus, Dixit Dominus. Responsorium, Repleti sunt omnes.

Per octauas duo inuitatorium [supp. cantant], Repleti sunt omnes Spiritu sancto, alleluia: in eo tono, sicut Surrexit Dominus uere. Deinde accensio luminum atque pronuntiatio euangeliorum, atque sonitus signorum, seu matutinalis sacra, uel reuestitio in cappis, nec non et sonitus signorum post celebrationem misse, uel uespertinales psalmi ex toto fiant, quemadmodum in hebdomada Pasche. In laudibus uel horis canatur alleluiatice  de resurrectione,  atque ascensione, nec non et de ipsa celebratione iam facta. Namque in missa hoc modo distinguitur. Secunda feria officium, Cibabit. Oremus, Deus, qui apostolis. Epistola, Aperiens Petrus. Alleluia, Emitte. Alleluia, Loquebantur. Euangelium, Sic enim Deus dilexit mundum. Offertorium, Intonuit. Communio, Spiritus sanctus. Tertia feria officium, Accipite iucunditatem, et alia omnia sicut inuenientur. Quatuor namque diebus, qui restant, agant officium ad missam sicut in die Pentecostes. Epistola atque euangelium ueluti per annum, quando feria; sicut consertum fuerit in sacramentorum codice, sic promatur. Sabbato ad uesperas quina candelabra illuminentur ante aram. Alleluia, Repleti sunt. Sacerdos sit in cappis. Antiphona ad Magnificat: Non  uos relinquam. Oremus, Deus, qui hodierna die.

Si ieiunia mensis quarti uenerint infra ipsam hebdomadam, efficiant ita. Ante tertiam, agant missam de festo, omnia per ordinem, sicut effati iam sumus. Ieiunium proteletur usque nonam. Processio non fiat, nec litania cantabitur. Post sextam, cum audierint signum, surgant e dormitorio, lauent manus ac facies suas, ueniantque in oratorio absque sonitu ullius signi, et faciant orationem. Sacerdos uestiat se cum ministris. Cum fuerint induti incipiat paraphonista officium: Deus dum egredereris. Oremus, Presta, omnipotens Deus, mentes nostras. Lectio, Dixit Salomon. Responsorium, Propitius. Oremus, Presta, quesumus, omnipotens et misericors. Lectio,  Audi, Iacob. Responsorium, Terra mota est. Euangelium, Accedentes discipuli ad Iesum. Offerendam atque pacem unus accipiat. Offertorium, Meditabor. Communio, Pacem meam. Sexta feria antiphona. Repleatur os meum. Collecta, Da, quesumus, ecclesie. Lectio, Exsultate, filii Sion. Responsorium, Esto mihi. Euangelium, uenit ad Iesum uir. Officium, laudes, ac communio, Spiritus ubi uult spirat.

Sabbato conseruetur ordo iam decretus. Facta oratione ueniat sacerdos cum ministris in sacrario, et induat se uestimentis sacris. Pueri omnes se inalbent. Cantor sit in choro cum cappa. Charitas Dei. Unus tantummodo conuersus sit, qui deferat candelabrum: lectionem infantes legant in primis  iuniores, deinde alii sicut sunt priores. Responsoria ipsi cantent uicissim singuli. Sacerdos ueniens ad altare faciat confessionem cum leuita, dicat, oremus Mentibus nostris, uel Effundam de spiritu meo. Responsorium, Protector. Oremus, Illo nos igne, uel Locutus est Dominus. Responsorium, Propitius esto. Oremus, Deus qui ad animarum. Lectio, Audi, Isrel. Responsorium, Conuertere, Domine. Oremus, Presta, quesumus, omnipotens Deus. Lectio, Dixit Dominus ad Moysen. Responsorium, Dirigatur. Oremus, Presta, quesumus, omnipotens. Lectio, Angelus Domini descendit. Benedictionem minorem duo fratres in albis dicant: Benedictus es, Domine: usque dum; Benedicant te, celum, terra, mare et omnia que in eis sunt. Deinde repetant. Et laudabilis. Gloria  Patri. Cum repetitione, Et laudabilis, et tunc subsequantur. Sicut erat. Et laudabilis. Illis supra respondentibus. Benedictus es. Mox ut dictum fuerit ueniat sacerdos ad altare et dicat, Dominus uobiscum. Collecta, Deus qui tribus. Epistola, Iustificati igitur. Tractus, Laudate, similiter duo in albis. Euangelium, Egrediente Iesu. Offertorium, Deus, Deus salutis mee. Communio, Non uos relinquam orphanos.



CAPUT XIII. Octauis Pentecostes.

Inuitatorium, Alleluia, Spiritus Domini, quod duo cantent in cappis. Tria candelabra ante altare, retro una. In nocturnis antiphone singule cum  Alleluia de ipso festo dicantur, lectiones octo de sermone sancti-Leonis pape. Quartum octauum et duodecimum responsorium a duobus cantabitur. Homilia de Euangelio, Erat homo ex Phariseis expositionis Gregorii Nazianzeni. In laudibus antiphona, Alleluiu, dum complerentur. In Euangelio antiphona: uenit homo ad Iesum, nomine. In die namque hoc si aliqua festa occurrerint, repetant antiphonam et agant matutinalem missam, adiungentes collectam Deus, qui hodierna die. Si sanctus Spiritus peruentus non fuerit, ad sacram ipsam unam collectam persoluant cum prefatione diei Paschalis. Processio fit sicut preteritis diebus Dominicis, attamen cum uenerint in redeundo in atrio ante fores ecclesie, initient hanc antiphonam, Crucifixus  in carne. Cum repetitionibus Nolite. Intreuntes canant antiphonam, Hodie completi sunt. Ad missam omnes circumdentur cappis. Septem candelabra ante aram, et tria retro. Officium, Spiritus Domini. Oremus, Deus qui hodierna. Epistola, uidi ostium apertum. Alleluia, Non uos relinquam. Item Alleluia. ueni, sancte Spiritus. Euangelium, Erat homo ex Phariseis. Offertorium, Confirma hoc, Deus. Communio, Factus est. Ad expletionem sacre omnia signa pulsentur. Ad uesperam antiphona Alleluia, repleti sunt. Antiphona in Euangelio. Hodie completi sunt, alleluia, alleluia, alleluia. Hodie omnes apostoli.



CAPUT XIu. Dominica II post Pentecosten.


In ipsa hebdomada feriatis diebus cantent officium, Domine, in tua misericordia. Oremus, Deus in te sperantium. Euangelium, Homo quidam erat diues. Exhinc namque usque ad Idus Septembris quarta siue sexta feria ieiunare debent; sicut Pater noster Benedictus instituit sue Regule cap. 47. Et ab abbate illa discretio fieri debet, quam ipse beatissimus preceptor iussit propter pusillanimes, uel eris intemperiem, aut si labor maior factus fuerit loci illius. Si autem abbati uel priori uisum fuerit, ut, si reficiantur, hoc modo agant. Mox ut surrexerint de capitulo, et in claustro uenerint, iubente abbate sonetur signum minus, ut hebdomadarii coquine, et alii fratres preparent omnia, que preparanda sunt,  et agant missam ad tertiam, et reficiantur ad sextam. Si uero ieiunauerint, post sextam protinus ut surrexerint meridiani [forte a meridiana, id est, a somno post meridiem], ueniant pueri ante altare orationem facere; qua facta, imponant hanc antiphonam, Exsurge, Domine. Tunc faciant processionem per ordinem sicut iam crebrius prompsimus. Euangelia legantur in feriis sicut in libro sacramentorum conscripta inuenerint. Debent quippe sexta feria cantare missam in honorem sancte Crucis, et si aliquis sanctus euenerit, unde tres lectiones agantur, cantent missam de ipso sancto. Et quando sanctus non aduentauerit, quinta feria legatur Euangelium ipsius diei, Homo quidam erat diues. Tota namque  ipsa hebdomada ad Magnificat debent cantare antiphonas ex Euangelio, Homo quidem erat diues. Sabbato ad uesperam reponsorium, Preparate corda uestra. Ad Magnificat antiphona, Montes Gelbe.



CAPUT Xu. Dominica III post Pentecosten.

Dicant inuitatorium, Preoccupemus. Hymnus, Nocte surgentes. Lectiones octo legant de regibus. Responsorium, Deus omnium. In tertio [Supp. nocturno] homilia ex Euangelio: Homo quidam erat diues. Responsoria de eiusdem historia cantent, usque Kalendas Augusti. Ad matutinalem horam hymnus, Ecce iam noctis. Usque Kalendas Octobris  Malachim  atque uerba dierum legant in refectorio. In diebus itaque feriatis in Euangelio ad Magnificat, antiphonas tam historicas quam euangelicas que subsequantur, uicissim quotidie canimus. Aliis namque diebus Dominicis, que subsequuntur, similiter lectiones octo ad nocturnalia obsequia legantur ex libris Regum, usque Kalendas Augusti.



CAPUT XuI. Incipit hinc rhythmus sacrato dogmate comptus.

Quando ieiunium quatuor temporum post octauam Pentecostes euenerit, quarta et sexta feria sicut regularia ieiunia celebrentur. Loquentur post capitulum in claustro usque ad tertiam. Post sextam, cum audierint signum, surgant e lectulis, et discalciati  procedant ad lauandas manus, atque facies, pergantque in ecclesiam tam ipsi quam pueri absque aliquo sonitu. Cum autem orationem habuerint factam, pueri incipiant antiphonam, Exsurge, Domine, et reliquum quod faciendum est, faciant quod ibi conuenit, et Litaniam decantent. Sabbato autem non faciant ante missam maiorem Litaniam. Ad sacram offertorium, atque orationes, et omnia sicut prenotata sunt infra hebdomadam Pentecostes in hoc libro, et nos inuenimus in sacramentorum codice atque authenticis conscriptis ut ita persoluant. Ad refectionem quidquid remanserit fratribus eleemosynarius accipiat. Adipem ne comedant. Exeuntibus inde unusquisque legat cum silentio. His duobus diebus post cantatam uesperam, illico, ut  dormitorio exierint, sonet custos signum tandiu, quousque conueniant pueri et agant officium mortuorum. Aliis diebus quando bis ederint faciant protinus ut seruitores de refectorio exierint.



CAPUT XuII. Exigit hos mores sanctus Baptista Ioannes.

In uigilia natiuitatis sancti Ioannis Baptiste post sextam protinus ut signum insonuerit, surgant e lecticis, prouideantque suis sibi indigentiis, ac lauent manus atque facies, pergantque in oratorium absque sonitu metalli; peragant orationem, et statim incipiat puer Litaniam; sicque missam celebrent sicut in sacramentario continetur: ad cuius expletionem sonetur signum, et interim orent. Seruitores uero eant mixtum accipere, ac denuo pulsetur  signum, et reddant horam. Quidquid autem in ipso die remanserit in refectorio, eleemosynarius accipiat. Sagimen in hac die ne comedant, dumque ad mensam sederint custos ecclesiam adornet, presbyterium, atque chorum; altaria sericis gliphaticis  . Cerei ante altare duodecim, retro octo. Ad uesperam signum unum sonabitur in primis. capitulum, Priusquam te formarem. Responsorium, Precursor Domini. Hymnus, Ut queant laxis. uersiculus Erit enim magnus coram Domino. Sacerdotes duo induantur cappis. Circumfument altaria incenso.  Antiphona, Ingresso Zacaria bina uice repetatur. Oremus, Presta, quesumus, omnipotens Deus, ut supra. Ad stationem responsorium, Inter natos. Oremus, Ipsius. Ad inuitatorium, quatuor in cappis. Hymnus, Ut queant laxis. Lectiones octo ex sermone sancti Augustini, Diei hodierne solemnitas solemne desiderat. In tertia uigilia Euangelium, Elisabeth impletum est. Homilia sancti Ambrosii episcopi; responsorium duo et duo simul fratres pronuntiabunt; duodecimum a capite repetatur post Gloria. Ad canticum, Beatus uir qui in sapientia. In laudibus, responsorium breue: Ecce dedi uerba mea. Hymnus, Ceteri tantum. Ad missam matutinalem, Iustus ut palma, solummodo ista oratio dicatur, Concede, quesumus, omnipotens Deus. Lectio  Isaie, Ad Sion: Ecce adsum. Responsorium, Iustus ut palma. Alleluia, Tu puer. Euangelium, Dixit Zacarias ad angelos: usque Auferre opprobrium meum. Offertorium, Gloriam et honorem. Communio, Magnus es. Ad maiorem missam cuncti sint uestiti cappis, etiam idiote , pueri toti  tunicas habeant indutas. Officium nouem teneant, Graduale unus, alleluia sex. Ad sequentia pulsent duo signa maiora simul. Iubente abbate, offerendam duo faciant. In refectorio generale atque pitantia dentur. Semel propinetur potio. Ad uesperam antiphonas illas, quas supra in nocturnis decantauerunt, et psalmos de unius martyris officio assumant. Responsorium, Reges uidebunt, uel Elisabeth Zacarie.  Hymnus, Almis prophete.

Infra octauas genua non flectant. Inuitatorium, Regem precursoris. In primo et secundo nocturno antiphonas imponant. Lectiones legant de sermonibus Patrum. Responsoria de eiusdem beati [supp. Ioan. Bapt. festo]. Psalmi familiares nec promantur in hoc obsequio, sed nec ullus alius pro defunctis: sed illico sonent signum, et agant matutinas laudes sub una antiphona, postmodum ueniant in alium chorum, cantent omnium sanctorum matutinas et mortuorum. Ad primam, psalmus, Miserere mei, Deus. Deinde missa pro defunctis. In claustro loquantur tam ante tertiam, quam post nonam. In horis dimittant psalmos familiares. Ad tertiam  sonent signum, orent communiter, postmodum induantur albis illi, qui missam agere debent. Denuo pulsato signo agant tertiam. Ex hinc Litania. Ad missam collecta, Concede, quesumus, et consuetudinarie. Epistola, Audite, insule. Euangelium, Elisabeth impletum est, et alia sicut in sacramentorum libro continentur. In horis imponant antiphonas que in laudibus fuerunt. Ad uesperas illas, que dicte sunt in nocturno, et psalmi de feria sicuti ueniunt diatim. Nam si infra ipsam celebrationem aliquis sanctus euenerit, faciant ex illo. In lectionibus inuitatorium decantent. Hymnus, Ut queant  laxis. Et post unumquodque nocturnum, antiphonam unam imponant ex beato Ioanne, et lectiones legant ex eodem. Responsoria de sancto canant, similiter in laudibus. Quinque antiphone in laudibus, et postmodum repetant antiphonam de sancto Ioanne. Ad primam dicant missam pro defunctis. Ad tertiam agant de sanctis, adiungentes collectam ex Baptista, et alia. Post expletionem misse efficiant omnia ex magnifico Ioanne.

Octaua eiusdem magnifici Ioannis inalbent se. Ad inuitatorium duo fratres, Ipsum regem precursorem. Hymnus Ut queant laxis. Antiphone et responsoria sicuti in eius natiuitate celebrarunt, ita persoluantur ab omnibus; preterquam responsoria breuiata: At Gloria Patri a pueris decantabitur. In primis sic,  Ecce dedi uerba mea. In secundo, Reges uidebunt. In tertio, Elisabeth Zacarie. Lectiones octo, Et factum est die octauo. In tertio homilia ex Euangelio, Elisabeth impletum est. Post lectionem euangelicam, hanc orationem dicant. Concede, quesumus, omnipotens Deus. In laudibus quinque antiphonas imponant. Antiphonam postmodum cum Gloria ex apostolis repetant. Missam matutinalem de sanctis apostolis celebrent. Ad maius officium, De uentre matris mee, sicut in eius festiuitate fuit. Collecta, Concede, quesumus, omnipotens Deus, et sequentiam decantent. Ad uesperam, antiphone sicut in primo nocturno precinerunt. Psalm. de festo unius martyris. Responsorium, Elisabeth. Hymnus, Almis prophete. Antiphona, Lumen quod animo cernis. Oratio de ipso,  et postmodum repetant antiphonam de apostolis.



CAPUT XuIII. uIGILIA SANCTI PAULI. Taliter apostolicum colit obseruantia festum.

Ante primam adornent totam ecclesiam per ordinem, sicut fuit in die natalis Domini. Missam matutinalem agant de sancto Leone papa. Officium, Statuit ei, oratio de sancto Leone, et collecta beati Ioannis, et alie consuetudinarie pro uiuis, adiungentes Sanctorum tuorum nouissime. Epistola, Ecce sacerdos magnus. Euangelium, uidete, uigilate, et orate. Offerendam faciant omnes: post sextam, ut audierint signum, surgant e lectulis, lauent manus atque facies, et eant pueri in ecclesiam absque ullius sonitu signi. Faciant orationem, et induatur sacerdos  casula, diaconus dalmatica, subdiaconus tunica: cantores in choro cum cappa: tres conuersi in albis, quorum duo deferant candelas et thnribulum; infantes omnes sint in albis; duo fratres in cappis ad responsorium, et tunc pulsentur omnia signa.

Officium, Dixit Dominus Petro: Oratio, Presta, quesumus, omnipotens Deus: Responsorium, In omnem terram: Offertorium, Mihi autem nimis, textus Euangelii deferant ad omnes: ad pacem omnes accedant; in refectorio tabule cooperte, generalem cuncti habeant, atque pitantiam, qualicunque euenerit die. Adeps nec comedatur ipsa die. Charitas propinetur ad omnes, et quod remanserit  ex pane et uino eleemosynarius accipiat. Ad uesperas duo signa pariter pulsentur. Cerei XII collocentur ante altare. Antiphona ad uesperam, Beati eritis, psalmi de ipsa die. Lectio, Petrus quidem: Responsorium, Si diligis me. Tres uel quatuor fratres ante altare resonent hymnum; Felix per omnes, et tantummodo in hac synaxi cantent. Duo sacerdotes induantur cappis ad deferendum incensum. Antiphona, Tu es Petrus, et postmodum hec triumphaliter explicabitur. Oremus, Deus qui ecclesiam tuam, et repetant antiphonam de sancto Ioanne. Ad completorium hunc uersum incipiant, uos seculi iusti iudices: ita dicatur per omnes horas, usque ad octauam. Ante nocturnale obsequium illuminetur tota ecclesia. Signa omnia pulsentur insimul,  quoadusque pueri ueniant. Inuitatorium quatuor in cappis dicant, Christum Regem regum adoremus, uel Tu es pastor ouium: Hymnus, Exsultet celum. Lectiones octo ex sermone beati Leonis pape, Omnium quidem sanctorum solemnitatem. In tertia uigilia, homilia beati Hieronymi, Philippus iste est frater Herodis. Tres lectiones. Duodecima dicta, sancti Hilarii episcopi, In processu sermonis. Ad tertiam autem lectionem sit sacerdos in cappis qui incenset altare maius tantum et chorum. Responsoria duo et duo decantent pariter: ad Gloria Patri, adiiciantur plures, et post Gloria recapitulent a capite. Post expletionem lectionum, Euangelium uenit iehsu. Collecta ad matutinas laudes. Responsorium, Quodcunque: Hymnus, Aurea luce. Antiphona,  Quodcunque: Oremus et antiphona de precursore.

Missa matutinalis alia non agitur, nisi illa quam sacerdotes populo decantant per altaria. Sed mox ut exierint de capitulo sonet squillam custos ecclesie. Pueri exeant, lauent manus, atque in ecclesiam pergant. Tum secretarius denuo pulset signum, quousque ueniant facere orationem: qua facta, induantur omnes tam minores quam maiores albis. Deinde sonetur signum et agant tertiam. Tunc accipiant ornamenta processionaria, quemadmodum die natalis Domini nostri Iesu Christi. Armarius imponat antiphonam, Dum duceretur Petrus, et ita incipiat processio, et exeant sicut uenerunt ordinate per claustra. Cum fuerint in atrio ante preparent  se, ut mos est, in choro; cantor inchet antiphonam hanc, Ducti sunt Petrus: exhinc incipiat responsorium, Tu es pastor ouium, et intrent in basilicam. Tunc personantibus cunctis signis, det secretarius omnibus fratribus cappas, pueris tunicas. Officium a duodecim sit custoditum. Responsoria quatuor, alleluia sex in  ambone persoluant. Officium duo faciant: ad inchoationem sacre duodecim cerei accendantur ante altare. Ad explanationem misse omnia signa pulsentur.

In refectorio omnia habeant preparata sicut in pascha, eademque propinatio fiat. Ad uesperam antiphona, Iurauit Dominus, et alie sicut mos est  agere in natilitio apostolorum. Responsorium, Petrus apostolus et Paulus: Hymnus, Felix per omnes: Oremus. Deus qui apostolo tuo Petro collatis. Deinde repetant de sancto Paulo. Antiphona cum Gloria. Oratio ipsius; et postmodum de sancto Ioanne. Si ista festiuitas euenerit die Dominico, processionem faciant sicut in resurrectione fecerunt.



CAPUT XIX. In sancti Pauli festo.

In sancti Pauli, ad inuitatorium duo sint in cappis. Hymnus, Exsultet celum. Primo et secundo nocturno lectiones sanctorum Patrum, Filioli mei, audite nos, et liberate uos. Responsoria, Qui operatus est Petro. Quartum, octauum, et duodecimum a capite post Gloria incipiatur. In laudibus, Hymnus, Doctor  egregie. Antiphona et oratio ipsius: et postmodum de sancto Petro, cum Gloria. Dein de Baptista Ioanne. Ad missam matutinalem de sancto Petro, Nunc scio uere. Collecta, Presta, quesumus, omnipotens Deus, ut nullis, atque Ioannis Baptiste, et alie. Ad maiorem omnes sint circumdati cappis, pueri tunicis. Officium teneant sex. Epistola, Notum facio uobis Euangelium meum. Graduale quatuor cantent. Alleluia sex, ad finem misse omnia signa sonitizent. In horis antiphone que sint de laudibus, sine uersibus sequacibus promantur. Ad uesperas antiphone de nocturno dicantur sine uersibus. In primis Qui operatus est Petro, et alie. Responsorium Tu es uas electionis. Hymnus, Doctor egregie. Postmodum repetant antiphonam de sancto Ioanne,  dein de apostolo Petro. In crastino uero celebrent octauas sancti Ioannis sicut superius insertum habemus.

Pridie misse [f. mensis] Iulii officium plenum fiat septem diebus pro cunctis familiaribus nostris, sicuti fieri mos est pro fratribus nostris nouembris [suppl. mense.]

Infra octauas horum apostolorum ita agant. Genua non flectant. Inuitatorium, Regem apostolorum: Hymnus, Exsultet celum. Supra psalmos assumant de apostolis que conueniant: aut ex historia Principis apostolorum, que inter se concordent. Lectiones de sanctorum Patrum sermonibus. Responsorium apostoli principis primum, secundum  sancti Pauli, tertium Petri beati. Psalmum nullum post nocturnas assumant, sed statim sonent signum et agant matutinas ex luce, et hanc antiphonam imponant, Hoc est preceptum meum. Hymnus, Aurea luce. Postmodum in alio choro cantent matutinas omnium Sanctorum atque defunctorum, Deus auribus nostris, ei quinque psalmos pro anniuersariis fratrum. Ad primam missa mortuorum. In claustro loquantur sicut aliis diebus; in horis autem antiphona plurimorum apostolorum. At ubi minus eueniunt promant de propriis: similiter capitula atque orationes. Psalmi familiares non imponantur. Post tertiam agant missam. Officium, Mihi autem. Oremus, Deus cuius dextera: Epistola, Iam non estis hospites: Responsorium, Nimis honorati: Alleluia,  Ego uos elegi: Euangelium, Hoc est preceptum meum: Officium, In omnem terram: Communio, uos, qui secuti estis me. Ad uesperam, antiphona que super Euangelium sit, que communis sit amborum, et psalmi de feria. Post tertiam agant officium mortuorum sicut mos est. Si sanctus aliquis euenerit unde tres lectiones efficiant, faciant ut protulimus infra octauas S. Ioannis.



CAPITULUM XX. Octauis apostolorum.

Octauis apostolorum antiphona ad uesperam, Beati eritis cum uos. Psalmi ex feria: Hymnus, Aurea luce: Antiphona, Isti sunt sancti: Oremus, Deus cuius dextera: Inuitatorium, Gaudete et exsultate, duo fratres decantent in cappis. Luminaria tria ante  altare, hymnus, Exsultet celum. Antiphone plurimorum apostolorum assumantur. Lectiones de sanctorum Patrum sermonibus legantur. Responsoria mystice cantent, unum assumant ex historia beati Petri, et aliud de apostolo Paulo: que omnia, sicut ubi opus fuerit decantando adimpleant. Quartum, octauum et duodecimum a duobus decantentur. Ad canticum, Antiphona, Gloriosi principes terre. Euangelium, Iussit iehsu discipulos suos. Homilia eiusdem beati Hieronymi. In laudibus antiphona, Hoc est preceptum meum, et alie que sequuntur, Hymnus, aurea luce: Antiphona, Sanctum et uerum lumen. Matutinalem missam, si fuerit dies Dominicus, de ipsa dicant, adiungentes collectam apostolorum; si uero non, ex apostolis agant. Ad maiorem sint omnes  leuite atque sacerdotes in cappis. Luminaria sex ante altare cum illis, que conuersi deferunt. Officium, Sapientia sanctorum: Oremus, Deus cuius dexteram: Epistola, Hi sunt uiri misericordie: responsorium, Iustorum anime: Alleluia, Iusti epulentur: Euangelium Iussit iehsu: Officium, Exsultabunt: communio Iustorum anime. Antiphona ad uesperam, uirgam uirtutis tue: Psalmi, Dixit Dominus: collocet eum: uenientes uenient: confortatus est: Domine probasti me: Responsorium, Petrus apostolus et Paulus: Hymnus, Aurea luce: Antiphona, Isti sunt due oliue et duo candelabra: Oremus, Deus cuius dextera.



CAPUT XXI. In festiuitate sancti Petri ad uincula.


Festiuitate sancti Petri ad uincula Capitulum, Petrus quidem seruabatur in carcere. Responsorium, Si diligis me. Hymnus, Petrus beatus catene laqueo. Quodcunque uinclis. Gloria Deo per immensa. Sacerdos sit in cappis, incenset altare. Antiphona, Angelus Domini adstitit. Et tertia uice decantetur. Oremus, Deus qui beatum Petrum apostolum. Inuitatorium, Tu es pastor ouium, ipsumque duo fratres decantent in cappis. Hymnus, Exsultet celum. In primo nocturno, antiphona, In omnem terram. Lectiones quatuor de Actibus apostolorum: Misit Herodes rex manus. In secundo alie quatuor ex sermone sancti Augustini Audistis, fratres karissimi, beatissimum Petrum. Responsoria omnia cantent ex historia ipsius  incipis. Simon Petre, quartum, octauum, et duodecicimum a duobus decantentur, et a capite ipsum duodenum post Gloria recapitulent. Ad canticum antiphona, Misit Herodes, uel misit Dominus angelum. Canticum, uos sancti Domini. Homilia ex euangelio, uenit iehsu in partes. In albam  ; Petrus autem seruabatur. Antiphona, erat Petrus dormiens. Antiphona, Angelus Domini. Hymnus, Petrus beatus. Antiphona. Qaodcunque.

Ad missam matutinalem dicantur collecte sicut in duodecim lectionibus; ad maiorem induantur omnes cappis, etiam conuersi, qui sciunt cantare. Ad hanc sacram adsint candele ante altare. Officium teneant sex fratres. Nunc scio uere. Oremus, Deus, qui beatum Petrum. Epistola, Misit Herodes. Responsorium,  Constitues eos, a duobus decantetur uel a tribus. Alleluia, Solue iubente Deo, a quatuor. Euangelium, uenit iehsu. Officium, Constitues eos. Offertoria duo accipiant. Communio, Simon Ioannis. Ad uesperas antiphona, Iurauit Dominus, uel proprie ipsius nocturnalie. Hymnus, Petrus beatus. Antiphona, Dixit Simon Petrus ad Iesum, et collecta in ipso die posita.

DOMINICA I MENSIS AUGUSTI. Sabbato ad uesperam, responsorium, Emitte Domine. Ad Magnificat. Dominus possedit me. De Salomone legant tam in ecclesia, quam ad refectionem, usque [Supp. ad initium] mensis Septembris.



CAPUT XXII. uigilia sancti Laurentii.

 uigilia sancti Laurentii post sextam mox ut sonuerit custos ecclesie signum, surgant omnes e lecticis, et prouideant indigeriis suis, et conueniant, lauent manus ac facies: infantes absque ullo sonitu signi ueniant in ecclesiam ante altare, efficiant orationem, exeant et se induant uestimentis sacris misse coaptatis, sacerdos cum ministris, et deinde dicant missam ex uigilia ipsius diei. Alleluia non canant. In ipso die nec adipem comedant, et in refectorio, quidquid remanserit de pane et uino eleemosynarius accipiat. Ante uesperam custos ecclesie ornet altaria sericis, et in formulis tapetia supra extendat. Ad uespere synaxim quinque cereos ante altare ponant. Capitulum, Confitebor tibi, Domine  rex. Responsorium, Quo progrederis. Hymnus, Martyris Christi. uersiculus, Dispersit, dedit pauperibus. Antiphona, Leuita Laurentius. Oremus, Adesto, Deus, supplicationibus. Ad stationem responsorium, Leuita Laurentius. Oremus, Excita, Domine, in ecclesia. Ad inuitatorium quatuor in cappis, Beatus Laurentius. Hymnus, Deuota mente. Lectiones octo de eius passione. Responsorium quartum, octauum, et duodecimum sicut mos est in quatuor cappis post Gloria recapitulentur. Primo et secundo nocturno tres candele ante altare sint, retro una. In tertio homilia  sancti Augustini, Amen, amen dico uobis, nisi granum frumenti, et cerei duo augeantur.

Post Euangelium recitatum, oremus, Excita, Domine. In laude, ad stationem responsorium, Beatus Laurentius. Missam matutinalem agant ex die Dominica si adfuerit, adiungentes orationem sancti Laurentii. Excita, Domine, et alias consuetudinarias. In horis imponant antiphonam ex matutinis laudibus sine uersibus. Ad missam maiorem omnes sacerdotes atque leuite sint amicti cappis. Septem cereos accendant ante aram. Oremus, Presta, quesumus, omnipotens Deus. Ad uesperam antiphona que super nocturno fuerit, imponant, sine uersiculis sequentibus. Psalmos ex uno martyre assumant. Tam in hac hora quam in matutino unus sacerdos  sit in cappa ad incensandum altare. Octaua eiusdem efficiant duodecim lectiones. Ad inuitatorium duo fratres in albis, Iustus florebit. Antiphona et responsoria sicut supra in eius sacro. Nam scimus quia hec repetitio huius festiuitatis infra octauam beatissime Marie euenit. Lectiones legant de sanctorum Patrum [sermonibus], responsoria octo cantent de prefati sancti historia. In matutinalibus quinque antiphonas promant, et missam maiorem ad tertiam ex eo agant. Officium, Domine, probasti cor meum. Collecta, Excita, Domine. Epistola, Qui pacem seminat. Responsorium, Preuenisti eum. Alleluia, Hic est uere martyr. Euangelium, Si quis uult post me uenire. Officium, In uirtute. Communio, Posuisti, Domine: et si hec octaua die Dominico aduenerit,  lectiones octo legant de ipso beato; alie quatuor de Dominica. Homilia eiusdem diei. Sequuntur matutinales laudes ipsius Dominice. Ad collectam, repetant antiphonam cum Gloria de prefato sancto: dein promant antiphonam de sancta Maria, et si congruum uidetur, tertium nocturnum fiat de sancta Maria: ipsius uero Dominici diei agatur missa in quotidianis diebus



CAPUT XXIII. uirginis Assumptum cuncti sic ducite mecum.

uigilia Assumptionis sancte Marie. Ante primam ornent ecclesiam, hinc et inde parietes cortinis nec non palleis  , choro post dorsa fratrum in circum aptent bancalia  , in formulis tapetia: altaria  ornent suis ornamentis: in maiori omnes libros paratos ponant, et duodecim candele ante ipsum. Basilica sancte Marie optime decoretur tam palliis quam phanonibus  auro textis. Missam matutinalem agant de sancto Eusebio, adiungentes alias pro defunctis. Offerendam omnes faciant. Post capitulum ueniant omnes ad radendum. Post sextam cum audierint signum surgant e lectulis, lauent manus atque facies, et eant pueri in ecclesiam absque sonitu signi: faciant orationes, et induantur, sacerdos casula diaconus dalmatica subdiaconus tunica.  Cantor in choro sit cum cappa; tres conuersi albi [albis induti], quorum duo deferant candelabra, tertius thuribulum. Infantes omnes sint in albis; duo fratres in cappis ad decantandum responsorium: et tunc pulsentur omnia signa. Tres cerei coaptentur ad hanc missam ante altare. Officium, Salue, sancta parens. Oremus, Deus qui uirginalem aulam, et alie consuetudinarie. Lectiones de sapientia, Ego quasi uitis fructificaui. Responsorium, Benedicta et uenerabilis. Alleluia in hac hora non canitur. Euangelium, Extollens quedam mulier. Offertorium Felix namque, et dimidii [Id est, media pars fratrum] offerant, sicut usi sunt quotidianis diebus. Communio, Beata uiscera. Ipso die adipem non comedant, et quidquid remanserit in refectorio, eleemosynarius  accipiat.

Ad uesperam in primis pulsentur due squille, postmodum duo et duo signa pulsabuntur: duodecim cerei ante altare, retro decem. Antiphone super psalmos, Gaude et letare. Psalmi de ipsa die. Capitulum, In omnibus requiem. Responsorium, Ornatam monilibus. Hymnus, Quis possit amplo. Duo sacerdotes induantur cappis ad circumdanda altaria incenso. Antiphona, Sancta Maria exora semper, et triumphaliter canatur. Oremus, Deus qui uirginalem aulam. Ad stationem antiphona, Mater Domini nostri Iesu Christi; uersus, atque orationem de ipsa beata, quam uelint. Ante nocturnale obsequium priusquam sonentur signa, accendantur omnes corone  , et tres candele ante altare maius, et retro due, deinde  pulsentur omnia signa quousque infantes ueniant. Ad inuitatorium quatuor uestiantur cappis. Hymnus, Quis possit amplo, aut Christi peruia. Lectiones legantur omnes ex sermone sancti Hieronymi. Cogitis me, o Paula. Tractus duo et duo cantent. Primo, secundo et tertio nocturno sacerdos induatur cappa cum alba, et dum tertiam lectionem inchoauerit lector, ipse sit preparatus in secretario, mittat incensum in thuribulum, et tunc ueniat, aromatizet altare maius solummodo, deinde in choro fratres per ordinem. Ad cantica accendantur quindecim cerei in pertica, et nouem ante altare, et retro septem, Euangelium nec [l. cum.] pronuntiabitur. Responsorium duodecimum post Gloria recipientes recapitulent. Euangelium, Repleta est. Oratio, ueneranda nobis,  Domine. In laudibus responsorium, Exaltata est sancta Dei genitrix. Hymnus, Lux mundi beatissima. Ad stationem responsorium: Que est ista. Tunc sacerdos dicat uersum atque orationem ex ipsa uirgine [uirginis missa] sacra. In horis tres candele ante altare illuminentur. Priusquam sonetur prima, ponantur in altare maius omnia ornamenta, calices aurei, et duo candelabra in eodem loco accendantur, totaque die ardeant. Missa matutinalis in basilica sancte Marie dicatur, et una tantummodo collecta  promatur. Ad Sanctus, sanctus omnes inalbentur a minimo usque ad maximum. Cum exacta fuerit, tunc pulsent signum et efficiant orationem simul. Et tunc demum sonent signum, et agant tertiam.

Armarius atque secretarius preparent se processionariis ornamentis, deinde procedant duo ex iuuenibus aut infantibus, et induant se tunicis ad textus Euangelii deportandos. Et tunc accedant conuersi, qui accipiant candelabra, duo thuribula, unus thymiamatis materiem, et tres cruces. Exhinc adsint quatuor seniores qui sacrum ordinem habeant, quique portent reliquias minores, et alius extra istos procedat, et accipiat tabulam cum imagine Domini nostri Iesu Christi, atque ipsius genitricis. Tunc  paraphonista imponat hanc antiphonam, Tota pulchra es. Atque aliam, Quam pulchra. Deinde ueniant ordinate sicut in his elementis prefixum apparet:

Aquam sanctam, crucem, thuribulum. Candele, candelabrum, candele. Sacerdos, sceptrum, brachium, crucifixum. Cassa, textum, textum, sceptrum gloriose. Crucem, thuribulum, candelabrum. Candele, tabula, pomum  .

Deinde infantes cum magistris, et tum domnus abbas, exhinc sacerdos et postmodum leuite, nouissime conuersi. Quamdiu ueniunt canendo per claustrum, sic ordinati procedant, ut absque mora in atrio ecclesie sic pergatur: et cum ibi fuerint, stant ordinata processione in medio, ut uenerunt.  Seniores assistant ueluti in choro usus est standi, dicant ibi hoc responsorium, Super salutem. Quo peracto intrent ecclesiam hoc responsorium decantando, Assumpta est Maria in celum, sonantibus cunctis signis. Custos ecclesie tribuat cappas ad omnes; ad infantes tunicas. Signis dimissis habeat armarius preparatas duodecim cappas in choro, et quibus annuerit abbas, illis se uestiant, secumque officium inchent, Gaudeamus.

Secretarius ante altare duodecim candelas accendat. Graduale quatuor decantent, Propter ueritatem. Alleluia sex, Assumpta est Maria. Euangelium, Repleta est Spiritu sancto Elisabeth, uel Euangelium, Intrauit Dominus iehsu in quoddam castellum. Credo in unum Deum. Offertoria a duobus. Missa expleta,  omnia signa pulsentur. In refectorio trina propinatio fiat, sicuti in Domini Resurrectione protulimus; et omnia in omnibus, ut repererint ibi, adimpleantur. Ad uesperam antiphona, Dum esset rex. Psalmi, Dixit Dominus. Antiphona, Leua eius. Laudate pueri. Letatus sum. Antiphona, Nigra sum. Psalmus, Nisi. Antiphona, Iam hyems. Psalmus, Lauda, Hierusalem, Dominum. Responsorium, Exaltata est sancta. Hymnus, Quis possit amplo. In Euangelio antiphona, Hodie Maria.

 INFRA OCTAuAM genua non flectant. Signa sonentur ut mos est quotidianis diebus. Inuitatorium, Sancta Dei genitrix. Lectio de sermone sancti Hieronymi. Responsorium de ipsa beata. In unoquoque nocturno singule antiphone. In laudibus unum signum pulsabitur, et psalmos sub una antiphona promant: ueruntamen unam ex istis per singulos dies: Assumpta est Maria uirgo. Maria uirgo semper benedicta. Pulchra es. Responsorium, Exaltata est. In expletione commemorationis sanctorum ueniant in alium chorum, et dicant ibi matutinas; et tunc reuertantur pausando in dormitorium, si adhuc dies non est. Ad primam dicatur missa pro defunctis; in claustro loquantur sicut in aliis diebus: in horis assumantur antiphone nocturnales, que conueniant, siue de laudibus, seu ex Euangelio, aut de  Canticis canticorum. Cum custos ecclesie insonuerit signum, eant omnes, et faciant orationem, et tunc induantur albis illi, quibus ad sacrum seruire concessum est. Pulsante signo agant tertiam. Psalmos familiares in horarum finibus non imponant. Expleta tertia, agant officium Gaudeamus, aut uultum tuum. Item aliud Salue sancta parens. Responsorium, Benedicta et uenerabilis. Alleluia, Propter ueritatem. Alleluia, O quam pulchra es. Alleluia, Assumpta est. Alleluia, Hodie Maria. Officium, Assumpta est. Alleluia, Felix namque es, uel Aue Maria. Communio, Exaltata est uirgo Maria, uel Beata uiscera. Alleluia, Dilexisti. uespere sub una antiphona dicantur, psalmi feriales. Seruitoribus exeuntibus de refectorio,  agant officium mortuorum. Si uenerit aliquis sanctus, unde agi debent tres lectiones, tunc legant sermonem de sancta Maria, et tractum de sancto promant, et in laudibus quinque antiphone dicantur, et ad tertiam missa ex eo celebretur. Sabbato fiat ad sanctam crucem. Si dies Dominica occurrerit omnia agant de beata uirgine, et in tertio nocturno pronuntient Euangelium, Repleta est Spiritu sancto. Et si aliquis sanctus non adest, missam matutinalem agant ex ea; et infra ipsam hebdomadam dicant dominicalem sacram  . Similiter quarta, et sexta feria adiungentes Euangelia ipsius diei affixa in libro.



CAPUT XXIu. Octaua sancte Marie.

 Octaua sancte Marie ad inuitatorium sint quatuor in cappis, et hanc antiphonam dicant, uenite adoremus Regem regum, uel Odor tuus sancta Dei genitrix. Psalmus, uenite. Hymnus, Fit porta Christi. In primo nocturno antiphone, sicut in eius festiuitate, ita dicantur. Lectiones octo de sermone sancti Hieronymi, Legimus ergo quam sepe ad funera, et ad sepulturas. Responsoria ipsius beate. Homiliam legant, Intrauit Dominus in quoddam castellum. Hec lectio superiori pulcherrima ratione connectitur. Ad missam offertorium, Gaudeamus omnes. Oremus, Famulorum tuorum. Lectio, In omnibus requiem. Oremus. Graduale, Propter ueritatem. Alleluia, Hodie  Maria uirgo, uel O quam pulchra es, uel Alleluia, Assumpta est. Item alium uersum, Post partum uirgo. Quem qui cantat, unum post alium dicat. Clerus qui chorum tenet, siue illi, qui in longum consistentes, cum repetitionibus que inibi conueniunt cantent. Sequentia similiter. Euangelium, Intrauit Dominus iehsu. Offertorium, Assumpta est. Communio, Exaltata est uirgo. Ad uesperam antiphone cum psalmis, sicut in festiuitate ipsius.



CAPUT XXu. In festiuitate sancti Bartholomei.

Festiuitate sancti Bartholomei ad uesperam tapetia coaptentur in formulas, et quinque cerei ante altare. Lectio unius [supp. ex al. ms. apostoli]. Responsorium breue a pueris concinatur. Ad gradus  sacerdos sit in cappis. Oremus, Omnipotens sempiterne Deus. Ad stationem responsor um. Ciues Dei Apostolorum. Oremus de ipso. Ad inuitatorium duo in cappis, Gaudete. Candele tres ante altare. Lectiones et responsoria de ipso beato: quartum octauum, et duodecimum a duobus dicatur. In tertio homilia beati Gregorii pape ex euangelio, Hoc est preceptum meum. Cerei duo augeantur ad aram. Ad stationem responsorium, Fuerunt sine querela. Missam matutinalem ex eo. Ad maiorem omnes sacerdotes, et leuite circumdentur cappis. Offertorium, Mihi autem nimis. Graduale, et omnia sicut in apostolorum festo continetur, ita fiant. uesperas, sicut mos est in natiuitate unius apostoli agere, sic faciant. Si hec solemnitas die Dominico aduenerit, omnia  tamen de apostolo fiant.



CAPUT XXuI. In festiuitate sancti Augustini.

Ad uesperam, Ecce sacerdos magnus. Antiphona, In medio ecclesie. Oremus, Ecclesiam tuam, Domine. Ad stationem responsorium, In medio ecclesie. Reliqua in sancti Ioannis Euangeliste festo, et oremus de confessore. Inuitatorium Regem Confessorum Dominum. Lectiones octo de eius uita. Ex prouincia ergo Africana. Responsoria de confessoribus: quartum, octauum, et duodecimum a pueris decantetur cum Gloria. Introitio ex homilia sancti Gregorii ex euangelio, Homo quidam peregre, uel uigilate itaque. Ad stationem, Ecce uere Isrelita. Missa matutinalis dicatur de ipso, uel si aliquis sanctus adest  dicatur de ipso. Ad maius officium, In medio ecclesie. Ecclesiam tuam, Domine. Lectiones de Sapientia, Optaui, et datus est. Responsoria, et omnia de confessoribus.

IN NATIuITATE SANCTI IULIANI MARTYRIS inuitatorium duo in cappis. Psalmus, Iustus florebit. Psalmus uenite et omnia de unius martyris. Festiuitas sicut in duobus cappis, sic fiat.



CAPUT XXuII. In decollatione sancti Ioannis

uespere priusquam sonentur, adornetur altare nomine ipsius dedicatum optime, et unus cereus anteponatur: ad maius quinque. Capitulum, Sancti  ludibria. Responsorium, Precursor Domini uenit. Hymnus, Assertor equitatis. uersus, Magna est gloria eius. Antiphona, Interrogatus Ioannes. Oremus, Sancti Ioannis Baptiste, et martyris tui. Et tunc repetant antiphonam de sancta Maria Sauina  . Inuitatorium duo in cappis dicant, Aeternum, trinumque Dominum. Hymnus, Deus tuorum. Antiphona, Ad omnia que. Item alleluia, Audiuit Herodes, et cetera sicuti capitulata sunt in authentico. uersiculi unius martyris dicantur. Lectiones octo de sermone sancti Ioannis episcopi, Hodie nobis Ioannis uirtus, Herodis feritas. Responsorium, Misit Herodes. Quartum, octauum et duodecimum duo decantent. In tertio nocturno pronuntietur euangelium secundum Mattheum, In illo tempore, audiuit Herodes.  Homilia Bede presbyteri. Natalem, fratres karissimi, beati Ioannis diem celebrantes. Candele augescant due ante aram. In laudibus responsorium, Gloria et honore. Hymnus, Non fuit uatis. Antiphona, Misso Herodes. Missa matutinalis agatur de sancta Sauina [Sabina] addentes collectam sancti Ioannis atque consuetudinarias. Ad maiorem, omnes gradus sacerdotum atque leuitarum cappis circumdentur. Septem lampades accendantur. Offertorium, De uentre matris mee, quod sex teneant. Oremus, Sancti Ioannis Baptiste. Epistola, Sancti ludibria. Responsorium, Priusquam, duo decantent. Alleluia, Inter natos mulierum, tres persoluant. Euangelium, Misit Herodes ac tenuit Ioannem. Offertorium, Magna est, uel Posuisti. Communio. Posuisti, Domine.  In refectorio tabule cooperiantur. In horis capitulum unius martyris. Orationes de ipsius Natiuitate, que conueniant, uel de martyre assumantur. Ad uesperam antiphone de nocturnis dicantur. Psalmi unius martyris. Responsorium, Posuisti, Domine. Hymnus, Assertor. Antiphona, Medio carceris stabat beatus Ioannes. Oratio, Sancti Ioannis Baptiste.



CAPUT XXuIII. Dominica prima mensis Septembris.

Hic dimittatur tractus breuis usque in Pascha. Sabbato ad uesperam responsorium, Antequam comedam suspiro: antiphona ad Magnificat, cum audisset Iob. Legantur tam Dominicis diebus et uigiliis,  quam quotidianis refectionis horis libri Iob, Tobias, Iudith et Hester et Esdra, et ea cum commentationibus, quousque Octobris mensis presto sit tractatus, de eisdem libris cantentur.

IN III. DOMINICA, de historia Tobie. Sabbato ad uesperam responsorium, O mitis pater benedic: Ad Magnificat, antiphona, Ne reminiscaris. Lectio ad uigiliam de libro ipsius Tobie, Tobias ex tribu et ciuitate Nephtali: tractus, Peto Domine.

DOMINICA Iu. Mensis Septembris de Iudith. Ad nocturnalia obsequia lectio prima, Arphaxat itaque Rex Medorum, et alie que sequuntur ex eodem libro: tractus, Tribulationes ciuitatis.



CAPUT XXIX. Theotocos ortum celebrent sic uerba clientum.


In natiuitate sancte Marie priusquam sonentur uespere ornentur altaria et omnis ecclesia. Super formas sternant tapetias ante uesperam: ornetur presbyterium atque chorus. Capitulum, Egredietur uirga: responsorium, Gloriose uirginis Marie. Pallio  , et circumcoaptent bancalia: ante arcum extendant pallium, testes [textus] Euangeliorum in altare omnes ponant: quinque cerei accendantur ante ipsum, in instrumento tres, in alia altaria unus tantummodo, et sint sericis decorata: tam ista, quam illa que inscripta sunt. Super formulas sternant tapetia. Capitulum, Egredietur uirga: responsorium, Gloriose uirginis Marie, uel Corde et animo:  Hymnus, Aue maris stella. Sacerdos incenset altaria circumdatus cappa. Antiphona, Felix namque: uersus, Aue Maria: oratio, Supplicationes seruorum tuorum: et repetant antiphonam de sancto Adriano ad stationem, Felix namque, uersus, Aue Maria, et oratio ipsius beate. Inuitatorium, Natiuitatem uirginis Marie, quod decantent in capitulo quatuor. Hymnus, Quem terra pontus, uel Fit porta Christi. Tria luminaria accendant ante altare, retro unum. Lectiones octo de canticis canticorum legantur, Osculetur me, uel approbate consuetudinis. Responsorium quartum duo promant, octauum tres duodecimum quatuor: post Gloria a capite repetant. Ad canticum augescant quidecim candelas in pertica.  Euangelium pronuntietur, Liber generationis, et expositionis sancti Hieronymi: ex eadem lectione in laudibus. Ad stationem responsorium, Natiuitatem. Missa matutinalis de sancto Adriano. In basilica sancte Marie audiant et collectam de ipsa; dicant, et alleluia. Oratio consuetudinaria. Ad maiorem omnes sacerdotes atque leuite circumdentur cappis, et infantes tunicis. Offertorium, Gaudeamus: aut Salue sancta parens: oratio, Supplicationem: lectio, Dominus possedit me: responsorium, Benedicta, quod tres dicant, alleluia quatuor, Natiuitatis gloriose: Euangelium, Liber generationis: offertorium, Felix namque es, et duo accipiant offertoria: communio, Beata uiscera. Mox ut missa expleta fuerit, omnia signa pulsentur. Ad uesperas quinque  cerei ante aram sint, tres retro. Antiphona, Benedicta; psalmus, Dixit Dominus: antiphona, Sicut myrrha: psalmus, Letatus: antiphona, Hec est que nesciuit: psalmus, Nisi Dominus; antiphona, De fructu: psalmus, Memento, Domine, Dauid: lectio, Una est columba mea: responsorium, Natiuitas est hodie. Hymnus, Nunc tibi uirgo. Antiphona, Natiuitas tua: oratio, Famulis tuis. Si uenerit die Dominico ipsa festiuitas, ad processionem post benedictam aquam, et Asperges me, tunc inchent responsorium, Beata progenies unde Christus natus est; aut antiphonam, Quam pulchri sunt; pergant ad sanctam Mariam, dicta oratione super infirmos fratres; peracto  responsorio Oremus: dicant sacrum hunc uersum, Post partum uirgo. Oratio, Supplicationibus. Per claustrum dicant antiphonas, et responsoria.



CAPUT XXX. Idibus Septembris.

In omnibus semper sic incipiatur a uobis. Agant primam sicuti prius, denique ipso die incipiant ieiunium quod regula [Cap. 41] precipit. Post capitulum sonetur tabula sicut solet priuatis diebus, et loquantur usque dum sonetur tertia. Post tertiam fratribus cum silentio residentibus in claustro, infantes et infirmi ueniant in refectorium. Post sextam eant in dormitorium ad pausandum, et dum pulsatum fuerit signum surgant et prouideant necessitatibus  suis, et dum manus et facies habuerint ablutas, infantes absque ullo sonitu procedant in ecclesiam ante altare, et orent communiter, deinde surgant et dicat unus ex ipsis litaniam: sacerdos cum ministris pergat in secretarium, et induat se uestimentis sacris, et persoluat munia

Post missam pulsato signo pariter orent et exinde qui seruituri sunt fratribus uictum accipiant, et post interuallum illud, dicta nona, ueniant ad reficiendum. Post uesperas dicant officium mortuorum, et deinde pulsato cymbalo conueniant ad bibendum. Feria quarta et sexta faciant processionem. In duodecim lectionibus faciant, sicut soliti sunt. Reliquum usum agant ut supra.



CAPUT XXXI. In exaltatione sancte crucis.


Ornentur altaria sericis. In maioris medietate ponantur libri parati et quinque cerei accendantur: in formulis tapetia ordinentur. Ad uesperam lectio, Hoc enim sentite in uobis. Responsorium, Super omnia ligna. Hymnus, uexilla regis. uersus, Hoc signum crucis. Antiphona, O Crux admirabilis. Oratio, Deus qui unigeniti. Postea e sanctis martyribus dicatur antiphona, cum Gloria. Inuitatorium, Regem Martyrum. Duo sint in cappis. Hymnus, Aeterna Christi munera. Primo et secundo nocturno de sanctis dicant. Responsorium quartum, octauum, et duodecimum duo fratres decantent. Ad canticum antiphona, Super omnia ligna cedri. Alleluia, Propter lignum facti sumus serui, uel Audiui. Diuidatur in  tria Gloria. Euangelium Nunc iudicium est mundi pronuntietur, et que sequuntur omnia de sancta cruce festiue celebrentur. In laudibus responsorium, Hoc signum crucis. Hymnus, Crux benedicta. Ad stationem antiphona, Super omnia. Missa matutinalis dicatur de sanctis. Ad tertiam omnes fratres albis uestiti conueniant, et dicta tertia expandant tapetia ante altare, et precedant duo leuite ubi posita fuerat sancta crux, et ducant eam ante altare maius, discooperientes et conclamantes hanc antiphonam, Ecce lignum crucis. Illico flectant genua omnes, et ueniat una pars fratrum, prosternat se, oret in primis, et tunc osculetur crucem, et philacteria. Cantor inchet antiphonam, et repetant interim Crucem  tuam adoramus. Domine. Psalmus, Misereatur nostri. Quod per omnes uersus antiphonam repetant, et interim alie dicantur antiphone, O crux splendidior, o crux uiride lignum. Postquam adorata fuerit crux leuataque ante aram, paraphonista statimque cum clero intonat hanc antiphonam, Super omnia ligna cedrorum, et ponant [ponunt] crucem in apto loco: tum dentur ad unumquemque fratrum cappe, ad infantes tunice. In altare maius pallium coaptent et albam; septem candele cum eis, quas deserunt conuersi, qui adsunt ad missam. Dein pulsent signa et incipiant officium, In nomine Domini omne genu flectatur, et sex fratres teneant chorum. Oratio, Deus qui unigeniti. Epistola, Christus factus est pro nobis, Et responsorium, Christus factus est. Alleluia, Dulce  lignum. Et decantent Euangelium Nunc iudicium est mundi, usque, Ut filii lucis sitis. Offertorium, Protege, Domine. Communio, Per signum crucis. In horis capitula atque uersiculi, nec non et orationes tales dicantur, que conueniant ad ipsum diem. Ad uesperas quinque luminaria sint et hanc antiphonam persoluant cum Psalmis, Nos autem gloriari. Psalmus, Dixit Dominus. Saluator mundi. Psalmus, Cum fueris. Antiphona, Adoramus te, Christe. Psalmus, Beatus. Antiphona, Salua nos, Christe. Psalmus, Laudate pueri. Lectio, Christus factus est. Responsorium: Hoc signum crucis. Hymnus, uexilla regis. Antiphona, O crux benedicta, aut Crux fidelis inter omnes. Postmodum dicant antiphonam de sanctis precedentibus, et subsequentibus, et si in  hac festiuitate euenerit dies Dominicus, omnia efficiant sicuti presignatum habetur: etiam similiter prostrati adorent crucem.



CAPUT XXXII. In ieiunio Quatuor Temporum.

Feria quarta faciant processionem sicuti soliti sunt. Lectiones ambe legantur in tono sicuti epistola. Responsorium ad unamquamque dicant. Adipem istis tribus diebus nec comedant. Feria sexta similiter agant processionem. Sabbato post sextam, mox ut audierint signum, surgant, et prouideant necessitatibus suis, lauent manus ac facies, eant in ecclesiam pueri absque sonitu, et orent simul; surgentes precedat sacerdos in sacrarium et induat se casula,  diaconus alba et stola, quatuor fratres albis, quorum duo cantent benedictionem, alleluia, uersum, tractum, et conuersi, qui deferant candelas, et infantes omnes circumdant se albis. Lectio non dicatur in hac missa, et illico ut preparata sunt omnia, ueniat cantor in choro, et incipiat officium. Sacerdos procedat ad altare, oret et agat confessionem cum leuita et tunc dicat Oremus et collectam, sicut in sacramentorum continetur libro. Lectiones legant iuniores et postmodum priores: similiter responsoria decantentur ab uno incipiente et postmodum cantores in choro . . . . de capite: tamen ab ipso solo finiatur uersus a quo ceptus est. Due candele ante altare, ut diebus priuatis, accendantur. Lectiones, Locutus est Dominus. Responsorium,  Protector noster. Lectio, Locutus est Dominus. Responsorium, Conuertere, Domine, uel Factum est uerbum Domini. Responsorium, Dirigatur. Lectio, Angelus Domini, legatur usque, Cherubim et super exaltatum in secula; tunc prosequatur benedictio que minor est: qua peracta ueniat sacerdos ad altare, dicat Dominus uobiscum, et orationem, Deus qui tribus puerorum. Alie uero minime subsequantur. Lecta epistola promat tractum, Laudate Dominum, omnes gentes. Textum osculare, et offerendam agere solummodo abbas faciat, uel cui iusserit. Illi quatuor fratres, qui cantauerunt benedictionem atque tractum absque ulla licentia exuant se. Pacem unus accipiat, si duodecim lectiones fuerint ipso die de aliquo sancto. Ad istam missam non  mittatur nisi una hostia, et pueri non procedant ad tenendum corpus Domini ad communicandum; quia ad missam de sancto hoc patrauerunt. In refectorio quidquid remanserit eleemosynarius accipiat.

Sunt quoque et quatuor Sabbata, in quibus sunt ieiunia constituta et officia lectionum et orationum maiora: id est Sabbato Martio mense primo, iuxta obseruationem Quadragesime uerno tempore, quando mensis nouorum apud Iudeos habebatur: mensis quarti Idibus Iunii secundo Sabbato in ieiunio: Idibus de frugibus primi panis Domino offerebatur et otium ipsius diei custodiebatur. Septimi mensis, id est Septembris. Tertio Sabbato autumni tempore: hic mensis totus erat solemnis, in quo dies expiationum, et afflictio anime et non faciendo opus  seruile die Scenopegie, id est fixio tabernaculorum, quinta decima die septem diebus decimi mensis, hoc est Decembris. Quarto Sabbato ante diem natalis Domini, ante uidelicet quatuor Sabbata in eadem hebdomada semper quarta et sexta feria ieiunia, et orationum et lectionum solemnia sunt celebranda. His etenim diebus fiunt iuxta decreta Gelasii pape ordinationes. Hec solemnia quatuor Sabbatorum Duodecim lectiones uulgo appellantur; quia cum ipsis lectionibus et canticis uel psalmis qui canuntur, hic numerus adimpletur.



CAPUT XXXIII. uigilia sancti Matthei.

uigilia sancti Matthei apostoli mox ut fratres audierint signum post sextam surgant, lauent manus  et facies, et tunc pergant pueri sine aliquo sonitu in ecclesiam; faciant preces ante aram, et incipiant lectiones: nam statim ut se leuauerint . . . . Officium, Ego autem sicut oliua. Oratio, Da nobis, omnipotens Deus, uel de Sapientia, Beatus homo. Responsorium, Iustus. Euangelium, uidit iehsu publicanum nomine Leui. Offertorium, Gloria et honore. Communio, Posuisti, Domine. Ad missam sicut soliti sunt in uigiliis apostolorum: et eleemosynam sic faciant. Ad uesperam lectio, Quam speciosi pedes. Responsorium, Cum spiret animalia. Hymnus, Exsultet celum. Antiphona, Similitudo. Oratio ipsius. uersus in cappis, Gaudete et exsultate. Lectiones octo de passione eius. Responsorium quartum duo  promant, octauum tres, duodecimum quatuor in medio ecclesie. Homilia de ipso die pronuntietur. Due candele augeantur. Ad stationem eant ad sanctam crucem. Matutinalis missa ibi cantetur, et hoc officium, Os iusti, uel de Sapientia, Beatus uir qui inuenit. Responsorium, Beatus uir qui timet. Alleluia, Ego uos. Euangelium de ipso. Offertorium, Posuisti, Domine. Communio, Magnus es. Ad maiorem omnes sint sacerdotes ac leuite in cappis, infantes in tunicis. Offertorium in medio ecclesie quoque sex teneant: quinque cerei illuminentur preter illos quos conuersi deferunt. Collecta, Beati Matthei. Epistola, Similitudo uultus. Responsorium duo fratres, Constitues eos. Alleluia ter dicant. uersus, Ad Sion. Euangelium, Cum transiret iehsu, uidit hominem  sedentem. Offertorium, In omnem terram. Communio, Magnus es. Ad uesperam quinque luminaria. Antiphonas atque psalmos assumant de apostolorum [supp. officio]; quibus expletis dicant antiphonam de sancto Mauricio sociorumque eius.

Si hec namque festiuitas euenerit infra ieiunia quatuor temporum, omnia tamen celebrentur, sicut predictum est. Post capitulum denique sedeant in claustro usque dum signum insonuerit hora tertia, et tunc eant in ecclesiam, faciantque orationem et induantur omnes sacerdotes et leuite albis. Dicta tertia circumdent se cappis, et celebrent missam, ut supra taxauimus. Ad nonam agant sacram de ieiunio, sicut mos est, et si sola uigilia euenerit adiungentes tantummodo collectam mortuorum: et si  Sabbato aduentauerit ipsa uigilia, missa matutinalis similiter de capitulo, et adiungantur ex . . . uigilia de ieiunio. Missa matutinalis agatur de apostolo, et adiungantur orationes consuetudinarie pro uiuis, seu pro defunctis, Sanctorum tuorum.



CAPUT XXXIu. Agminis etherei pergant sic gaudia cuncti.

In festiuitate sancti Michelis ad uesperam Capitulum, Factum est silentium. Responsorium, In conspectu angelorum. Antiphona, Factum est silentium in celo. Quinque ad finem huius cantici tribus uicibus repetant a capite ipsam antiphonam. Tantummodo in ipsa die faciant orationem, Deus qui miro ordine. Ad aromatizandum altaria unus sacerdos officiat. Ad stationem responsorium, Fidelis sermo.  Inuitatorium in cappis duo, Regem archangelorum. Hymnus, Christe sanctorum decus angelorum. Tres candele sint ante altare, retro una. Primo et secundo nocturno lectiones octo de homilia sancti Gregori legende sunt super euangelium, Accesserunt ad Iesum publicani: incipiant in loco Angelorum quippe et hominum naturam. Canticum, Deus misereatur nostri. Introitio homilia sancti Hieronymi de euangelio, Accesserunt ad Iesum discipuli eius dicentes, Quis putas. Responsorium quartum duo fratres promant, octauum quatuor, duodecimum quinque; quindene candele accendantur in pertica, due augeantur ante altare maius, similiter extrorsum et per unamquamque aram illuminetur.

 In matutinalibus responsorium, Sancte Michel archangele, defende nos in prelio. Patris. uersus, Ut non pereamus in tremendo iudicio. Hymnus, Tibi Christe splendor. uersus, In conspectu angelorum. Antiphona, Dum sacrum mysterium. Tripliciter [f. triplicatur] ad Gloria. Oratio. Deus, qui miro. Ad stationem responsorium, Archangeli Michelis. Missa mane prima de sancto Michele et omnes collecte que solite sunt dicantur. Epistola, Et factum est prelium. Lectio, Factum est prelium. Ad missam maiorem omnes sacerdotes atque leuite coornent se cappis. In altare maiore duo pallia et album supponant: septem cerei ardeant cum illis quos conuersi deferunt, et tres retro. Officium sex teneant, Benedicite Dominum, uel, Significauit Deus. Responsorium  non dicant. Alleluia quatuor: offertoria duo accipiant.

Ad offerendam duo thuribula aurea habeant preparata duo fratres; mox ut dixerint: Data sunt ei incensa multa, tunc detur ad sacerdotem unum ex thuribulis, ut incenset calicem: quo recepto precedant duo sacerdotes in cappis et stent a latere altaris hinc et inde tenentes duo thuribula thymiathizantes aram desuper, quousque dum repetitio de uersu. Et ascendit fumus, cantores finierint: et tunc eant ad altaria que sita sunt post maius, illa, aramque in medio incensent ambo simul, et tunc procedat ad alias aras unusquisque hinc et inde circumdando incensum. Expleta missa sonent omnia signa. Ad uesperas quinque candele accendantur ante aram;  antiphona, Stetit Angelus. Psalmus, Dixit. Antiphona, Data sunt ei. Psalmus, Beatus uir. Antiphona, Ascendit fumus. Psalmus. Laudate pueri. Antiphona, In conspectu Angelorum. Psalmus, Confitebor. Responsorium, Stetit Angelus. Hymnus, Tibi Christe. Antiphona ad Magnificat, Princeps gloriosissime,



CAPUT XXXu. In sancti Hieronymi.

Ad uesperam antiphona, In medio ecclesie. Oratio, Ecclesiam tuam, Deus, Lectiones octo de eius uita. In tertio [nocturno] expositio sancti Gregorii pape de euangelio, Homo quidam peregre. Ad missam officium, In medio ecclesie. Oratio, Ecclesiam tuam, uel de Sapientia, Optaui et datus est mihi  sensus. Responsorium, Iustus ut palma. Alleluia, Os iusti. Euangelium, Homo quidam peregre. Offertorium, Iustus ut palma. Communio, Beatus ille. uespere agantur de confessore.



CAPUT XXXuI. Dominica prima Octobris

Sabbato ad uesperas responsorium, Tua est potentia. Antiphona ad Magnificat: Da pacem, Domine, in diebus nostris. Ad nocturnum dicatur hymnus, Primo dierum. Legatur historia Machabeorum. Responsorium, Adaperiat Dominus. Ad laudes hymnus, Aeterne rerum conditor. Ipso denique die dimittatur meridiana, qua fratres solent in estate dormire.  Exeuntes a refectione confestim ueniant in claustrum, et meditentur lectiones quousque seruitores de refectorio ueniant: illico ut ipsi in ecclesiam peruenti fuerint, custos sonet signum quod maius est tamdiu, quousque infantes ueniant, et ante altare procedant orationem facere: qua facta, sonet iterum signum et agatur hora. Expleta, pulsato cymbalo ueniant in refectorium: exhinc aqua non ministrabitur usque ad Dominicam in Palmis. Similiter continuo ut ibi fuerit siue prior, siue in presens fuerit, abbas, percutiat squillam et unusquisque de uino quod habuerit ante se bibat; iustitieque  sue os apponentes, deinde tribus uicibus squilla percutiatur. Surgentes reuertantur in claustrum: in festis diebus similiterque peragant usque  ad festiuitatem sancti Martini.

Priuatis autem diebus mensis ipsius Octobris post matutinas reuertantur ad lectula fratres. Cum diem uiderit apparere, custos ecclesie sonet minus signum modice, et sine mora uenientes ad ecclesiam fratres cantent primam, et post septem psalmos litaniam: inde uenientes sedeant ad lectiones suas cum silentio. Pueri primitus alta uoce legant, postea suauius, uel cantent; fratres autem honeste debent uel legere uel cantare. Hebdomadarii coquine, cellerarii, et decani, uel quibus de foris aliquid iniunctum est obedientie, debent se solummodo calceare. Cum tempus fuerit regularis hore, sonet custos minus signum modice et pergentes in dormitorium calcient se, deinde lauent manus ac facies suas.  uenientibus autem ad ecclesiam infantibus, maius signum sonetur, et in choro simul omnes faciant trinam orationem; quibus finitis inclinent se ante et retro. Iterum minus signum pulsetur: cantent tertiam, postea missam. Missa peracta sonet prior, iubente si presens fuerit abbate, signum ad capitulum, et per ordinem sicut ibi censuri [al. sessuri] sunt, illuc fratres ueniant. Quo peracto dicant quinque psalmos pro his quorum sunt ibi nomina pronuntiata. Deinde sonet prior tabulam annuente abbate, et iubeat ipse singulos ad officia sua pergere. Pueri ueniant ad capitulum, postea in refectorium.

Si qui sunt alio die uel tertio fratres sanguinis  diminutione debiles, debent in refectorium ire statim ut exierint e capitulo, et det eis cellerarius tria pulmentaria. Nec debet custos illa hora manducandi quemquam, preter abbatem exspectare uel priorem, cum preuiderit synaxim sextam aduenisse die ipso. Post sextam nullus loquatur in claustro, donec infantes exeant de ecclesia

Si quis ex fratribus uoluerit sanginem minuere, tunc tempus est licentiam petere, et cellerario dicere, ut omnia que necessaria sunt inueniat parata mox ut euangelium lectum fuerit, in loco decreto. Item frater qui uoluerit sanguinem minuere post refectionem, tunc debet facere; et post uesperas in  refectorium ire, sed et aliquid caritatis habere. In crastinum in nocturnalibus ambulent, et his duobus diebus tria pulmenta, sicut supra dictum est, habeant: quarta die quarta pars casei post missam detur unicuique. Quarta et sexta feria post sextam facto paruo interuallo sonet signum secretarius modice, et discalcient se omnes. Deinde lauent manus, et pergant in ecclesiam orationes [f. orantes, uel supple dicant] generaliter: surgentes incipiant antiphonas, atque processionem agant sicut mos est.

In aliis diebus post sextam, facta aliqua mora magister faciat abluere illorum infantium manus, qui debent seruire ad missam. Deinde custos ecclesie cum uiderit tempus esse, sonet signum ad missam, et tunc procedant omnes in basilicam, efficiant  preces; quibus surgentibus, dicat unus de pueris litaniam, et tunc uestiant se, qui ministraturi sunt ad missam. Finita, pulsetur signum ad nonam, et oratione facta uadant hebdomadarii coquine, cellerarius et lector in refectorium ut accipiant mistum. Fratres alii sedeant in choro, donec alio minore signo pulsato, cunctis conuenientibus, dicant nonam. Post nonam ueniant ad mensam. Refectione celebrata, sedeant in claustro.



CAPUT XXXuII. In sanctorum apostolorum Simonis et Iude uigilia.

In sanctorum apostolorum Simonis et Iude uigilia, ad missam officium, Intret in conspectu. Oratio, Concede, quesumus, omnipotens Deus, ut sicut apostolorum: et alia consueta, Iustorum anime.  Responsorium, uindica, Domine. Euangelium, Ego sum uitis. Offertorium, Exsultabunt sancti. Communio, Iustorum anime. In ipso die non comedant adipem, et quod remanserit in refectorio, accipiant pauperes. Custos ecclesie priusquam sonetur uespera, coornet altaria sericis, et super formas mittat tapetia. Ad synaxim uespere accendantur quinque lucerne ante altare. Capitulum, Iam non estis hospites. Oratio, Concede. Inuitatorium duo in cappis. Lectiones octo de homilia sancti Augustini. Mementote sermonis mei. Tres candele ante aram, retro una. Introitio homilia sancti Gregorii pape, Designauit Dominus, et augeantur duo lumina ante altare. Antiphonam atque tractum de apostolis cantent, et augeantur duo candelabra ante aram; et  quartum, et octauum, atque duodecim duo dicant et ipsum duodenum post Gloria a capite recapitulent. Ad missam sint omnes sacerdotes et leuite induti cappis: et octo luminaria accendantur. Officium, Exclamauerunt. Oremus, Deus qui apostolis tuis. Epistola, Stabunt iusti. Responsorium, Nimis honorati. Alleluia, uenite ad me omnes. Euangelium, Designauit Dominus. Offertorium, In omnem terram. Collecta, uos qui secuti estis me. In refectorio tabule cooperiantur, et optimam refectionem habeant, et ad uesperam quinque lampades accendantur. Antiphone et psalmi, sicuti in apostolorum solitum est, dicantur; uidelicet, uirgam uirtutis, Collocet. Euntes ibant. Confortatus est: et alia his similia.



CAPUT XXXuIII. uigilia Omnium Sanctorum


Antequam secunda agatur, decoretur totum monasterium palliis. Per chorum in circum extendantur bancalia, et super formulas tapetia, atque altaria decorentur; et in maiorem textos [textus euangeliorum] ponant. Altare sancte Marie palliis atque sericis adornetur: in capitulo bancalia coaptitent. Similiter refectorii procuratores, mantiles atque bancalia accipiant ad decorandam edem. Si aliquis sanctus euenerit in ipso die, unde agant tres lectiones, tunc dicant missam matutinalem ex eo, adiungentes collectam pro defunctis, et offerant cuncti. Si uigilia aduenerit quarta uel sexta feria, tunc fiat processio: et si in alia feria fuerit, sonent signum.

 Post sextam, eant et faciant orationem, deinde dicant litaniam: signa non pulsentur, nec cappa sit in choro, sed tantummodo diaconus indutus alba, et stola, et subdiaconus similiter alba. Offertorium, Timete Dominum. Collecta, Domine Deus noster. Deinde alie. Epistola, Ecce ego Ioannes uidi in medio throni. Responsorium, Exsultabunt Sancti. Alleluia non est canendum. Euangelium, Descendens iehsu de monte. Offerendam faciat dimidia pars, similiter pacem. Offertorium, Letamini. Communio, Amen, amen dico uobis. Adeps non comedatur ipso die. Panem et uinum, que remanent in refectorio, eleemosynarius accipiat. Ad uesperam in primis non pulsetur, nisi squilla sola: et uiginti quatuor luminaria sint accensa ante altare maius, et post unumquodque  de aliis unum. Antiphona, In consilio iustorum. Et alie que sequuntur. Capitulum, Ecce ego Ioannes. Responsorium, Laudem dicite. Hymnus, Christe, sanctorum redemptor omnium. Et duo fratres induti sint cappis ad incensum deferendum. uersus, Letamini in Domino. Antiphona ad Magnificat: Saluator mundi, salua nos. Alleluia, O quam gloriosum est regnum. Et trina uice repetant. Capitulum, Post partum uirgo, et alie que solent dicere de omnibus sanctis. Oremus, Omnipotens sempiterne Deus, et tunc repetant antiphonam de sanctis cum Gloria. Oratio de ipso beato, et postmodum de sancta cruce sine Gloria, et oratio eiusdem. Post hec si aliquis psalmus impositus est pro uiuis uel defunctis, tunc dicant et finiant. Ad nocturnos priusquam sonetur  squilla accendantur omnes lampades, et post unumquodque altare sit una: et mox ut canticum graduum fuerit peractum, tres candelas ante aram maiorem imponant. Ad inuitatorium quatuor fratres in cappis. Hymnus, iehsu auctor. Lectiones octo de sermone sancti Bonifa ii pape, Legimus in ecclesiasticis historiis. Responsoria duo et duo pronuntient. Per unumquodque nocturnum sit sacerdos in cappis, qui incenset altare maius tantummodo, et fratres in chroro. Ad canticum antiphona, Gaudent in celis. Psalmus, uos sancti Domini. uersus, Exsultabunt sancti. Nouem candele augeantur ante aram. Euangelium pronuntient. uidens turbas iehsu. Homilia sancti Leonis pape, Predicante dilectissimi. Responsorium  duodecimum post Gloria a capite incipiant. In matutinalibus, antiphona, uidi turbam magnam. Ad Alleluia quatuor. Lectio . . . Responsorium, Iusti autem in perpetuum uiuent. uersus, et apud Dominum. Hymnus, Christe redemptor omnium. uersus, Letamini. Antiphona in euangelium, Te gloriosus Apostolorum, et ter repetant. Oremus, Omnipotens sempiterne Deus. Antiphona de cruce, Adoramus te, Christe, Salua nos, Christe, Serui facti sumus. Oratio eiusdem: Post hec dicant quinque psalmos pro defunctis. Ante primam ponant calices aureos super altare, et alia ornamenta que de consuetudine sunt.

In horis candele illuminentur. Antiphonam dicant que de illo supra [supp. dicto] Euangelio sunt. Missam matutinalem agant de sancto Cesareo. Ante  tertiam sint omnes in albis: et mox ut dicta fuerit hora induant se cappis omnes, etiam conuersi, infantes tunicis. Super altare mittant duo pallia et album desuper. Duodecim cerei ante aram, retro docem. Officium, Gaudeamus, octo fratres procurent. Epistola, Ecce ego Ioannes uidi alterum angelum. Responsorium, Timete Dominum a quatuor fratribus decantetur: Alleluia sex, uox exsultationis. Euangelium, uidens turbas iehsu. Offertorium, Mirabilis Deus in sanctis suis. Offertoria duo accipiant. Communio, Gaudete, iusti, in Domino, aut Isti sunt uiri sancti. Expleta missa sonent omnia signa. In refectorio sicut in precipuis festis ita agant, preterquam quod semel miscetur. Ad uesperam accendantur duodecim candele ante aram, retro decem. Antiphona,  In consilio iustorum. Alleluia. Responsorium, Letamini in Domino. Hymnus, Christe redemptor. Antiphonam terna uice repetant. Oremus, Omnipotens sempiterne Deus. Antiphonam de sancto cum Gloria, aut antiphona de cruce sine Gloria; propter lignum serui facti sumus. Oratio eiusdem: postea psalmi pro defunctis; et tunc pulsent omnia signa. Dicantur uespere mortuorum cum antiphonis: nam et in hoc die festiuitatis post capitulum decanus et cellerarius refectionem tribuant omnibus superuenientibus pauperibus, sicut mos est agere in cena Domini; et quidquid ipsa die post synaxim uespere de refectione in cena fratrum remanserit eleemosynarius accipiat.

Constitutum est una cum consensu et rogatu  omnium monachorum Cluniensium  , ut sicut in Ecclesiis Dei que per orbem terre longe lateque constructe sunt, in die Kalendarum Nouembrium agitur festiuitas omnium sanctorum, ita apud nos agatur festiuo more commemoratio fidelium defunctorum tali modo: in crastino etiamsi dies Dominica fuerit, uel de aliquo sancto unde duodecim lectiones fecerint; sic tamen mox ut suffragia sanctorum expleta fuerint, pulsent omnia signa, et agant officium mortuorum et matutinas ipsorum; et accendantur duodecim candele ante aram; quibus  exactis eant in alium chorum et dicant matutinas omnium sanctorum, et sex psalmos pro defunctis.

Ad missam matutinalem accendantur duodecim candele ante aram: unus puer sit in choro cum cappa, et alius in casula qui epistolam proferat, et duo alii in albis, a quibus responsorium cantetur: et duo fratres tractum De profundis. Similiter albis induti sint et tres conuersi, quorum duo deferant candelabra, tertius thuribulum, et tunc omnium signa pulsentur. Offerendas omnes faciant, et has orationes dicat sacerdos, Fidelium Deus omnium, adiungens pro anniuersario, Presta quesumus, Domine. Omnes denique sacerdotes ipso die priuatim missas celebrent pro requie omnium animarum fidelium,  tantummodo cum supra dictis collectis pro defunctis. Similiter dicantur ad uesperum sine matutino ipse collecte, et duodecim pauperibus refectiones preparentur abunde ipsa die. Si in die feriato euenerit hec constitutio, uigiliam mortuorum faciant post nocturnale obsequium. Et ut hoc decretum perpetuum uigorem obtineat, uolumus et petimus, et precipimus tam in hoc loco quam in cunctis locis, ad istum locum pertinentibus, ut seruetur: et si aliquis ista nostra fideli inuentione sumpserit exemplum, particeps omnium bonorum efficiatur uotorum  .



CAPUT XXXIX. KALENDAE NOuEMBRIS. Istos Nouembris mores seruate Kalendis.

 Kalende Nouembris si die Dominica uenerint, festiuitas Omnium Sanctorum celebratur. Reliquis autem hebdomadis priuatis diebus triginta psalmi ante nocturnos dicantur: lectiones longe ex Ezechielis prophetia legantur: in primis responsoria, uidi Dominum sedentem, deinde Daniel.  Ad finem lectionis, Tu autem Domine dicant. Duodecim prophetie cum leguntur, Hec dicit Dominus dicant, et si ipsa prophetia in lectione finierit, in qualicunque ipsorum libro, lector in, Tu autem Domine, expleat. Officium mortuorum simul cum matutinis agant. Deinde cum antiphona ueniant in alium chorum, ibi matutinas de omnibus sanctis dicant, et psalmos, Deus auribus nostris; et si defunctum habuerint, uerba mea. Postea in dormitorium  infantes ambulent cum custodia. Inde reuertentes, sicuti regula precipit, cantum, quemadmodum est necessarium, in capitulo sedentes discant. Fratres in choro sedeant psalmodiis et orationibus intenti. Si cui secretius orare libuerit, foris chorum orationem faciat, et statim reueniens in choro sedeat. Si uero dies Kalendarius secunda et tertia uel quarta feria uenerit, incipiant responsorium de prophetis anteriore die Dominica, similiter et lectiones de propheta. Sed longas tres lectiones et interualla non nisi post Kalendas incipiant. Si uero quinta uel  sexta feria Kalende superueniunt, aliqua priuata die post Kalendas existente, psalmodiam, lectiones, et interualla uel omnia compleant, sicut tota hyeme consuetudinis est retinere; et Dominica subsequente lectiones et responsoria, secundum ordinem imponant. Custos autem ecclesie sollicite prouidendus est, ut tali tempore matutinas laudes faciat incipere; quatenus matutine, prima, litania simul cum luce perficiantur; si autem aliqua dubietate deluditur, et aliquid tenebrarum post litaniam remanserit, sicut in interuallo supra dictum est, ita faciant fratres: uidelicet, ut ita noctis tempora peragentes, nullus preter debiles et egrotos reuertatur ad stratum. In prima diei luce conueniant omnes in claustrum ad lectiones, cum tali   disciplina sedere. Exhinc namque dimittantur processiones, que solent fieri feria quarta et sexta, et mandatum quod solet fieri ad pauperes usque in capite ieiunii; dimittant etiam et duos psalmos pro defunctis usque in Septuagesimam. Ad completorium, hymnus, Christe qui lux es, absque duodecim lectionibus et octauis, usque in Pascha dicatur.

Quarto nonas Nouembris, officium fiat diebus septem pro cunctis familiaribus nostris, sicut fieri mos est pro fratribus nouiter defunctis: et una iustitia detur triginta diebus. Debet fieri septem diebus plenum officium, et in prima die tantum pulsantur omnia signa, tam ad uigilias quam ad missam. Collecte sicut solite sunt dicende, ita dicantur, et ipso solummodo die duodecim pauperes  reficiantur, et in refectorio quidquid remanserit eleemosynarius accipiat, et usque in triginta dies in horis dicantur, uoce mea, et Deus auribus nostris: quinque psalmos psallant pro ipsis.



CAPUT XL. uigilia sancti Martini.

Adornent totum monasterium sicut in uigilia omnium sanctorum. Ieiunium aliud non agitur nisi quod solitum est in quotidianis diebus. Ad uesperam duodecim cerei ante aram sint, retro decem; laudes, Ecce sacerdos magnus. Responsorium, Domine, si adhuc populo tuo. Hymnus, Rex Christe Martini. Duo sacerdotes induti sint cappis ad incensandum altaria, et duo conuersi in albis qui deferant ad  fratres. Antiphona ad Magnificat Martinus Abrahe, tertio ab omnibus repetatur, cum Gloria. uespera peracta, unusquisque fratrum duos pedules ad lectum inuenire debet preparatos a camerario. Ante nocturnos priusquam sonent, accendant coronas. Ad inuitatorium uestiantur quatuor in cappis. Hymnus, Rex Christe. Lectiones legantur tote de eius uita. Responsoria duo et duo decantent. Ad canticum accendantur quindecim candele ante aram, nouem retro: euangelium non pronuntietur. Responsorium duodecimum post Gloria a capite reincipiant. In matutinis laudibus. Hymnus, Bellator armis. Ad missam matutinalem una collecta tantummodo dicatur. Ad maiorem omnes fratres sint in cappis, et  duodecim candele ante altare. Officium octo, responsoria quatuor, alleluia sex procurent: post missam sonent omnia signa: in horis tres candele accendantur, et post unamquamque dicant hunc uersum: Martine, par apostolis, ad finem hymni. Post prandium cum exierint de refectorio infantes ueniant in locum suum in chorum, et illico ut sacerdos dixerit, Et ne nos, infantes qui lecturi sunt in refectorio exeant, et statim sonet custos signum, et incipiant nonam, seruitoribus remanentibus, et ipsi post sumptum cibum nonam dicant: postea non reuertantur ad bibendum in refectorium, usque ad festiuitatem sancte Marie. Ad uesperam illuminentur duodecim candele ante aram: antiphonas dicant de illis, que in obsequio matutinali fuerunt.

 Infra Octauam eiusdem magnifici, inuitatorium, Regem confessorum. Hymnus, Rex Christe Martini. Antiphonam de eadem festiuitate dicant; ita uidelicet, ut ad nocturnas una sex psalmis modulentur antiphone. Lectiones autem mediocres legantur de prophetis. Responsoria cantent de ipso beato: genua non flectant super formas. Psalmi familiares nec canantur, sed mox ut nocturnale obsequium expletum habuerint, officium mortuorum est agendum, deinde matutine ipsorum; et tunc sonent signum, et inchent matutinam laudem, et per unamquamque diem dicant unam antiphonam per ordinem, sicut inserte sunt in authentico; et quinque psalmos de festiuitate cantent, post suffragia sanctorum.  Expleta ueniant in alterum chorum, et dicant matutinas sanctorum, et Deus auribus nostris. Atque quinque psalmos pro defunctis; qua finita licitum est fratribus ad lectulos reuenire, si dies non est. Ad primam septem psalmos et Litaniam. Deinde missam pro defunctis. Post capitulum usque ad tertiam loquantur in claustro. Ante missam litaniam dicant. In horis antiphonas, que fuerint de laude promant. uespera sub una antiphona que super nocturnas habetur: et quatuor psalmi qui diatim ueniunt, ex feria dicant.

Si dominica dies infra octauas euenerit, inuitatorium, antiphone, uel responsoria, siue lectiones de sancto Martino dicant tali ratione et una . . . antiphona similiter et cantica . . . si festiuitas in octabus  [id est, infra octauam] euenerit infra, unde tres lectiones agant: quantum aliis temporibus de feria, tantum additur de octaua.

Octaua sancti Martini. Ad inuitatorium induantur albis duo fratres, antiphona, Adoramus Christum regem. Lectiones octo de eius uita, consequenti itidem tempore responsoria promant de suis propriis. Hic est Martinus. In tertio, legant homiliam ex euangelio, Sint lumbi uestri. Missam dicant honorifice sicut superius intulimus, et sequentiam melodient in eadem die. Ad uesperas, antiphona, Martinus adhuc: et alleluia tres. Capitulum et responsorium de confessore: hymnus, et oratio de ipso beato.



CAPUT XLI. uigilia sancti Andree.


Missam matutinalem de sancto Saturnino agant: officium namque, et omnia alia sicut mos est ex uno martyre agant, adiungentes collectam mortuorum. Nona hora ueniente celebrent sacram de apostolo, quemadmodum in eius uigilia continetur in sacramentorum libris, adiungentes orationes uiuorum ueluti aliis diebus. Adeps nec comedatur ipso die. Post nonam procedant ad edendum et ad bene bibendum. Eleemosynarius accipiat quidquid remanserit ex fratribus. Custos ecclesie dum seniores fuerint ad reficiendum decorent presbyterium atque chorum. Ad uesperas accendantur quinque candelabra ante altare. Lectio, Benedictio Domini super.  Responsorium, Mox ut uocem Domini. Sacerdos induatur cappa ad deferendum thuribulum per altaria. Antiphona, non triumphaliter. Ad inuitatorium duo fratres circumdati cappis: debent lectiones legere octo, omnes presbyteri. Quartum, octauum, duodecimum responsorium duo decantent ante altare. Missam matutinalem de ipso, et omnes collecte que solite sunt promantur. Ad missam matutinalem omnes sacerdotes atque leuite coornent se cappis, etiam conuersi qui cantare ualent. In altare maiori duo pallia et album superponant. Septem cerei ardeant ante altare, cum illis quos conuersi deferunt, et retro tres. Officium sex teneant. Epistola ipsius diei congruens. Responsorium tres decantent, alleluia quatuor; offertoria duo accipiant. Expleta missa  sonentur signa omnia. In horis dicantur uersiculi que super nocturnale obsequium fuerint, et per unamquamque horam tres candele accendantur. Ad uesperas antiphone que super nocturnale obsequium fuerint, assumantur, uidit Dominus Petrum, et alie: psalmi de apostolis decantantur; et quinque candele illuminentur ante altare, retro tres. Ipso namque die refectorii tabule cooperiantur hora decreta.

Si sancti Andree festiuitas ante Aduentum euenerit Sabbato, tota uespera de sancto Andrea dicatur. et postea de Aduentu Domini promatur cum Gloria Patri. Ecce nomen Domini.

Per octauam eiusdem apostoli nichil ex eo agitur,  sed omnia feriato. In octaua sancti Andree ad inuitatorium duo sint in albis, lectiones octo legantur ex ipso: Tanta ac talis est Scripture diuine sublimitas. Responsoria decantent eo ordine, sicuti in festiuitate eius ex authentico decantate sunt, et missa similiter in libro Sacramentorum. Ad uesperas antiphone atque psalmi sicuti supra habentur.

Si hec namque festiuitas octaue uenerit in Sabbato Dominique Aduentu, uesperas faciant de apostolo. Capitulum uel responsorium atque hymnus de Aduentu, necnon et orationem dicant; dein recapitulent antiphonam in honorem apostoli cum Gloria.



CAPUT XLII. Qualiter agendum est in anniuersaria consecrationis basilice.


Dedicatione namque basilice ante uesperas coadornata sint omnia altaria, et per unumquodque singule candele coaptentur. Ad maiorem uero aram quinque in anteriora, et tria posteriora, et textus Euangelii super ipsam aram. Capitulum, uidi ciuitatem sanctam. Responsoria, duo ex fratribus, Fundata est. Hymnus, uerba beata. Duo sacerdotes cappis adornent se, ut altaria aromatizent, tam in hac hora quam in matutinalibus uel uespertinalibus aduenientibus. Collecta, Deus qui nos per singulos. Ad stationem responsorium, Domus mea. Dominus uobiscum. Orationes ad ipsum diem pertinentes.  Ante nocturnale obsequium sit per unumquodque altare singula candela. Canticum graduum expletum, tres [candele] adiungantur ante maiorem; et singula posterior [luminaria accendantur] ipsius. Ad Inuitatorium quatuor fratres sint cappis circumdati, ipsum domum Dei decet sanctitudo. Hymnus, Urbs beata. Lectiones atque responsoria ad ipsum diem conuenientia; quartum a tribus, octauum a quatuor, duodecimum a quatuor decantetur. Ad canticum antiphona, Hodie huic domui. Cantici e psalmis, Letatus sum. Nisi Dominus. Lauda, Ierusalem, Dominum. Tunc adiungentur maiori altari duo luminaria anterius, similiter et posterius, et in pertica quindecim. In laudibus responsorium breue pueri decantent ad gradus. Hymnus, Angularis fundamentum.  Ad stationem responsorium, Domum tuam decet. Et oratio ipsius diei: tres candele accendantur ad horas. Missam matutinalem agant in oratorio sancte Marie. Ad maiorem uniuersi sacerdotes atque diaconi debent esse uestiti in cappis. Candelabra quinque ante altare, et posterius tria. Infantes quippe omnes sint tunicis adornati. Officium, Terribilis est. Oratio, Deus qui nos per singulos annos. Epistola, uidi ciuitatem sanctam. Responsorium, Locus iste a Deo est. Alleluia, Adorabo. Euangelium, Erat uir nomine: in refectorio tabule cooperiantur. Ad uesperam antiphona, Erit mihi Dominus. Psalmus, Dixit Dominus. Antiphona, Cum euigilasset. Psalmus, Letatus sum. Antiphona, uidit Iacob. Psalmus,  Lauda, Ierusalem. Hymnus, Urbs beata. Oratio, Deus qui nobis per singulos annos.

Item quando ipsa festiuitas aduenerit in Septuagesima seu Sexagesima omnia faciant quemadmodum prenotatum est: et hoc quidem adiungant ad missam: diaconus atque subdiaconus induant se casulis: Gloria in excelsis Deo, non personetur, responsorium: Locus iste a Deo. Tractus, Qui confidunt. Ite, missa est, nec imponatur. Si uero infra Quadragesimam aut in nouissimo aduentauerit, sicut mos est facere illis festis que in albis celebrant, ita et in ista agatur.



CAPUT XLIII. Annales ritus festis hos serua diebus.

Annalium festiuitatum morem, D. Odilo abbas  cum fratribus decreuit taliter obseruandum, uidelicet ut dies Natalis Domini nostri, summorum apostolorum Petri et Pauli, Assumptionis sancte Marie, uno more celebrentur: totum monasterium ornabitur; fratres duo et duo omnia responsoria pronuntiabunt; duo thuribula ad uespertinale ac matutinale officium deferantur, et ad nocturnale unum: ante nocturnale obsequium omnia signa bis pulsentur: inuitatorium a quatuor fratribus decantetur: terna quoque pocula fratribus propinentur singulis, excepta quotidiana portione uini.

Item diem apparitionis Domini , Ascensionis, natiuitas sancti Ioannis Baptiste, uno modo agentur. Omnia responsoria a duobus cantoribus pronuntiabuntur, inuitatorium a quatuor: ad uespertinale  et matutinale officium, ad canticum de Euangelio bina thuribula deportabuntur, medietas etiam ecclesie ornamentis decoretur.

Porro festiuitates Omnium Sanctorum, sancti Martini, sicut festiuitas apostolorum Petri et Pauli per omnia agantur, preter signa que solent bis pulsari ante officium nocturnale, que hic semel percutienda sunt, et quod semel miscetur fratribus in refectorio



CAPUT XLIu. Odilo nostrorum monachorum doctor et abbas.

Decretum est etiam a supradicto Patre domno Odilone una cum consensu omnium fratrum Cluniacensium, ut sicut in Ecclesiis Dei, que per orbem terre longe lateque constructe sunt, in die Kalendarum  Nouembrium agitur festiuitas Omnium Sanctorum: ita apud nos agatur festiuo more Commemoratio fidelium defunctorum  : tali modo, ut ipsa die post capitulum decanus et cellerarius refectionem tribuant omnibus superuenientibus pauperibus, sicut mos est agi in cena Domini, et quidquid ipsa die de refectorio remanserit eleemosynarius accipiat. Ipsa etiam die post uespertinalem synaxim pulsatis omnibus signis canant uesperam pro defunctis: similiter et in crastino pulsatis denuo signis agatur officium pro defunctis. Missa etiam matutinalis agatur solemniter pro defunctis. Tractum cantent duo fratres; cuncti offerant priuatim, et publice missas celebrent pro requie omnium animarum  fidelium: et duodecim pauperes reficiantur. Et ut hoc decretum perpetuum uigorem obtineat, uolumus  et petimus, et precipimus tam in hoc loco quam in cunctis locis ad istum locum pertinentibus seruetur. Et si aliquis ex ista nostra fideli intentione [al., inuentione] sumpserit exemplum, particeps omnium bonorum efficiatur uotorum.



CAPUT XLu. Cum labor est manuum ad talem currite ritum.

Cum ad opus manuum exituri sunt fratres, statim post primam dimissis familiaribus et septem psalmis sacerdos incipiat lectionem, qua dicta, sicut et matutinalibus, missa finita, peracto capitulo simul exeant, et dum illuc ubi fieri debet opus, uenerint, prior incipiat uersum, Deus, in adiutorium meum intende: quo respondentibus aliis, dicto tertio, dicatur Adiutorium nostrum in nomine Domini, et deinceps  qui acturi sunt opus incipiant. Cumque psalmos familiares cum cantico cursu dixerint  legatur ibi lectio de libro qui legitur in refectorio, si talis est qui ad edificandum uel ad edificationem pertineat; et frater qui ad seruitores illa legit hebdomada portare debet illuc librum sicut in refectorium; et prior, uel cui iniunxerit ipse sermonem faciat de lectione, fratribus interim quiescentibus. Iterum opus incipiant et psalmodiam quam cum armario prior innuerit  donec reuertendi tempus occurrerit, cantent. Cum autem reuersi fuerint in claustrum, dicto uersu, statim loquantur. Tali modo cum post nonam opus manuum aggressuri sunt, faciant.

 Exeuntes autem post nonam familiares psalmos de uespera primitus decantent; similiter et de Omnibus Sanctis, et Mortuorum uesperas cum officio, et Deus auribus, et faciant ante et retro: postea Adiutorium nostrum. Tunc solummodo inclinentur. Reuersique de collatione legant lectionem; sermone etiam breuiter facto, dicto uersu loquantur.

Sed cum in die semel exituri sunt ad opus manuum, cum reuersi fuerint in claustrum, legant de collationibus, uel uita Patrum lectionem, sermone etiam facto, dicto uersu colloquantur.

Si ad pistrinum uadunt, psalmodiam de prima propterea non dimittunt. Neque reuertentibus lectio legitur, sed solummodo dicto uersu lotis manibus  ad ecclesiasticum  opus aptentur.


 Finis libri primi.



LIBER SECUNDUS.



IN QUOTIDIANIS DIEBUS PROCURANDUM SECUNDUM REGULAM S. BENEDICTI.


In primis metrice dictus.


Quisquis ad eternum mauult conscendere regnum
   Debet ad astrigerum mente subire polum,
Relligione pia uite perquirere callem,
   Scandere quo ualeat aurea regna celer.
Est monachis usus Benedicti uita Patrisque
Perfectis plano et suaui tramite uita;
Aspera sed pueris necnon tironibus arta
   Quos aluit gremio lactea uita diu.
Patribus a nostris in sacro carmine legis
Hec est uita bonis, necnon et norma salutis:
Hec bene materno natos castigat amore,
   Arguit erudiens, et sine felle manens:
 Librat et equiparat et moderando minat:
Arguit, obsecrat, increpat atque libenter emendat.
   Debet et ulterius nulla lauanda pati,
   Et uia per medium regia ducat eum.
   Hortantur sacre munia legis eum:
   Scandere tunc poterit regna beata poli
Quisquis amat rutilos sanctorum carpere fructus,
   Noctibus in cunctis consocietur eis;
Moribus o natus et casto corpore comptus
   uiuat, et a Domino semper amatus erit
Sit tacitus, humilis, mitissimus atque benignus:
   Sit patiens, sobrius, prouidus atque pius.
Indolis et docilis, sapiens et mente pusillus,
   Compunctus, placidus et benecautus eat.
Excitat interea cordis compunctio fontem,
    Qui sordes anime illuuiesque lauet
Chrismate perfuso: lacrymarum fusio fontis.
   Aequiparat maculas, tergit ut ille nigras
Tergit, et ablutos paradisi rite colonos
   Efficit, ut habeat iam sine fine ciues
Qui iugiter laudis possint persoluere grates,
   uiuere cum Domino semper, et esse suo.



CAPUT PRIMUM. De positione seu mensuratione officinarum  .

Ecclesia longitudinis CXL pedes. Altitudinis XL et tres, fenestre uitree CLX. Capitulum XL et quinque pedes longitudinis, latitudinis XXX et quatuor: ad orientem fenestre quatuor; contra septemtrionem tres; contra occidentem duodecim balcones, et per  unumquemque due columne affixe in eis. Auditorium XXX pedes longitudinis; camera uero nonaginta pedes longitudinis. Dormitorium longitudinis CLX pedes, latitudinis XXX et quatuor: omnes uero fenestre uitree que in eo sunt XC et septem, et omnes  habent in altitudine staturam hominis quantum se potest extendere usque ad summitatem digiti; latitudinis uero pedes duos et semissem unum. Altitudinis murorum uiginti et tres pedes. Latrina septuaginta pedes longitudinis, latitudinis uiginti et tres; selle XL et quinque in ipsa domo ordinate sunt, et per unamquamque sellam aptata est fenestrula in muro altitudinis pedes duos, latitudinis semissem unum; et super ipsas sellulas compositas struem lignorum, et super ipsam constructionem lignorum facte sunt fenestre decem et septem, altitudinis tres pedes, latitudinis pedem et semissem. Calefactorium XXu pedes latitudinis, eademque mensura longitudinis. A ianua ecclesie usque ad ostium calefactorii pedes LXXu. Refectorium longitudinis  pedes XC, latitudinis XXu, altitudinem murorum XXIII. Fenestre uitree, que in eo sunt ex utraque parte octo, et omnes habent altitudinis pedes u, latitudinis tres. Coquina regularis XXX pedes longitudine, et latitudine XXu. Coquina laicorum eademque mensura. Cellarii uero longitudo LXX, latitudo LX pedes.

Eleemosynarum quippe cella pedes latitudinis X, longitudinis LX, ad similitudinem latitudinis cellarii. Galilea  longitudinis LXu pedes et due turres ipsius Galilee in fronte constitute; et subter ipsas atrium est ubi laici stant, ut non impediant processionem. A porta meridiana usque ad portam aquilonariam pedes CCLXXX. Sacristia pedes longitudinis  LuIII cum turre que in capite eius constituta est. Oratorium sancte Marie longitudinis XLu pedes, latitudinis XX, murorum altitudinis XXIII pedes. Prima cellula infirmorum latitudinem XXuII pedes. longitudinem XXu cum lectis octo et cellulis totidem in porticum iuxta murum ipsius cellule de foris, et claustra predicte cellule habet latitudinis pedes duodecim. Secunda cellula similiter per omnia est coaptata. Tertia eodemque modo. Similiter etiam et quarta. Quinta sit minor ubi conueniant infirmi ad lauandum pedes die sabbatorum: uel illi fratres, qui exuti  'sunt ad mutandum. Sexta cellula preparata sit ubi famuli seruientes illis lauent scutellas, et omnia utensilia. Iuxta Galileam constructum debet esse palatium longitudinis CLu pedes,  latitudinis XXX ad recipiendum omnes superuenientes homines qui cum equitibus aduentauerint monasterio. Ex una parte ipsius domus sunt preparata XL lecta et totidem puluilli ex pallio, ubi requiescant uiri tantum, cum latrinis XL. Ex alia namque parte  ordinati sunt lectuli XXX ubi comitisse uel alie honeste mulieres pausent cum latrinis XXX ubi sole ipse suas indigerias procurent. In medio autem ipsius palatii affixe sint mense sicuti refectorii tabule ubi edant tam uiri quam mulieres.

In festiuitatibus magnis sit ipsa domus adornata cum cortinis et palliis et banicalibus [bancalibus] in sedilibus ipsorum. In fronte ipsius sit alia domus longitudinis pedes XLu, latitudinis XXX. Nam ipsius longitudo pertingat usque ad sacristiam, et ibi sedeant omnes sartores atque sutores ad suendum quod camerarius eis precipit. Et ut preparatam habeant ibi tabulam longitudinis XXX pedes, et alia tabula affixa sit cum ea, quarum latitudo ambarum tabularum habeat septem pedes. Nam inter istam  mansionem et sacristiam atque ecclesiam, nec non et Galileam sit cimiterium ubi laici sepeliantur. A porta meridiana usque ad portam septentrionalem contra occidentem sit constructa domus longitudinis CCLXXX pedes, latitudinis XXu, et ibi construantur stabule equorum per mansiunculas partitas, et desuper sit solarium ubi famuli edant atque dormiant, et mensas habeant ibi ordinatas longitudinis LXXX pedes, latitudinis uero Iu. Et quotquot ex aduentantibus non possunt reficere ad illam mansionem, quam superius diximus, reficiant ad istam. Et in capite ipsius mansionis sit locus aptitatus ubi conueniant omnes illi homines qui absque equitibus deueniunt, et caritatem ex cibo et potu in quantum conuenientia fuerit ibi recipiant ab eleemosynario  fratre. Extra refectorium namque fratrum LX pedum in capite latrine sint cryte [f. cripte] duodecim, et totidem dolii preparati, ubi temporibus constitutis balnea fratribus preparentur; et post istam positionem construantur cella nouitiorum, et sit angulata in quadrimodis, uidelicet prima ut meditentur, in secunda reficiant, in tertia dormiant, in quarta latrina ex latere. Iuxta istam sit disposita alia cella, ubi aurifices uel inclusores seu uitrei magistri conueniant ad faciendam ipsam artem. Inter cryptas et cellas nouitiorum atque aurificum habeant domum longitudinis CXXu pedes, latitudinis uero XXu et eius longitudo perueniat usque ad pistrinum. Ipsum namque in longitudine cum turre que in capite eius constructa est LXX pedes, latitudinis  XX.



CAPUT II. Quomodo agendum sit de nouitiis.

Mox ut ipsi exierint de cella nouitiorum, uel antea in claustro fuerint, ad capitulum non sunt introducendi, nisi quando abbas iusserit. Mox ut ipse in capitulo finierit sermonem, ueniant, et inquirant unius cuiusque uoluntatem. Sed tamen ante habeant ipsi omnia sua facinora patefacta. Tunc capellis de tunicis ablatis, in ecclesia tamdiu sedeant quoad usque ad consecrationem uenerint. uerbi gratia: si fratres reficiunt sexta hora, illico ut dicta fuerit tertia, faciat. Si uero nona, mox ut dicte fuerint litanie ueniant nouitii ante altare et stent per ordinem  quemadmodum uenerunt, et legat unusquisque suam professionem. Si non scit, alius subrogetur qui pro se faciat. Ipse tamen nouitius signum faciat, et super altare imponat. Deinde non habeat licentiam auferendi; ex tunc dicant hunc uersum, Suscipe me, Domine, per uices, et semper genua flectant; adiungentes Gloria Patri, uoluentes tertia uice se supra sua genua in gyrum, et tunc prosternant se omnes per ordinem. Tunc abbas habeat stolam et stet ex latere dextro altaris, et dicat, Kyrie eleison, etc. Pater noster. Et ne nos. Et psalmum, Miserere mei, Deus. Qui dicendus est ab omnibus usque ad finem. Dein capitula et orationes sicut in codice habentur. Et statim ut fuerint finite, tunc surgant ipsi nouitii, et abbas benedicet cucullas  et aspergat aquam benedictam super ipsas. Ex hinc ueniat ad ipsos et incipiat dicere hunc uersum, Exuat te ueterem hominem Dominus. Tunc induentur cuculla et dicat, Induat te Dominus. Et osculetur eos abbas, et omnes per ordinem fratres, et maneant uelati usque ad tertium diem. Ad offerendam omnes uelati procedant, pacem accipiant, et eant ad communicandum. In ultimo loco stent in choro atque refectorio. Ad capitulum mox ut dictum fuerit aliquid ex nostro usu Rememoramini, tunc apprehendat illos frater qui sollicitudinem gerat super eos, et extra capitulum ducat, atque in ecclesia collocet. Hoc faciat usque in tertium diem, in quo abbas agat missam, et post pacem uelamentum cum adiutoribus auferat et communionem tribuat.  Deinde in capitulo uelut locis omnibus socientur fratribus. Nam et ipsi nouitii primo anno non loquantur cum ullo homine sine sua custodia, nec cum ipsis fratribus, qui claustrenses sunt, nisi cui iussum fuerit: nam et ipse custos sedeat inter ipsum et eum qui cum illo loqui cupit. In capitulo non presumat loqui nisi de aliqua causa interrogatus fuerit usque annum transactum seu quinquennium.



CAPUT III. Ad ordinandum abbatem.

Primum eligitur ab omni congregatione in presentia episcopi eiusdem diecesis et senioris, ad quem abbatia pertinet, absque ullo munere uel persona [persone acceptione]: quia maledictus qui  dat, maledictus qui accipit. Tunc percepta ab eo donatione et roborata ab omnibus electione, incipit episcopus antiphonam Confirma hoc Deus, quod, etc. Quem subsequitur omnis chorus psallentium canendo excelse psalmum, Exsurgat Deus. Sicque cum tanto triumpho tenens episcopus eum qui ordinandus est, manu, deducat eum in secretarium; remanentibus aliis in choro atque psallentibus. Cum uero Exsurgat Deus fuerit cantatum, dicatur oratio. Oremus, Actiones nostras. Tum uestiant se episcopus et electus, ueniant uterque ante altare, et legitur iterum electio in ambone, ut audiatur, et roboretur a monachis, et a clero, et ab uniuersis utriusque sexus. Tunc stratis ante altare tapetibus  prosternant se simul pontifex et qui ab eo benedicendus est abbas, incipiuntque qui in choro stant septem penitentiales psalmos, subiungentes litaniam non prolixam, sed sub breuitate. Quibus decursis dum nouissimum Kyrie eleison dixerint, et orationem Dominicam impleuerint, erigat se solus pontifex, prostrato eo qui benedicendus est, ita dicat, Et ne nos inducas in tentationem. Cap. Saluum fac seruum tuum. Mitte ei. Hic accipiet benedictionem. Domine, exaudi. Dominus uobiscum. Inde subsequatur benedictio. Concede quesumus omnipotens Deus, ut famulum. Cunctorum institutor Deus. Omnipotens sempiterne Deus affluentem spiritum. Suscipiat te largiente hodie, Domine. Deus cui omnis potestas et dignitas. Omnium Deus fons bonorum iustorumque.  Qua solemnitate expleta incipiat episcopus aut unus ex abbatibus qui adfuerint excelsa uoce, Te Deum Laudamus. Statuentes eum in statione uel loco, qui abbati in choro deputatus est. Cum uero ad secundum uersum uentum fuerit, ubi dicitur: Te eternum Patrem omnis terra ueneratur, incipiant eum osculari cuncti fratres congregationis per ordinem, reuerenter petentes ei ueniam. Isto quippe ordine reuestire se debent episcopus et abbas in hac ordinatione albis, stolis et cappis, teneatque epicopus, baculum suum in manu, et idem baculus quem abbati debet dare sit iuxta abbatem in tapete, dum prostratus iacet ad consecrandum. Consecratus autem accipiat eum de manu episcopi hec uerba dicentis: Accipe baculum pastoralis officii, ut sis in corrigendis uitiis  seuiens; et cum iratus fueris, misericordie memor eris.



CAPUT Iu. De uestimentorum mensura.

uestimenta fratrum mittit sanctus Benedictus in prudentia abbatis, ut sint mensurata. Qualis autem sit illa mensura secundum Patrum diffinitionem quantum possumus indagamus. Cuculla que nostro singulariter conuenit ordini, quod uestimentum antiquitus uocabatur colobium, id est tunica sine manicis: tantum debet habere latitudinis, ut ambobus conuenienter aptetur cubitis; longitudinis uero tantum antea, quod ad callum pedis usque pertingat; et sit apta corpori, ut sit ex omni parte rotunda. Capellum ipsius preter limbum integrum  uirilis pedis ex omni parte quadratam debet continere mensuram: apertura superior habeat cubitum usque ad pollicis summum, inferior cubitum integrum, et trium digitorum; in ante appareat latitudo cuculle cum capitio. Similiter autem subtus circa pedes tunica debet esse rotunda qualitate mensurata  , sagittas uero uel gerones  tantum habeat, ut iter gradientes uel superfluitate, uel partitate non impediat; cuius manice debent ex utraque parte ad secundos digitorum nodos usque pertingere.  Staminia  talem debet mensuram habere ut possit callum pedis cincta pertingere. Similiter autem sicut cuculle subtus apertura cubito terminetur.

Capitium habeat pedem integrum, similiter et manica parte latiori; contra manum uero, quo manare solet, angustior, e radice pollicis usque terminum indicis extendatur. Corrigia qua cingitur staminia postquam fuerit bene extenta, latitudinem in se pollicis habeat. Cultellum inter ferrum et manubrium trium adiecta latitudine digitorum habeat pedem dimidium. Femoralia que sanctus Benedictus concessit iter agentibus  taliter mensurenter,  ut in longitudine corporis possint conuenienter aptari, latitudine uero pars utraque sicut esse solet dupla, cubitum, usque ad pollicem habeat iam consuta, at uero calige pedem integrum superius habeant iam consute, que fiant etiam longe, ut secundum staturam hominis  cruribus conuenienter aptentur, que de summo usque ad pedem taliter constringantur, ut cum superius pedem habent integrum, inferius dimidium. Cesta  calige cum fuerit assuta debet esse tam longa quo possit intra pugnum fieri constricta. Calces altitudine, preter limbum qui assuitur, habeat pedem dimidium: anteriori uero parte latitudine digitorum nodos. Pedules similiter mensurati sint, ut possint pedibus  sufficienter aptari.



CAPUT u. De priore monasterii.

Cum prior fuerit electus ab omnibus fratribus post capitulum surgant omnes eantque in ecclesiam. Dein ille qui exiturus est ab ipso opere [officio prioris] dicat tertio omnibus repetentibus hunc uersum ante altare Benedictus est Dominus Deus, et accepta benedictione illa, que dicitur, quando ab aliquo opere absoluuntur fratres, et sic recedat. Accedat tunc ille, qui intraturus est in antea, et dicat tertio omnibus audientibus hunc uersum, Deus, in adiutorium meum intende, et accepta illa benedictione que dicitur, cum in aliquo opere ordinantur fratres, et sic ipsum  officium administret. Denique per usum debet stare in ecclesia ex leuo choro: in capitulo austri parte, in refectorio septentrionali parte.



CAPUT uI. De fratribus in uia directis qualiter agatur.

Si peregre [profecturus est] frater in itinere, non reuersurus diebus duobus aut tribus, accipiat benedictionem. Si necessitas fuerit, ut in crastino reuertatur, et iterum necesse sit pergere, non accipiat benedictionem eundi et reuertendi. Item si  frater reuertatur de itinere, accipiat benedictionem. Si statim debet pergere accipiat benedictionem ambulandi: si postea steterit ad unam horam uel duas, accipiat benedictionem reuertendi. Itemque si frater uenit de itinere accipiat benedictionem redeundi: si statim perrexerit alicubi, et una nocte dormierit, in crastino non accipiat benedictionem redeundi. In itinere si pergunt duo conuersi, et unus sacerdos qui iunior illorum sit, ubicumque sederint, debet sacerdos sedere in medio illorum. Quando uero perrexerit unus ex eis cum sacerdote, semper debet sacerdos sedere super illum, etiam loqui non condecet illum, nisi per eius licentiam. In reuertendo si fuerint ad tres horas, ad completorium dicatur super eos, Misereatur uestri: ad domnum abbatem  nusquam dicatur.



CAPUT uII. Item de ipsis fratribus constitutis in itineribus qualiter horas reddant.

Fratres in itinere directi cum uiderint hore tempus, si aptus locus est ibi, ubi directi stant uel perambulant, flectant genua descendentes de equis. Si faciunt de [in] cenobiis genua super formas, et ipsi faciant ubi degunt. Peracta, signum sancte crucis imprimant in frontibus suis, et non gyrent, sed tantum petant ueniam, et incipiant horam ascendentes in equos, pergentes et horam decantantes. Wantos  tollant de manibus suis usque dum finiant diuinum officium. Si aliqua necessitas euenerit, ut aliquid loquatur in psalmorum ordine de ipsa hora,  iterum a capite reinchent. Redeuntes wantos ad suos lectulos singuli possunt habere. In basilica in cryptis quando reuersi sunt ordinem faciant prostrati, etiam si duodecim lectiones sint.



CAPUT uIII. De opera manuum.

Quando fratres ituri sunt ad opera manuum, mox ut prima finita fuerit inchent litaniam. Post capitulum autem illico ut surrexerint, et tabula insonuerit, statim incipiant; in primis psalmi familiaris e prima, et eant cantantes pariter omnes, ut nullus sit excusatus, etiam cellerarius, usque ad locum operis. Cum ibi fuerint, stent pueri ordinati in antea, et inclinent ante et retro. Tunc incipiat prior, Deus, in adiutorium meum intende. Tertio dicendo  et Gloria Patri. Deinde Kyrie eleison. Pater noster. Et ne nos. Adiutorium nostrum. Et tunc incipiant opera, et psalmos ubi eos dimiserant, reincipiant cum septem psalmis specialibus, et quinque pro defunctis. Postea cursum canonicum cum psalmis familiaribus de horis. Frater hebdomadarius de missa dicat collectas. Si duabus uicibus pergunt, ibi legatur lectio de libro qui ad prandium legitur, si talis est, ut edificet audientes. Frater qui legit ad seruitorem debet librum portare, et exponat prior, uel cui ipse iusserit omnibus sub silentio sedentibus. Denuo si uisum fuerit priori ut amplius aliquid operentur, faciant. Dimisso opere in redeundo eant  cantando psalmos usque in claustrum Beatus uir, uel qualiter abbas inceperit. Cum fuerint ante capitulum dicat prior, Adiutorium nostrum, Benedicite; et eat unusquisque ad officia sua. Ex hac hora sonet squillam secretarius.



CAPUT IX. Item si post nonam reuersuri.

Post nonam autem si iterum sunt reuersuri, mox ut exierint e refectorio uenientibus in capitulum efficiant absolutionem sicut ceteris diebus. Dicto, Benedicite, faciant ante et retro, et illico incipiat prior psalmos familiares uespertinales, Domine, exaudi orationem meam, auribus percipe, in primis, etc. Dein uespere omnium sanctorum, et uespere mortuorum, et officium eorum, et Deus auribus. Atque  quinque psalmos pro defunctis, et sic redeant cantando psalmos, Ad Dominum cum tribularer. In claustro tandiu cantent pueri, qui ante procedunt ad introitum capituli, quousque adunentur cuncti. Ex tunc residentibus ibi puer petat benedictionem, et legat lectionem de libro qui ad collationem legitur: et iubente priore expleat; tum faciat sermonem. Deinde surgant omnes et faciant reuerentiam. Ipse prior dicat hunc uersum, Benedictus es, Domine Deus meus. Hec faciant quando bis pergunt.



CAPUT X. Item quando semel pergitur ad opera.

Quando semel eunt ad opera per dies omnia agant  sicut in mane, nisi tantum quod de lectione legitur in claustro, et uersus dicatur, Benedictus es. Psalmi familiares dicantur in matutinis laudibus. Matutine Omnium Sanctorum, uel mortuorum, non dicantur nisi in ecclesia



CAPUT XI. Item quando itur ad pristinum.

Quando uadunt ad pristinum psalmos de prima non dimittant, sed post capitulum abluant manus suas et incohent quinque psalmos pro defunctis, et illos de horis canonicis, uidelicet, Deus in nomine tuo. Reuertentes non legant lectionem, nisi tantum uersus dicatur, Benedictus es, Domine Deus, et ante capitulum stent infantes cum magistris, maiores in claustro, quod est iuxta ecclesiam.



CAPUT XII. De priore monasterii uel decanis, seu his qui ordinem tenuerint illis absentibus, uel conuersis qualiter absconsam deferant temporibus suis.


Prior uel decanus claustrensis post completorium accipiens absconsam circumeat claustrum sic per ordinem. Primum calefactorium; postmodum refectorium; dein coquinam: uideat si bene circa ipsa omnia facta sunt. Inde uero in cellario, si omnia congrua sunt: ac deinceps a parte eleemosynarie uideat omnes ianuas si firmate fuerint bene. Postmodum ueniens in domum infirmorum uideat si omnia recte aguntur. Si aliquid in claustro negligenter inuenerit, in crastinum seruet et ad capitulum deferat.  De nocte post trinas orationes eat frater qui prouisor est de infirmis, et uideat ne aliquis ex ipsis grauatus somno remaneat in lecto suo. Decanus prefatus uel alius frater cui iniuncta est cura, quam supra nominauimus, eat in dormitorium, ne aliquis ex fratribus remanserit in lectulis per negligentiam, u sopore detentus, et exstinguet duas lucernas; tertiam que est in dormitorium et necessarium, dimittat, et iugiter usque mane ardeat. Reuertatur in ecclesiam et circumeat cryptas et membra singula, et uideat si aliquis iacet uel sedet preter infirmos aut flerthomaticos [phlebotomos]. Si aliquem talem inuenerit dormientem, excitet eum: si cum gratiarum actione non recipit, in capitulo querelabitur. Eademque faciat in secundo nocturno et laudibus.  Illis temporibus quibus interuallum fit, dormitorium et claustrum, et omnia  circumeat. In duodecim lectionibus conuersus deferat laternam per tertiam lectionem inspiciendo omnes. In quotidianis diebus per unamquamque lectionem debet circumspicere uniuersos. Ille qui non se uoluerit inclinare contra eum, ante ipsum illam ponat, eademque faciat si aliquis inuentus fuerit dormitans; mox ille ut suscitatus fuerit accipiat et eat, et inclinet se in medium chori contra altare ueniensque ad chorum D. abbatis et denuo se humiliet ad ipsum, et circumeat omnes, et reuertatur ex alia parte eadem intuendo. Postmodum circumeat illos qui deforis sunt; exquesitus [perscrutatus singula] ponet eam in loco constituto. Si ad  iuuenem fratrem posita fuerit, ille tantummodo chorum circumeat, et ad gradus illam restituat. Ad infantes nequaquam.



CAPUT XIII. De iis qui tarde occurrunt in oratorium.

Si frater post Gloriam primi psalmi uenerit, eat ante altare ad gradus et ibi genua sua flectat, et statim surgat, et perstet usque dum absoluerit eum prior. Absolutus gyret ante et retro, ueniatque in chorum in locum suum, iterumque ueniam petat, et eo surgente omnes fratres inclinent. Si foris pro aliqua infirmitatula steterit, et non occurrerit ad Gloria primi psalmi, intret in chorum, ut supra dictum est: absolutus autem exeat foras et petat ueniam super genua, et faciat secundum quod infirmitas  ei permittit. Item frater si uenerit ad horam post Gloria primi psalmi uel qualicunque [supp. tempore] superuenerit postea, usque ad Kyrie eleison, sic debet intrare intus ne totum perdat, et eat in loco constituto donec absoluatur. Quod si perstiterit ad totam horam, si fratres flectunt genua super formas, ipse faciat super gradus. Expleta hora discedat absque iussu.



CAPUT XIu. Culpa leuis tali stringatur in ordine facti.

Fratres qui pro leui culpa secundum regulam separantur a mensa, sic in oratorio satisfaciant. Cum post psalmodiam ad preces alii se inclinant, uel  genua flectunt, ante altare uenientes ad gradus se prosternant, donec preces et oratio finiantur. Tunc surgentes inclinantes ante et retro, sic omnibus horis faciant. Si uero festiuitas antequam absoluantur euenerit, a uespera usque ad aliam uesperam omni communione fratribus socientur: missas etiam qui sacerdotes fuerint, et omne quod ad seruitium diuinum pertinet, celebrare possunt. Nullus prior fratri tale debet iudicium imponere quandiu domnus abbas fuerit in monasterio, sed et si superuenerit, interim poterit eos per se priusquam ad domnum abbatem cognitio cause superueniat, prior absoluere. Quod si non fecerit et unam coram ipso ueniam petierit, postea non poterit eos prior absoluere. Infantem etiam qui steterit ante ipsum [abbatem], non  debet magister uel aliquis, quandiu intus ipse fuerit, mittere in iudicium ieiunii.

Quotiescunque pueros magister in iudicium miserit, prior potest eos absoluere sine licentia magistri: nullus debet alius quidquam nec signum, nec ullam rem precipere; sed tamen ille qui tenet ordinem, si ei uisum fuerit ut absoluantur, signum magistro faciat, ut absoluantur. Si domnus abbas mittit fratrem in iudicium, si pergit alicubi obliuiscens eum absoluere, prior non ualet absoluere eum.  [Et quem prior miserit in iudicium decanus non potest absoluere eum, nisi per suam licentiam. Frater iuuenis si missus fuerit in leui culpa qui cum custodia pergit ubique, quando fratres comedunt, ipse sit in coquina. Maiores autem fratres stent in ecclesia,  uel in oratorio Sancte Marie. Frater missus in leuiori culpa aliquot diebus, si in ipsis infra euenerint duodecim lectiones, in uigilia, ut sonuerit scilla ad uesperas, erit absolutus. Post uesperas, si tempus fuerit cene et fratres ierint, eat et ipse cum eis, edat et bibat quidquid eis apponitur, etiamsi ei uetitus est potus uel aliquis cibus. In die festiuitatis celebret missam et agat omnia sicut alii. Si est coquinarius ipsam faciat. Missam adiuuet cantare, sed pacem non recipiet. Si est missus ad candelabrum ferendum, ipsum portet. Si fuerit missus ad responsorium, non imponat ipse, sed alium subroget qui ipsum officium impleat. Transacta festiuitate reuertatur in suam penitentiam.



CAPUT Xu. Ast grauis hunc morem monachorum exigit omnem.


Quando grauem frater aliquis committit culpam, ad presentiam domni abbatis non debet uenire, donec uocatus ad eum fuerit. Si autem ipse fratre nesciente superuenerit, ante ipsum petat ueniam donec eum a se eiecerit. Et sic exspectet quandia ad penitentiam eum domnus abbas mittat. Tunc discalciatus et nudus in conuentum ueniat, acceptoque iudicio illuc, ubi consuetudo fuerit, ueniat, uidelicet in auditorium, et calciet se atque uestiat, et reuertatur in capitulum, ante domnum abbatem ueniam petat: ipso iubente ingrediatur in penitentiam, et statim ut ex capitulo exierit operiet  caput suum, et sicut Regula  precipit sine iussione domni abbatis nullus ad eum frater iungatur. Quandiu in penitentia est, non ueniat in capitulum, nisi duas uices; ingrediens et egrediens. Quandocunque pulsatur signum ad horam, postquam omnes in ecclesiam uenerint fratres, cooperto capite ueniat ad ostium ecclesie, et tamdiu stet erectus, et capite coopertus, donec dicto ad preces in choro Kyrie eleison inclinent fratres. Tunc caput discooperiat, et contra ostium, uel omnium uestigia fratrum prostratus iaceat, donec omnis conuentus fratrum exeat. Tunc iterum cooperto capite ad solitarium locum ueniat, sicque tamdiu faciat, donec ad reconciliationem in conuentum uocatus fuerit. Egressurus de ipsa penitentia,  iterum nudus et discalciatus ueniat in capitulum, ut prius uenit: et accepto iudicio surgens uestiat cucullam et tunicam suam et prosternat se abbatis pedibus. Nam ipso precipiente exeat foras in auditorium, calciet se et uestiat, et reuertatur in capitulum, ueniam petat ante abbatem, et iubente ipso eat sedere nouissimus. Ex tunc per omnia sicut in Regula scriptum est  faciat.]



CAPUT XuI. De diuersis definitionibus uel qualitatibus, que agi oportet in cenobiis degentibus.

Fratres si in estate post nonam, uel post scillam uespertinalem uoluerint bibere absynthium cum melle mixtum, dicto Pater noster, sonet cymbalum prior, et eant, et omnia agantur sicuti mos est ad  caritatem  de collatione, preter lectionem. Quandocunque hec talis fit caritas ipsa nocte amplius non est facienda alia: nunquam in uno die duabus uicibus pulsabitur cymbalum ad caritatem.

Si aliquid apponitur ad mensam de nouis frugibus ad benedicendum, primum recitetur de lectione unus uersus, deinde dicatur benedictio.

Si frater generalem scripturam facit per licentiam domni abbatis, ipso iubente potest dimittere psalmos familiares, etiam missam matutinalem et principalem. Hec tria non sunt illi dimittenda, litania, offerenda et uigilia mortuorum.

Fasciolatus  non intrabit ullo modo frater in claustrum. Pueri qui non ualent portare caritatem,  id est fialas [phialas], ad mensam, non tergant manus suas ad zallam  in die sabbatorum in capitulo.

Potest puer radere suum magistrum si ualet. Puerum qui ante abbatem comedit non mittat magister in iudicium, si ipse adest.

Pueri habeant in schola libros, rasoria cum scutellis et ollas ad capita illorum lauanda. Quid plura?  Insuper etiam omnia que illis sunt necessaria ipsi per se habeant ibi: quando tempus fuerit loquendi, possunt ibi loqui; extra scholam nusquam loquantur.

Diebus quibus fratres loquuntur in claustro exacta sexta nusquam loquantur usque dum pueri exeant, et dicat unus ex eis qui iunior est Benedicite alta uoce. Qui sederint in capitulo tempore locutionis non loquantur quidquam intus

Nullus frater alius lauet capita inuicem, sed unusquisque suum lauet. Pueri similiter faciant in schola sua. Feria quarta et sabbato possunt se tondere in schola. Ad mixtum in suo loco ad tabulam ante et retro inclinent, eadem faciant post mixtum.

 Si frates quarta uel sexta feria se radent, propter hoc processionem solitam non dimittunt; nec si ad corpus recipiendum uel sepeliendum exeunt.

Si sepelitur aliquis mortuus de foris, ubi procedunt fratres, pro illa processione non remaneat illa de ieiunio.

In XII lectionibus, sacerdos qui fert thuribulum per altaria, ferat illud domno abbati; si deest abbas portet priori, et si prior abest reddat illud conuerso. Et ille det primum sacerdoti, dein dextro choro et leuo. Dein iuuenes fratres, qui ad formulas stant dextro, et ad ipsos infantes, et ad alios qui in sinistra, iuuenes et pueros.

Priuatis diebus ad missam maiorem si domnus abbas adest, ipsi deferatur in primis offertorium ad  offerendam. Si non est, priori. Si prior deest, det decano claustrensi.

In diebus festis puer ferat textum omnibus fratribus per chorum, cumque deportatum sit, preparatus unus conuersus indutus alba suscipiat, et ferat omnibus stantibus de foris fratribus.

Frater exiens de domo infirmorum post satisfactionem factam in capitulo, potest ipso die canere missam, si uelit; quia quandiu fuerat in cellula infirmorum, ibi non permittimus canere missam.

Nouitii, dum fratres fuerint in capitulo, ipsi sint in coquina. A Pentecoste usque ad aduentum, si duodecim lectiones euenerint in sabbato, et in crastino sit mutanda historia, in sabbato dicatur tota uespera de sancto.

 Frater cantans suum responsorium, finito uersu inclinet se ceteris. Fratres qui longe sunt ordinati ante et retro faciant. Pueri uero in sedilibus suis debent inclinare se per unumquemque. Quando uero ipsi dicturi sunt responsorium semper gyrent uersu dicto: a lectione autem eundo et redeundo semper inclinent se infantes, etiam omnes fratres, maxime illi, qui super formas sederint. Ad domnum abbatem  omnes surgant de subselliis suis pergendo et reuertendo.

Quando abbas legit Euangelium ad matutinas laudes, armarius pro consuetudine debet ire, et preparare ei Euangelium, et orationem, et signa mittere. Dum Te Deum inchoauerit; si hebdomadarius ipsum legerit, pro consuetudine non ibit. Sed die preterito [antecedenti] auscultet ipse frater cum armario quidquid ei opus fuerit.

Si duo fratres induuntur ad thuribula ferenda per altaria, is qui est hebdomadarius eat in antea.

Fratres exeuntes de coquina alia hebdomada lauent fontem, ubi fratres nitidant manus suas atque facies. Et quando fratres se tondunt atque radunt, ipsi calefaciant aquam et deferant.

 Pueri quando armarius auscultat lectiones uel responsoria sua, stent semper erecti ante eum omnes, usque dum finiant, a minimo usque ad maximum.

[  Euntibus fratribus ad stationes per altaria dicant orationem plane et non in alto, nisi forte occurrerit festiuitas alicuius sancti unde sit ibi altare; procedentes illuc dicant uersus de sancto et Dominus uobiscum. Oremus, alte in tono.]

Frater qui lecturus est ad mensam dicentibus fratribus uersum ante cibum et orantibus, ipse stet in loco suo, uel superiori erectus.

Fratres qui in domo infirmorum sunt, quotiescunque se radunt fratres, ipsi faciant uno die antea, nisi exiturus cum aliis faciat. Nullus bibat in refectorio sedens in sedilium suppedaneis  , aut  puerorum truncis, sed ad mensam sedeant ubi prandent: nam nullus absque mensa comedat uel bibat, preter illos, qui in domo infirmorum sunt, nec ante tertiam ullus debet comedere nisi signum primum insonuerit. Mantilia mutentur in refectorio per omnes quindecim dies; linteamina autem manuum omni die Dominico apparente luce, antequam pueri surgant. Frater, qui alicubi fuerit, ueniens in capitulum usque dum puer legerit martyrologium cum sanctis non intret, dum infans dixerit Et aliorum plurimorum sanctorum: tunc eat. Ad lectionem Euangelii uel quando breuis legitur, poterit introire. Si quis calidum potum uult usitare ad caritatem collationis, poterit facere in loco suo, etiam et pueri, etiam si in feria sexta se radunt similiterque.  Scutelle cum ullo cibo non mittantur super mantiles, nisi quando cooperte fuerint tabule. Cum aliquis nuntiat fideles orationes ex parte domni abbatis, alii descendant de suis suppedaneis, et petant ueniam; ipse non descendat qui nuntiat nec petat ueniam, sed supplex dicat illas: per usum uero nullus descendit de pedaneis pro ullo nuntio, nisi quando pronuntiabitur Natiuitas Domini nostri Iesu Christi, et in Annuntiatione Domini super genua  petant ueniam. In duodecim lectionibus si quis uult cantare post capitulum missam, non querat licentiam. Diebus Dominicis sanctus Benedictus iubet  ut omnes legant, quod non esset pretereundum: sed cum desiderio faciendum: attamen propter opus Dei si quis habet responsorium uel alleluia ad missam, ante primam canat sic leniter, ut ceteri non impediantur; alii uero horis legant. In maximis festis eadem faciant; si tamen iusserit ei armarius, si tam insciolus est.

In die Dominico uideant fratres ut omnes sint ad processionem. Feria Iu uel uI similiter faciendum, ut et abbas et omnes sint discalciati, preter illos qui propter egritudinem non poterunt implere: at tamen per licentiam. Pueri qui non fuerint ad uersum,  qui ante cibum dicitur, dum uenerint, eant ad loca sua, et ibi faciant ante et retro: magister ueniat in ante et signum faciat, ut iubeat ei prior comedere: licentia accepta dicat uersum et eat. Si puer grauatur sopore ad opus Dei, non quidem per hoc unum hora [al. ms. pro hoc omni hora] est uapulandus, sed cum uiderit cum magister sepe somno grauari, det unum quemlibet libellum in sua brachia sustentandum, quousque de ipsa pigritia eum excitet. Si quis uult suam iustitiam, scyphum, cutellum abluere seu acuere, hora qua loquitur in claustro, hoc faciat, nam si fecerit inter sextam et prandium, uel inter nonam et cenam, poterit querelam agere in crastinum qui uiderit.  [Sed dicet: Quid ad me?]

 Sine lumine et incenso nullo modo feratur corpus Domini in aliquam partem. Puer qui in estate lectionem breuem memoriter legit ad nocturnos, dicto Tu autem Domine, ante et retro faciat. Alius qui iuxta eum est dicat resp. Iuuenes fratres qui exeunt de schola post depositas albas non presumant legere uel cantare, nisi ex precepto abbatis. Frater in sua cuculla, uel in alia ueste, que super cucullam induitur, potest mutare sua uestimenta, similiterque in cuculla et pellicula  , in sola cuculla non debet facere.

Quando frater iuuenis legit ad mensam, dum finierit lectionem in cellarium eat, et fit cum silentio: si de maioribus, sit in coquina, uel in promptuario si uelit. Puer uero peracta lectione deinde reuerentia  facta ante mensam ibi permaneat ante gradum usque dum alii surgant, et pergat cum ipsis in ecclesiam: oratione finita eat cum aliis infantibus et magistro ad edendum. Hebdomadarius coquine potest ministrare cum pelliculo sine manicis, uel cum manicis si desuper induerit bracile  . Exeuntes pueri de capitulo si fratres loquuntur in claustro, alte dicat unus ex eis, qui iunior est: Benedicite. Similiter post nonam in estate, eademque faciat illis  temporibus, quibus mixtum accipitur post tertiam si loquuntur in claustro. Nouissime exeant ad capitulum primi et post nonam uel collationem. In duodecim lectionibus quod populus non celebrat, possunt fratres uestimenta atque calciamenta deferre in claustrum ad meliorandum in sabbato; sed ipsa die ante uesperum sustollant. Quotidianis uero diebus eademque faciant. In ipsis festiuitatibus supradictis scriptores possunt scribere, etiamsi in cappis fuerit celebrata. In maximis quippe festiuitatibus et Dominicis diebus, nec ipsis est scribendum, nec fratres ponant uestimenta. Post completorium nullus legat in strato suo, nec egredi de dormitorio in claustrum presumat; similiter temporibus meridianis antequam scilla sonet: nam inter ipsam meridianam de senioribus  qui uoluerit legere, legat. Iuniores fratres et infantes nequaquam hoc presumant. In ipsis temporibus qui uult se cooperire de pellicia sua uel de cuculla, faciat; sed uideat ne se cum calceis collocet. Iuuenes atque infantes sicuti de nocte, ita ex toto se coaptitent. Iuuenes fratres non exeant de dormitorio antequam pueri surgant. Post hinc dum infantes exierint, eant et ipsi cum sua custodia; sine custodia uero non presumant quoquam transire, etiam in ecclesia, quando uolunt accipere Eucaristiam. In claustro iuxta suam custodiam sedeat unusquisque. In dormitorio uero iuxta magistrum, uel antea habeant lecta. Quando septimanarius fuerit ipse iuuenis frater, cum suo magistro potest exire de dormitorio ante infantes, et post trinas orationes  inchoare suam obedientiam. Si uero cum aliis ex fratribus fuerit, non exeat ullo modo, donec eius custodia excitetur, et pariter cum eo surgat et abluat manus atque faciem; et ternas orationes agant. Exinde redeant in coquina, et dimittat [eum magister] ibi sub custodia ex his uni, qualiter ei uisum fuerit.

In precipuis festiuitatibus, si abbas deest, missa non pertinet, ut eam ullus cantet nisi hebdomadarius. Sed tamen preuideat armarius, ut non per ordinem in breuem mittat, sed talem qui utiliter scit hoc diuinum agere. Quando duo thuribula sunt in ipsis festis, abbas induitur ad unum, frater hebdomadarius ad aliud. Si abbas fuerit hebdomadarius, reuestiatur et unus ex fratribus, cui secretarius annuerit.  Quando abbas indutus fuerit ad canticum de euangelio, et hebdomadarius ex alia parte  hebdomadarius frater qui reuestitus est teneat collectaneum  ante abbatem, si ei permiserit; si uero non, unus ex iuuenibus qui stant ad formam, teneat ei. Si abbas indutus fuerit solus, unus ex iuuenibus fratribus faciat. Si duodecim lectiones faciunt fratres, feria quarta pueri non lauent capita nec calceamenta. In festiuitatibus quibus monasterium totum est ornatum, uel dimidium, ad horas regulares tres candele ardeant ante altare. Pro missa maiore omnia signa pulsentur.

 In maximis festiuitatibus duodecim candelabra sint ante altare maius, ad matutinas laudes, ad missam et uesperam, aliis horis ut supra. Quando unum quodque resp. a duobus fratribus cantatur ad matutinos, una sola collecta ad missam matutinalem dicitur, et in ipsis diebus non cantatur, Ad Dominum, cum tribularer, pro defunctis ad horas. Si magister pueros mittit in iudicium, non debet ad alium pertinere, nisi ad illum qui ordinem tenet: si bonum uidetur ut absoluatur, signum magistro faciat, ut absoluatur. Sacerdos non petat ueniam ad confessionem leuite. Abbas siue sacerdotes semper satisfactionem inter se faciant quando hoc agunt. Omni namque tempore quando fit interuallum, ad lectiones uacandum. Tamdiu debet teneri signum  ad primam, quousque conueniant omnes, ut septem psalmos decantare possint inclinati, et facto signo ab abbate dimittantur, et hora inchetur. Ad tertiam, siue sextam uel nonam tamdiu teneat secretarius secundum signum, quousque abbas ueniat in choro. Et si abbas deest, non est necesse exspectare. Sexta hora teneatur secundum signum usque dum dicatur, Deus misereatur. Ad nonam temporibus meridiane teneat scillam tantum quousque, Miserere mei, Deus finiatur. Ad uesperum ad unumquodque signum cum pulsatur tandiu protendatur, ut Deus in adiutorium meum promatur. Ad secretarium non pertinet de missa hospitum, sed frater ostiarius debet curam habere, et illi, qui tenet ordinem dicere, ut tali iniungat, qui diligenter possit implere. Pueri namque  ad missam matutinalem, que cantatur ad sanctam crucem non pergant ibi ad seruiendum sacerdoti, sed secretarii administrent illi quidquid congruum est cum leuita. Non disciplinabit magister pueros in choro si domnus abbas affuerit aut prior: nec de illo choro, in quo stat, qui ordinem tenet. Si domnus abbas non est aut prior, magister ex suo choro faciat disciplinam. Si tamen non prestat in illo choro, unde est ille, qui ordinem tenet; nisi forte ipse iusserit. Nam si negligentia conuerso aliquando fuerit de candelabro, potest infans portare atque tenere usque dum Kyrie eleison dixerit, et in crastino eius magister quereletur. Si domnus abbas aliquem librum de alio monasterio acquisierit, et prefinito debet tempore reddere, uel alia necessitas fuerit, et  domnus abbas preceperit, uel ad monasterium mandauerit, psalmos familiares, et missam, uel meridianam frater ille propter hanc scripturam dimittat.



CAPUT XuII. Pueri qualiter offerendi sunt.

Cum parentes suos filios Deo in monasterio dare uoluerint, faciant imprimis de rebus, si quas habent, per omnia sicut Regula dicit . Deinde cum Euangelium lectum fuerit ad missam, et offerendam, in primis abbas fecerit; tunc ueniat puer ante altare uel ad gradus, et detur in manus illius offertorium cum hostia et ampulla uini, et unus  de fratribus, cui abbas iusserit legat hanc schedulam. »Ego frater Ille offero hunc puerum nomine Illius cum oblatione in manu, atque petitione, altaris palla eius manum inuolutam ad nomen sanctorum, quorum hic reliquie continentur, et domni abbatis presentis: trado coram testibus regulariter permansurum; ita ut ab hac die non liceat illi collum de sub iugo regule excutere. Sed magis eiusdem regule fideliter se cognoscat instituta seruare, et Domino cum ceteris gratanti animo militare.« Qua perlecta detur in pueri manus ipsa, et offerat cum oblatione, et tunc abbas accipiat custodiendam eam. Si laici adsunt presentes, aduocentur, ut uideant et audiant, ut sint testes. Tunc abbas debet benedicere cucullam et uestire  puerum, et illico incipiant offerendam misse, et infans collocetur cum aliis. Cum etatis tempus consecrationis uenerit; cucullam non exuat ei abbas, sed professionem legat cum ceteris atque benedictione data, sicut mos est, mittat ei capellum in caput atque osculetur. De reliquo faciat sicut alii fratres.



CAPUT XuIII. De cellerario hebdomadario, quomodo administret fratribus in refectorio.

In omnibus duodecim lectionibus et feria tertia et quinta et sabbato in primis ponatur a senioribus: secundam administrationem det cellerarius cum hebdomadariis, incipiatur a nouissimis. Tertiam fratres coquinarii, similiterque a iunioribus incipiant. Et si cellerarius aliquam pietantiam  fecerit,  postea inchetur a tabula domni abbatis. Secunda feria, Iu feria, uI feria in primis hebdomadarii ad scillam ueniant, et cellerarius cum sua, quam nuncupamus pietantiam, a prioribus incipiat, sine sonitu scille, et fratres septimanarii suum dent a nouissimis inchoantes, et postmodum signum pulsent cum licentia ad uesperum. Quando poma uel herbe imponuntur, postquam mensa fuerit benedicta, et omnes fratres sederint, deportetur a cellerario cum suo socio in primis senioribus, et semper in seutellulis deportetur. Quando sunt parua poma, in canistro deferat, et unusquisque secundum quod uiderit, sic accipiat. Ad infantes autem postea in seutella deferat, et det ipse unicuique prout uiderit. Denique ipse cellerarius debet deportare pietantiam  ex pisciculis cum socio. Si poma, cum refectoriario: quando olera, faciat hortulanus cum eo. Et si neuma  efficiat, cum fratre qui super horreum est constitutus. Et quando cellerario uisum fuerit, potest quem ipse uelit de fratribus euocare et facere cum eo. Item quando capitulum suum fuerit pronuntiatum, ipso die debet habere generaliter ex sua parte, et aliud preparare, prout melius potuerit, et caritatem faciant sine sonitu squille de pigmentis: et si lectum fuerit II, Iu uel uI feria, inter duos fratres condonet scutellam de piscibus prestantius  quam soliti fuerant aliis diebus, et portio ponetur per cunctos fratres sine sonitu scille. Alio die satisfactionem faciat in capitulo et absoluat eum domnus abbas: et si abbas non est, faciat ille, qui ordinem tenet. Post capitulum cantent quinque psalmos pro defunctis: deinde pro ipso fratre qui absolutus est psalmum Miserere. Kyrie eleison. Pater noster. Et ne nos. Capitulum. Saluum fac seruum. Mitte ei, Domine. Dominus uobiscum. Omnipotens sempiterne Deus, miserere famulo tuo. Ipso die prestantius debent habere fratres in refectorio.



CAPUT XIX. Quid agere debeat refectorarius uel pueri dum seruitores fuerint.

Si seruitores sunt pueri, ipsi debent lauare cochleares  et scopare: refectorarius uero panem recipere. Si pueri desunt, unus de seruitoribus debet cochleas lauare, atque fragmenta e mensis resumere. Et tamen de omnibus debet prouidentiam habere refectorarius, ne sit negligentia aliqua; quia si fuerit, super ipsum ueniet. In XII lectionibus seruitores mox ut secundum morem squilla insonuerit, secundum pulmentum [portent]: ille [refectorarius] ueniat, et ictu percutiat scillam. Infans si presens fuerit qui cum alio uenit ad legendum, accipiat phialam et potum propinet. In primis refectorario sonante squillam, si puer defuerit, faciat ipse uel cui annuerit de seruitoribus. Meridianis temporibus ipse misceat aquam: ad nonam cum septimanariis, qui ex alia hebdomada fuerunt. Iustitiam domni abbatis  quotidie abluat, et postquam cymbalum sonuerit, uel ipse assederit mense, omnia deportet. Fratrum, qui ex itinere redeunt, debet lauare ipse iustitiam; Zallam  atque baciles  domni abbatis, uel illam, que deputata est propter pauperes uel peregrinos fratres, ipse habeat sub sua custodia. Panum librarum [al. libram] ipse purget ab omni fuscedine. Linteum tamen ad ipsum opus deputatum ad collum semper habeat, usque dum inspiciat cunctos.



CAPUT XX. Qualiter debet fieri quando conuenturi sunt ad radendum.

Debet unus frater uel duo habere iniunctum officium rasoriorum acuendorum, atque colligendorum ad scrinium ubi reponuntur; et ipse debet procurare  tonsoria ad illud opus deputata, et intra dormitorium reponenda; similiter nouaculorum. Ea die qua radendi sunt, mox ut in capitulum conueniunt, et de salute animarum sermocinatum habuerint, iubente abbate, uel ille qui ordinem tenuerit, si abbas non adest, surgant illi fratres, qui ex alia septimana coquinam fecerunt et eant preparare aquam ad locum constitutum. Surgentibus e capitulo sonetur, et ueniant accipere unusquisque rasoria de manu procuratoris. Tunc eleemosynarius habeat preordinata uascula in loco ubi conuenturi sunt seniores:  cum acceperint, unusquisque deferat sibi aquam. Pueri deportent scamna sua. Abbas uel prior incipiat psalmos quinque; in primis pro defunctis, qui prenuntiati fuerunt in capitulo et cursum canonicum horarum, sicut mos est in coquina decantare. Et postmodum familiares psalmos super horas regulares. Interim dum psalmodia durauerit, nichil aliud aliquis debet agere nisi radere, nec caput lauare uel tondere, nisi psalmos dicere, nec ungulas secare. Nec refectorarii ibunt in refectorium usque dum finiantur psalmi. Loqui nullus debet, sed nec ullus frater radat alium in pellicia cum latis manicis, nisi eam que cum strictis manicis est, habeat uestitam, uel tunicam. Cum psalmodia expleta fuerit, abbas dicat Benedicite, et unusquisque redeat ad officia  deputata. In hac hora secretarius debet scillam pulsare, si ibi comesturi sunt. Si aliquis ex infantibus non fuerit rasus, procedant in scholam, et ibi faciant. Nam si ex fratribus alicui contigerit, ut inchoatus fuerit ad radendum, et signum insonuerit, dimittat hoc opus, surgat, et induat cucullam et eat in ecclesiam, et sit extra chorum. Cum hora expleta fuerit, reuertatur, atque radat se. Postquam dies ille transierit, nusquam ullus faciat sine licentia aliquatenus orationem. Pueri uero Iu feria et sabbato possunt se tondere in schola sine sua cuculla, absque tunica. Nullus frater se tondat et unicuique detur ad medietatem aurium capillum incidere in gyrum. Caput qui lauare uoluerit, ipsa die sine licentia faciat, alia die non licet, et quandocunque  hoc facit, tunicam cum latis manicis indutam habeat.



CAPUT XXI. Conuenit hec monachis semper seruare culinis.

In coquina frater qui primus uenerit diluculo, quandiu solus fuerit, nichil aliud gerere poterit nisi locum illuminare. Postquam alter uel ambo uenerint, psalmodiam sicut in radendo totam dicant ex integro; preter familiares de horis regularibus, quos in ecclesia cum aliis, uel ipso tempore per se poterit unusquisque dicere. Ipsa uero psalmodia, quam in coquina uel in radendo uel alio manuum opere dicunt primitus ad quinque psalmos, id est, uerba mea, dicatur Dominus uobiscum. Post orationem, Requiescant in pace. Postea non nisi ad uesperas  dicatur, Dominus uobiscum, et Benedicamus Domino. Deinde similiter ad uesperas dicatur, Dominus uobiscum. Requiescant in pace. Ad completorium uero dicatur, Dominus uobiscum, et benedictio. Ad psalmos familiares ultimos, Dominus uobiscum. Benedicamus Domino. Benedicite.



CAPUT XXII. Qualiter agat sacerdos qui uult suam missam agere priuate.

Mox ut exierint ex matutinalibus officiis, si dies fuerit, annuat uni ex conuersis, quali uelit, et eant, lauent manus atque facies suas et pergant in ecclesiam; faciant trinas orationes, si illis temporibus conuenit; uel si XII lectiones facte fuerint, ex tunc  eat et accipiat librum et albam, et ponat ad unum ex altaribus: nam nulli est licentia aliunde auferre, postquam acceptum habet. Denuo reuertatur in sacrarium, et accipiat hostiam et calicem: tunc perfundat eum cum aqua in infusorio, atque tergat linteolo priusquam habuerit mistum uinum et aquam. Conuersus, qui adiuturus est eum accipiat candelam atque accendat, et pergat ad locum, ubi sacra agere debet. Tunc sacerdos exuat se tunica et flectat genua, et induat se cultum sacerdotalem. Dum stolam habuerit impositam, faciat confessionem cum fratre, et tunc agat ordinem ad aram, et signum sancte crucis exprimat in fronte sua, et Deo incipiat immolare. Nam conuersus ad ipsum ad collectas et secreta sit inclinis, ad canonem genuflectat, uel stans  oret. Ipse sacerdos, si ad horam sonauerit, et stolam non habuerit impositam, et etiamsi albam indutam iam habeat, sic se exuat, et ad horam pergat. Quando uero sonatur scilla ante tertiam, si habuerit tantum calicem paratum, sic potest agere missam sine reprehensione. Nam si ad horam intrauerint fratres, ille post missam suam flectat genua dum exutus fuerit, et horas reddat; usque dum seniores steterint ad horam, ille non presumat intrare ad reportandum; tamen expleta hora, ad psalmos familiares potest transire. Conuersus deferat albam et librum, sacerdos calicem et ampullam ad locum constitutum.



CAPUT XXIII. Ad missam generalem qualiter agant sacerdos et ministri.


Dicente sacerdote, Orate, fratres, inclinent se pueri spatio orationis Dominice, et illico se erigant uertentes uultus suos ad partes orientis: maiores autem sint acclines usque dum dicat sacerdos, Per omnia secula seculorum: et ad extremum cum dixerit, Per omnia secula, etc. Oremus: Preceptis: Pater noster: sint omnes inclinati tam pueri quam maiores, dicentes Sed libera nos a malo. Infantes se erigant; fratres sint inclinati usque dum denuo dixerit, Per omnia secula seculorum. In duodecim lectionibus sacerdos in introitu misse in sacrario ponat incensum in thuribulo. Gloria Patri, inchoante illo, qui officium procurat, procedens ante altare primum faciat orationem; deinde faciat confessionem  ipse et leuita. Expleta accipiat sacerdos thuribulum, et ineenset aram, et leuita denuo accepto, deferat per altaria et ad domnum abbatem, et conuersus per omnes in choro: in primis ad illum qui officio deseruit. Ad Euangelium domnus abbas debet mittere incensum in thuribulum, leuita deferente ei thymiamateria. Si non adest abbas, sacerdos mittat. Peracto, Euangelium primum osculetur ipse, leuita textum, dein altare. Subdiaconus accipiat textum et deferat sacerdoti, domno abbati, et ad omnes fratres; in primis ad illum qui instat propter officium. Post offerendam conuersus ferat thymiamateria cantori, et cantor portet domno abbati, si non adest, ipse faciat. Dicente sacerdote, Per omnia secula  seculorum, ueniat leuita, post illum subdiaconus subtus: leuita et acolythus deferant patenam opertam offertorio; stent subtus diacono. Procedens diaconus ad discooperiendum calicem, primum osculetur altare, deinde brachium sacerdotis uel manus, et humiliter recedat et inclinet. Finita oratione Dominica a sacerdote, tradat acolythus patenam cum offertorio leuite osculans illi manum, et reddat offertorium puero.

In diebus festis uel omnibus missarum [solemniis], quibus induitur puer tunica uel casula, ipse ferat textum, alius puer calicem: priuatis autem diebus conuersus qui portat candelabrum ad missam in illo choro unde ipsa [missa] perstat, ex illa parte deferat, et incensum semper debet esse ad ipsam missam.  Puer qui legit epistolam, ipse portet et calicem si ualet, et bene scit facere. Tres hostie quotidie mittantur: qui uult communicare, faciat; si est de ipso choro unde fratres offerunt; si de alio choro fuerit, non faciat, nisi prior iubeat. Dominicis diebus quinque mittantur hostie, diebus autem aliis festis tres, preter maiora solemnia.



CAPUT XXIu. De Dominicis diebus uel festis seu quotidianis, quot luminaria a secretariis accendi in ecclesiis debeant.

Dominicis uel omnibus festis, quibus duodecim lectiones faciunt, omnibus temporibus, preter quando in cappis celebrant, hoc modo faciant. In prima uigilia accendantur, antequam signum sonet, quinque luminaria per loca constituta, uidelicet  unum ante altare maius, quod die noctuque ardeat; alterum in choro prope abbatem ante analogium: tertium ante altare seu extra chorum: quartum in brachio partis aquilonaris in secretario ante altare sancti Benedicti; quintum australi parte extra chorum in introitu ecclesie. Expleto itaque cantico graduum adaugeantur duo ante altare maius. In tertio nocturno diacono, Euangelio pronuntiato, Et reliqua dicente, statim duo secretarii discooperiant tabulam, tertiumque accendant candelabrum, et analogium deferatur. Ad matutinas laudes dicto Benedicamus Domino, exstinguantur. Ad missam tribus duo adiungantur, que conuersi deferant, et fiant quinque. Ad uesperum tria sint ante altare. Feriatis diebus similiter faciant per loca destinata preter  illa que iunguntur in tertio nocturno. Due candele sint accense ante principale altare. Expleto cantico graduum tertia est, que ibi semper erit arsura. Expletis duobus nocturnis exstinguantur bine candele usque dum dicitur uigilia mortuorum, et matutinum eorum. In laudibus iterum accendantur, priusquam sonetur. Ad missam tres sint ante altare; ad uesperum due. Nam omnibus diebus sabbatorum ad uesperas semper sint tres lampades ante altare accense. Similiter cunctis diebus uigiliarum sanctorum siue sanctarum quibus XII lectiones efficiuntur in crastino.



CAPUT XXu. De uersibus offerendarum.


Officionarius frater, mox ut dicta fuerit offerenda, procedere ante abbatem atque annuere debet de uersuum inchoatione. Abbate incipiente debent omnes inclinare. Si ipse non imponit, debet annuere aliis, quibus uisum ei fuerit, et illico ut initiatum habet, facere inclinationem cum reuerentia, pueri hinc et inde omnes inclinantes. Si abbas presens non fuerit, faciat prior; et si prior minime adest, annuat decano; quando ipse defuerit, imponat armarius, et si prenominati cuncti deerunt adimpleat ipse [officionarius]. Cum iam prope ipsi uersiculi finiendi sunt, ueniat conuersus cum thuribulo ad cantorem, et tunc ipse deferat abbati; si non est,  faciat ipse. Tota Quadragesima debent quotidie omnes decantare, Paschalibus deinceps diebus, et illis festis, que semel celebrantur in anno similiter. Dominicis diebus ut uenerint per totam septimanam unum tantum decantare. De festiuitatibus sanctorum, quas celebrant, unum uel duo promere debet.



CAPUT XXuI. De pueris coquinariis, qualiter agant cum magistris.

Pueri qui coquinarii sunt, omnia faciant in coquina, que fieri debent a septimanariis. Etiam in sabbato lauent, et tergant pedes fratrum cum talibus senioribus, qui eos custodiant, non cum iuuenibus. Tantum autem non ministrabunt ad prandium, nec ad mensam seruient; sed de aliis fratribus quos  magister rogauerit. Cum uiderint fratres coquinatores opus esse, ut bulliantur scutelle propter adipem, dent eas cellerario fratres Iu feria, uel in alio die, et faciat eas abluere, et iterum reddant eas coquinariis. Sabbato mundetur, atque scopetur coquina. Aquam mollissimam nouam dimittant intrantibus. Aquam ad abluendos pedes fratrum calefaciant; unus de exeuntibus et alius de intrantibus, eam ante capitulum portent: intrantes deferant linteamina ex promptuario: a secretario pelues et manutergia deferantur. Abbas solummodo ad unam ex ipsis tergat. Duo pueri non lauent simul, magister et puer lauent sedente alio puero in sedili suo. Cum conuenerint ad lauandum linteamina, surgat puer hebdomadarius de sedili suo, et eat cum alio puero foras capitulum,  et abluant linteamina. His expletis, manus suas lauent, deferant aquam ad abluendas manus omnium fratrum. Unus ex his pueris, qui iunior est, eat in sedile suum, donec omnes abluant manus suas, etiam pueri. Tunc surgat iterum puer de sedili suo, et ueniat cum alio infante foras. Cum deposuerint utensilia, cum quibus seruierant fratribus in loco disposito, ueniant in antea in medio capitulo ordinate, et faciant reuerentiam, et eant in sedilibus suis. Secretarius uero dum pueri habuerint manus suas ablutas signum faciat pulsandi squille, et accepta licentia pergat, et lector ueniat in medio ad analogium: illo signum dimittente  accipiat benedictionem, atque  lectionem inchet: legente duos uersus uel prestantius, tunc iubente abbate surgat ille cui annuit, et sonet cymbalum. Ex hinc surgat omnes, faciant ante et retro, et eant dum potum fuerit benedictum: pergant hebdomadarii coquine et ignem cooperiant et simul ueniant; ibi faciant ante et retro imponentes hunc uersum, Benedictus es, Domine Deus meus, tribus uicibus. Kyrie eleison. Pater noster. Et ne nos. Adiutorium nost., etc., et sic recedant. Si abbas non est, eadem faciant in loco eius, qui ordinem tenent; quotidianis diebus cymbalo sonante faciant. Illis diebus, quibus non pulsatur cymbalum, dum habuerint omnia expleta, que ibi opus est faciendi, ita dicant, et recedant. Die Dominico reddant uasa munda et sana cellerario per numerum post capitulum, et intrantibus  dentur.



CAPUT XXuII. De confessione puerorum.

Cum ad confessionem ducuntur infantes, si domnus abbas presens est, magister eos ad illum usque perducat; ipso surgente magister ante capituli sedere debet introitum. In loco uero, qui infantum solet esse, capitulum illic et confessionem debent agere. Prior infans prius accedat; stans confessionem faciat, alter in parte meridiana sedeat super unum sedium eorum. Post confessionem iterum eos magister accipiat. Cum uero priori uel decano claustri uoluerint esse confessi cum magister ad ipsum eos perduxerit, statim ipse recedat; prior in capitulum illos ducat, et post confessionem ad scholam  reducat. Cum infantes aliquot de schola sunt exituri ad capitulum infantum, domnus abbas debet uenire, et alios infantes exire faciat; ipse autem et magister cum iis, qui exituri sunt, remaneant, et confessionem eorum audiat. Post confessionem magister illos et alios reducat, usque dum ad consecrationem ueniunt procurare debet ipse: postmodum faciant alii, quibus iubetur.



CAPUT XXuIII. Qualiter agant armarius uel cantor die Sabbatorum uel festis, aut quod exerceri oporteat ipsi.

Die sabbatorum debent esse quatuor, qui breuem faciant, quorum intans qui scribat capita responsoriorum, cantor, qui indicet nomina fratrum canentium:  armarius quippe nomina legentium nota facit. Item cantor hebdomadarius de officio et talis cum tali canat responsorium, talis et talis alleluia personent: et lectorem, ad seruitores. Item armarius indicet talis habeat missam, et ille infans epistolam, et ille euangelium, atque talis ad mensam lectionem legat. Cellerarius nempe ille, atque ille coquinam faciant. In XII lectionibus sint tres: armarius, cantor, infans; nam ipse armarius debet prouidere illis festiuitatibus, quibus in cappis celebrant, si ille qui hebdomadarius de officio aptus non est, ut iubeat aliis ex fratribus, ut cantent inuitatorium, et postmodum cum ipso qui officium procurent ad missam.

Ad mensam atque collationem qualem librum ipse  posuerit, talis legatur a lectore; nullus ex fratribus presumat alium librum imponere. Nam et omnium fratrum obscultet lectiones, responsoria, et quidquid intus et foris cantauerint, uel legerint. Omnes uero libros ligare atque inuestire, seu emendare debet per se, uel per alios fratres eruditos, et quos libros generales debent scribere fratres, omnia studeat ipse radere, atque perducere, et cuicunque ex fratribus iusserit, ut eum adiuuent, obediant ei: et si aliquis ex eis renuerit, in crastino querelabitur. Antiphonas que sunt ex euangelio imponat, si abbas non adest. De missa, officio, nec non de euangelio, et cetera alia, que ad ecclesiam pertinent, studeat ipse emendare, si neglectum fuerit. Libros foras producere uel recolligere ipse debet cum cantore  quotidie: et multa alia debet habere sub sua cura, que sparsim habemus iam conscripta, quod hic non est opus inserere.



CAPUT XXIX. De processionibus.

Quandocunque fratres processionem Iu et uI feria faciunt, mox ut dicta fuerit una ex antiphonis processionariis, illico duo pueri dicent litaniam, tam in ipso itinere, quam in ecclesia cum reuertentur in chorum. Nullus antequam litania fuerit expleta debet exire, quamuis licentiam habeat: nisi talis necessitas euenerit quam nullatenus preterire potuerit. Nam expleta, si alicui est ualde opus aliqua causa agere, petat licentiam D. abbatis, uel illius, qui  ordinem tenet, si abbas non est, et pergat; sed tamen ante faciat reuerentiam, et abluat pedes suos, et procuret quod procurandum est. Nam sine licentia ullus nusquam faciat, usque dum missa fuerit finita: similiter in rogationibus uel aliis processionibus.

Item: Nam in illis temporibus, quando pergunt ad extra monasterium, eant dicendo responsoria et antiphonas pro peccatis, et ex beate uirginis Marie [supp. officio] que uelint. Iam prope ibi proximantes incipiant responsorium ex illis reliquiis sanctorum, quorum uocabula ibi consecrata [conscripta] sunt. Protinus ut finitum fuerit, dicat sacerdos, oremus. Orationem sanctorum illorum; tunc prosternant se omnes et faciant preces. Pater noster, in hoc loco non est dicendum a sacerdote clamosa uoce, nec Et  ne nos. Sed statim promat psalmum, pro defunctis, qui ibi requiescunt, Lauda, anima mea, Dominum. Capit. A porta inferi. Dominus uobiscum. Oratio, Deus cuius miseratione. Tunc duo pueri incipiant litaniam Kyrie ante altare et perueniant ad ipsos sanctos, dicendo ibi usque ad nomen beati Ioannis: et tunc dicant tribus uicibus, deinde alios qui sequuntur; et faciant ante et retro et sic procedant, quemadmodum uenerunt.



CAPUT XXX. De sanctorum reliquiis, qualiter deferantur ad locum ubi necesse sunt deportande processionaliter, aut qualiter recipiantur cum laude.

Quando reliquie deportande sunt alicubi, hoc modo faciunt: annuente armario, uel loquente, si  tempus fuerit loquendi, uel illo qui ordinem tenuerit, reuestiantur cuncti in cappis, pueri in albis. Reliquie sint congrue collocate; secretarii ecclesie pulsent signa, candelabra duo deportentur a conuersis, aqua sancta, crux, incensum; phonones  a famulis deportentur, et unum signum cum eis mittant. Cantor incipiat responsorium, Sancte Marcelle, uel secundum quales reliquie fuerint; incensetur, exeantque omnes pariter extra portas murorum, quibus circumdatum est monasterium. Tunc sint presentes alii fratres, qui suscipiant sanctorum reliquias, et famulis dicant ut deportentur ubi necesse fuerit, et fratres inchent psalmos. Ad Dominum cum tribularer. Et reuertantur in chorum, et exuant se et pergant, unusquisque ad officia sua. Illo  tempore quando reuersuri sunt procurent antea nuntiare in cenobium, ut sint omnes fratres in cappis, infantes in albis. Prior incipiat psalmos, Miserere mei, Deus. Deus, in nomine tuo. Deus, in adiutorium. Deus misereatur, et eant in obuiam sanctis reliquiis. Secretarii pulsent signa uel famuli, usque dum sint omnia peracta. Tunc inchent, resp. Iste sanctus. Dicat sacerdos uersus, Magna est gloria eius. uel secundum quales reliquie fuerint et pertinentes collectas, et preces, deinde incensetur. Rursum inchent aliud resp. congruum sanctis reliquiis, et ita peractis eant in monasterium, et ponantur reliquie ubi ponende sunt; denuo incensentur: et pergat unusquisque ad opus suum.



CAPUT XXXI. Item de eodem.


Quando corpus sanctum foris portandum est, in albis debent esse uestiti et de ipso sancto cuius portantur reliquie uel resp. uel antiph. cantent, donec reuertendi signum prior faciat. In reuertendo psalmos dicant. Cum uero reliquie reportantur in cappis uestiti debent fratres occurrere, et cum exituri sunt e choro debet prior incipere, Miserere mei, Deus. Deus, in nomine tuo. Miserere mei, Deus, miserere mei. Deus misereatur, etc., donec ad reliquias peruenerint: post missum incensum de ipso sancto dicatur oratio: deinde de ipso sancto cantum armarius incipiat, et sic in monasterium pergant.



CAPUT XXXII. Ad regem deducendum


Cum auditus fuerit aduentus regis in monasterium, tunc abbate uel priore , conueniant omnes in ecclesiam, et uestiant se in cappis, etiam conuersi, et infantes induant se tunicis. Secretarii preparent processionem, et tunc sonent duo maiora signa, incipientibus, ita ordinate pergere, sicut in his characteribus demonstratur.

Crux, Thurib. Candelab. Candel. Candel. Aqua, Crux, Textus, Textus, Textus. Crux, Thurib. Candelab. Candel. Candel.

Conuersi bini et bini sint: tunc infantes cum magistris:  deinde D. abbas, et tunc alii fratres duo ac duo, sicut superiores sunt; tamen cum silentio eant. Peruenientibus ad eum, tradet ei aquam sanctam et osculetur textum, et incensetur. Deinde inchetur resp. Ecce mitto angelum meum, et pulsent famuli omnia signa. In ecclesia tapetia sint duo ordinata, quorum unum sit ante altare sancte crucis, et alterum ante maius. Tunc abbas inchet antiph. uel resp. quod uelit, quod conueniat. Quo expleto dicit capitulum et has orationes, Omnipotens sempiterne Deus, qui celestia simul et terrena moderaris. Alleluia. Omnipotens sempiterne Deus, miserere famulo tuo: et redeant in claustrum. Ad reginam eadem faciant; sed tamen ingredientibus in ecclesiam hanc antiph. decantent, Cum sederit filius hominis.



CAPUT XXXIII. Ad episcopum deducendum.


Illico ut nuntiatus fuerit in cenobio episcopi aduentus, annuat prior uel ille, qui ordinem tenuerit fratribus, si in claustra non loquuntur, ut adunentur cuncti in ecclesia et reuestiantur in cappis omnes et infantes in albis. Deinde accipiant conuersi aquam sanctam, crucem, duo candelabra, et textus Euangelii, et eant cum silentio. Dent ei aquam sanctam et osculetur textum et incensetur. Deinde inchet responsorium, Ecce uere Isrelita, uel Audi, Isrel. Et pulsentur uniuersa signa eantque in ecclesiam. Duo tapetia sint ordinata, quorum unum ante altare principale, alterum uero ad altare sancte crucis et redeant in claustrum.



CAPUT XXXIu. Item ad abbatem deducendum.


Ad abbatem namque non sonantur signa, nec uestiuntur omnes; sed tantum illi, qui processionem portant; nusquam canentes nec eundo, nec reuertendo. Si tamen talis dignitatis fuerit, possunt omnes fratres esse in cappis, pueri in albis.



CAPUT XXXu. Ad serenitatem postulandam.

Quando multum pluit, conuenientes in capitulum concorditer simul constituant hunc psalmum dicendum ad litaniam, Benedixisti, Domine, terram tuam. Feria Iu et uI ad processionem antiph. Inundauerunt aque, et missam matutinalem ex ea. Officium, omnia  que fecisti nobis. Collectam, Ad te nos, Domine, clamantes; et alias iuxta morem dicendas pro defunctis, et lectionem Ieremie proph. Hec dicit Dominus: Nunquid proiiciens abiecisti Iudam. Resp. Protector noster aspice, Deus. Alleluia. Ostende nobis, Domine. Euangelium secundum Lucam, In illo tempore, dixit iehsu discipulis suis: Misereor turbe; quia triduo iam sustinent me. Offert. Sicut in holocaustum. Comm. Inclina aurem tuam, uel cum uocarem te. Ad maiorem missam post offerendam, cum sacerdos inchoauerit ordinare calicem cum diacono super altare, tunc cantor [inchet] in choro responsorium, Deus qui sedes: Tibi derelictus est pauper.  Prosternent se omnes in terra, surgentes autem stent uersi contra altare usque dum sacerdos dicit, orate pro nobis.



CAPUT XXXuI. Ad pluuiam postulandam officium.

Salus populi. Collect. Deus, in quo uiuimus. Lect. Hier. Proph. Locutus est Ieremias dicens: Exsurge, lauda in nocte. Resp. Propitius esto. Alleluia. Ostende nobis. Euangel. secundum Lucam, Factum est in una dierum et iehsu ascendit in nauiculum. Offert. Sicut in holocaustum. Comm. Inclina aurem tuam.



CAPUT XXXuII. Ad diuersas preces faciendas.

Hac ratione faciendus ecclesiastici ordinis clamor  ad Dominum. Ad missam principalem iam dicta oratione Dominica ministri ecclesie cooperiant pauimentum ante altare cilicio, et desuper ponant crucifixum et textum Euangeliorum, et corpora sanctorum, et omnis clerus in pauimento iaceat prostratus canendo psalmum, Ut quid, Deus, repulisti in finem sub silentio. Interim duo signa percutiantur ab ecclesie custodibus, solusque sacerdos ante Dominicum corpus et sanguinem nouiter consecratum, et ante predictas reliquias sanctorum, alta uoce incipiat hunc clamorem dicere: Ostende nobis. Esto nobis, Dom. Memento nostri, Dom. Memor esto cong. Exsurge, Dom. Domine, exaudi orat. In spiritu humilitatis et animo contrito ante sanctum altare tuum et sacratissimum  corpus et sanguinem tuum, Domine Iesu, Redemptor mundi, accedimus, et de peccatis nostris, pro quibus iuste affligimur culpabiles contra te nos reddimus. Ad te, Domine Iesu, uenimus, ad te prostrati clamamus, quia uiri iniqui et superbi suisque uiribus confisi undique super nos insurgunt, terras huius sanctuarii tui ceterarumque sibi subiectarum ecclesiarum inuadunt, depredantur et uastant, pauperes tuos cultores earum in dolore et fame atque nuditate uiuere faciunt, tormentis etiam et gladiis occidunt, nostras etiam res unde uiuere debemus in tuo sancto seruitio, et quas beate anime huic loco pro salute sua reliquerunt, diripiunt: nobis etiam uiolenter auferunt. Ecclesia tua hec, Domine, quam priscis temporibus fundasti et sublimasti in honorem beate semper uirginis Marie,  sedet in tristitia, non est qui consoletur et liberet eam, nisi tu, Deus noster. Exsurge igitur, Domine Iesu, in adiutorium nostrum; conforta nos, et auxiliare nobis; expugna impugnantes nos, frange etiam superbiam illorum, qui tuum locum et nos affligunt. Tu scis, Domine, qui sunt illi et nomina illorum, corpora quoque et corda eorum antequam nascerentur tibi sunt cognita. Quapropter eos, Deus, sicut scis iustificata in uirtute tua, fac eos cognoscere sua malefacta, et libera nos in misericordia tua; ne despicias nos, Deus, clamantes ad te in afflictione, sed propter gloriam nominis tui et misericordiam, qua locum istum fundasti, et in honorem genitricis tue sublimasti, uisitasti nos  in pace, et erue nos a presenti angust. Amen. Quo clamore facto reportentur reliquie suis locis, et dicat sacerdos sub silentio collectam, Libera nos, quesumus, Domine.



CAPUT XXXuIII. Item de eadem in alia diffinitione.

Cum surrexerint e capitulo die Dominico sonent signum, agant orationem; dein exeat sacerdos cum infantibus et preparent se ad missam. Tunc sonet signum denuo quod maius est, duas uices, pro annunciatione principali. Ad expletionem Euangelii dicatur Credo in unum Deum. Quo expleto ascendat armarius in pulpitum et nuntiet plebi malitiam persecutorum. Dein procedat alius frater et legat anathemata, uel maledicta tam Noui, quam ueteris  Testamenti secundum utilitatem ac iussionem a sede apostolica acceptam, et a uicinis episcopis probationem, datam maledictionem non emendantibus, benedictionem eis qui se preparant ad emendationes. Qua lecta exstinguatur candela, pulsentur omnia signa. Dimissis prosternant se omnes in terram, et hos psalmos decantent. Domine, quid multiplicati sunt. Deus in adiutorium. uel istos duos adiungentes Benedixisti. Fundamenta. uel quales habuerint constitutos ex aliis. Capit. Ostende nobis. Esto nobis. Exsurge, Domine. Orationes: Concede nos famulos tuos, quesumus, Domine. Omnipotens sempiterne Deus, mestorum. uel sicut diximus, ut decreta habuerint. Surgentes cautent offerendam, et perficiant  missam. Aliis diebus quotidianis agant ita. Mox ut surrexerint e capitulo, ueniant et dicant in primis quinque psalmos pro defunctis, et tunc sonentur signa, et deiiciant se in humo et dicant sicut supra.



CAPUT XXXIX. Qualiter agant si processuri sunt ad Sanctam Mariam.

Quando uadunt ad basilicam S. Marie, statim ut surrexerint, incipiant psalmos pro defunctis, et postmodum prostrati pro tribulationibus absque sonitu tonnitorum  , et psalmi dicantur sicut prediximus. Et aliquando si uelint adiungere psalmum Inclina, Domine et Benedixisti, hec capitula dicant. Post partum. Ostende. Esto nobis. Collectas. Concede. Ineffabilem Deus. Qui contritum, uel Hostiam  nostrorum. Quibus finitis exeant et sonet prior tabulam, si tempus fuerit loqui in claustro, et pergat unusquisque ad officia sua.



CAPUT XL. De fratribus exeuntibus de monasterio.

Frater fugiens de monasterio dum reuerti uoluerit, nudus et discalciatus ueniat in capitulum, in brachio tenens cucullam, et manu uirgam ferens. Accepto iudicio eat foras in aliquo loco, et uestiat se et calciet: reuertensque in capitulum, petat ueniam ante abbatem et ipso iubente eat sedere sicut Regula precipit . Si D. abbas deest,  ipsi reseruetur iudicium. Cum autem reuersus fuerit, ipse frater subducat se a conspectu eius, donec tali in loco ueniat, ubi petat ueniam suam satisfaciendo, et quod ei preceperit, id faciat. Una nocte iaceat in hospitali antequam recipiatur. Si fugerit de aliqua cella et ibi reuersus fuerit, recipiatur, ut est supra dictum: et quando uenerit ad caput monasterii, similiter id faciat. Si fugerit de aliqua cella, et ibi non reuersus fuerit, et uenerit ad caput monasterii, recipiatur, ut est superius prenotatum, donec uocetur prior de ipsa cella, et audiantur querele amborum, et ubicunque fuerit culpa inuenta emendetur. Post hec si priori uidetur reuertatur ipse frater ad ipsam cellam.



CAPUT XLI. De phlebotomatis.


Si quis frater uoluerit sanguinem minuere procuret indicare abbati, uel priori, si abbas non adest; licentia denique accepta, eat indicare cellerario, ut habere faciat arcedonem  , uel si tempus fuerit hyemis, ignem accendere faciat in calefactorio. Tunc pergat ad ianuam Eleemosyne et accipiat uas. Mox ut Euangelium recitatum fuerit eat cum silentio atque de more faciat, et tunc dicat tribus uicibus Deus in adiutorium, adiungens Gloria Patri. Kyrie eleison. Pater noster. Et ne nos. Adiutorium nostrum. Benedicite. Perpetrata uero peragret refectorium. Si post prandium uisitare uoluerit, sicut pretulimus omnia habeat preparata. Cum phlebotomatus fuerit,  statim pergens in refectorium offas faciat. Si seruitores sederint ad mensam, ipse petat licentiam ab illo qui sederit ad squillam. Si domnus abbas est minutus sanguine, in crastino accipiant mixtum: et ad uersum si aliquis defuerit ex sanguine minutis, quando uenerit, petat licentiam, et dicat uersum, et accedat ad mensam: similiter faciat si prior est minutus sanguine. Infirmus autem qui pro sua infirmitate accipit mixtum, non petat licentiam, nec dicat uersum. Domnus abbas debet accipere mixtum ad scillam. Prior autem, si domnus abbas fuerit in monasterio, in suo stallo accipiat; et si non adest abbas, ad squillam sedeat: similiter decanus, si prior deest. Quando insimul conueniunt phlebotomati cum pueris, tunc dicant uersum pariter:  infans legat lectionem ex corde, deinde edant: habeant tria pulmentaria apparata a cellerario; pueri uero unum. Leuantes uersum dicant communiter. Si ibi comeditur, qui uult mixtum sumere, de sua iustitia atque libra post missam edat absque uersu. Ad uesperas det ei cellerarius aliquid ad comedendum.



CAPUT XLII. Qualiter commendatitie littere dande sint monachis.

Ego  Ille humilis abbas, salutem. Nouerit  dilectio tua, quia suggessit iste frater Ille nobis, ut illi licentiam daremus uobiscum babitandi. Nos autem quia te cognouimus regularem ordinem tenere, prebuimus consensum ei uobiscum habitandi. Nunc autem illum tibi commendo, ut illum ita tractes sicuti ego, et pro illo rationem Domino sicut ego reddas.



CAPUT XLIII. De portariis monasterii.

Portarius frater nusquam debet equitare, nisi forte superuenerint predones infra terminos monasterii; pro hoc poterit pergere. Equorum uero ascensores in suam cellam aduenientes ab ipso honorifice excipiantur, et a famulis seruisue, et iubente priore secundum illorum personarum qualitatem.  Ipse prefatus frater suis subiectaneis  panem et uinum quotidie deferat ibi. Dum domi non fuerint hospites, in coquinam eant ad edendum; quia ipsi debent facere, quando uacant, cappas fratrum. Calcares equorum, uel fascias ipse procuret. Famuli procuratores equitatorum ibi comedunt; famuli discipuli portarii eis seruiant, postea ipsi cum coquis edant. Ipse frater cum suis omnibus superuenientibus lecta sternat; ipsi ibi iaceant. In crastino maturius qui uult in ecclesiam uenire, cum sua lanterna illuminet et introducat, si talis fuerit persona; sin uero ipse non uult occupari, familiam moneat, ut faciat. Ostium uero quod est inter galileam  et claustra a prefato fratre quotidie mane aperiatur, et sero ante collationem claudatur.



CAPUT XLIu. Qualiter agat constabulus  frater.


Constabulus quippe frater habeat sub sua custodia equos, omniaque equitatuum stramenta et frena ipsorum; annonam, uel paleas in locis constitutis. Extraneos uenientes atque pergentes ipse procuret cum suis familiaribus famulis. Ipsi ergo ne quidquam faciant, nisi quod eis iusserit prefatus frater; et sine reprehensione poterit ad eos aliquid ad edendum dare; tamen a cellerario queritari. De refectorio uero nequaquam debet asportare nec ipse nec [quisquam] de aliis fratribus, nisi cui iussum fuerit.



CAPUT XLu. De hospitibus, qualiter suscipiantur.

 Hoc summopere unus frater uel duo cum suis famulis procurent, ut cum hospites aduentauerint in ipsa mansione, que talibus deputata est, omnes in ducant, et cum omni humanitate suscipiant, et post cenam abluantur eis a famulis pedes, et parentur lectisternia, et si eis placuerit, tres dies absque contradictione morentur; et cum pergere uoluerint, denarium singulis donetur. Si aliquis ex ipsis infirmus aduenerit, quoadusque melioretur, si uoluerit, extra cellam non exeat: hoc tamen pauperibus et  peregrinis tantummodo est exhibendum. Nam debet frater procurator eiusdem loci quotidie accipere ex promptuario panes decem et septem, et libras tres ex illo pane, quem seniores habuerint in refectorio; et quotquot per singulos dies defuncti pronuntiati fuerint, tot stipendia accipiat, tam de panibus, quam de aliis cibariis, sicut eis, si uiuerent, daretur. Similiter pro illis, in quorum anniuersario plenum officium fit, tot dispensas, uel iustitias recipiet, que constitute fuerint in loco. Pulmentaria uero ex coquina tradentur a septimanariis fratribus, uel a cellerariis, quasi ad mensam debuissent dari ex omnibus, que ibi preparantur ad usus fratrum et in situlam  mittant, quam ibi preparatam habeat procurator frater. Similiter preparent duas situlas  in refectorio. Prepositi ipsis locis, undecunque remeauerint, istud officium adimplere studeant: si illi non fuerint, cellerarius faciat, propter adunanda stipendia famulis. Ieiuniis Quatuor Temporum uniuersis que circulo anni sunt, quecunque remanserint ex refectorio, in hoc opus censeantur; et de infirmorum domo eadem fiant. Similiter de omnibus uigiliis quas celebrant, fieri debet. Ex Domini namque Aduentu usque Natalem eius hoc decretum est: a capite ieiunii usque ad paschalem solemnitatem quotidie, exceptis Dominicis diebus, omnia similiter dentur in eleemosynam. Nam ipse frater cum suis adiutoribus et hoc debet adimplere, uidelicet prati secandi, quod ex ipso meliorem uiderit, et ad latrinam  fratrum deportari curam suscipiat. Luminaria in dormitorio, atque infirmorum domo ipse procuret ordine cum suis. uascula ad minuendum cruorem ipse sibi assignata habeat, ne aliqua negligentia patiatur. Ecclesie oratoria, claustrum, domus infirmorum, refectorium atque capitulum ipse studeat emundare, et per omnia iuncum imponere. Catinos, qui fratribus radendis deputati sunt, ipse sub sua cura habeat, et temporibus opportunis tribuat, atque postmodum nitidos et mundos reponat. In ipsa cella cui non permittitur, nec ingrediatur. Mandatum pauperum ibi geratur. Pomerium  sub sua custodia habeat cum cellerario simul plantandi atque custodiendi.



CAPUT XLuI Qualiter est agenaum mandatum ad pauperes, quod quotidie efficitur.


Nam frater ille, qui hoc officium super se susceptum habet, cum suo ministro habeat ibi omnia que illic sunt necessaria preparata, uidelicet lebetem ubi aquam calefaciat et concham ad lauandum pedes eorum, et tria linteamina, quorum unum sit deputatum propter seniores, qui ituri sunt ad ipsum officium implendum. Illico ut pedes ablutos habuerint, manus suas ad ipsum tergant: secundum sit pro pauperum pedibus; tertium eorumdem abluendis  manibus. Bacili atque squilla ibi habeantur pro eadem causa adimplenda. Igitur antequam surgant seniores ex prandio, quando simul sunt comessuri, uel quando sexta hora et sero cenaturi sunt, tunc habeat famulus omnia preparata, que ibi conueniunt, ut absque mora conuenientes fratres trium pauperum obsequiis insudent, lauandorum scilicet pedum. Die Dominico domnus abbas cum duobus infantibus et eorum magistro eat ad eorum custodiam: si abbas non fuerit, prior faciat in eius uice. Deinde alii sicuti annotati sunt infra ferias in breue. Sabbato tantum magistri cum infantibus faciant. Nam continuo ut surrexerint a cena atque in ecclesia oratio consummata fuerit, tunc famulus ante fores ecclesie tabulam pulset, et illi tres, qui ituri  sunt, exeant, et primus illorum in medio ueniat, et illi duo hinc et inde eant incipientes psalmum Miserere mei, Deus. Cum ante ipsos fuerint, stent per ordinem, quemadmodum priores sunt, atque genua flectant ante eos; deinde incipiant antiphonam: Mandatum nouum et alia que conueniunt, et illorum pedes incipiant lauare.

Continuo ut ablutum primum habuerit, illico det ad alium linteamen, ut lauet, tergat, osculetur, atque capillis capitis permundet. Ipse uero eat ubi famulus cum aqua et linteo presens adstat, et manus suas abluat: similiter ceteri faciant. Dein ille qui ex ipsis primus, accipiat aquam, et alius linteamen, et ter effundat lympham in manus pauperis. Similiter unusquisque faciat osculando interim manus.  Tunc sonet squillam et benedicat cibum et potum, qui eis dari debet. Primum accipiat? unusquisque in manibus suis iustitiam uini, et libram panis, et cum gratiarum actione eis tribuat, eorum manus osculando. Tunc exinde accipiat unus de ipsis libellum, qui ibidem semper adesse debet; et hec capitula atque orationes dicentur, que in eo sunt conscripte: et tunc inclinent se ante eos, et ex his unus dicat uersum, Ostende nobis, Domine, misericordiam tuam. Kyrie eleison. Pater noster. Et ne nos. Suscepimus, Deus. Tu mandasti. Dominus uobiscum. Oratio Adesto, Domine, obsequium seruitutis nostre. Et tunc cum reuerentia exeant hunc psalmum decantando, Miserere mei, Deus. Ecclesiam peragrantibus  ad gradus genua flectant, Kyrie eleison personantibus, et has preces Deo offerant, Pater noster. Ostende nobis, uel et ueniat super nos. Dominus uobiscum. Collecta, Actiones nostras, uel Omnipotens sempiterne Deus, dirige actus nostros, tunc exeant et sicut alii fecerunt, ita et faciant.



CAPUT XLuII. De fratribus qui suscepti sunt in nostris societatibus.

Hos uersus conscriptos habeat camerarius in fuste lectorum  , siue in plumatis  ipsorum in dormitorio fratrum:

 Lectulus en fratrum uenientium cernitur isthic:
Sternia lectorum cernuntur florida fratrum.
Nam et ipse camerarius debet cum alio fratre omnium uestimenta fratrum emere atque inuenire et distribuere ad unumquemque, prout condecet et in loco est constitutum: uidelicet ut omnibus fratribus det per singulos duas staminias, similiter femoralia: duas cucullas et duas tunicas cum latis manicis; duas pelliculas cum strictis manicis, et tertiam cum largis; caligas distribuat, nocturnales et diurnales; pedules ad arcendum frigus, duo paria dentur ex nocte et duo ex die; et ad unumquemque singula uagina cum cultello, preter scriptores qui duos habeant, et corrigia ad cingendum. Tabule, acus pectene  cum dumento  , capellum in  capite quod alio nomine capitium uocatur. In lectulo ad unumquemque deputetur lena cum pellicula inuestita, sagum laneum, capitale. uestimenta siue calciamenta dum rumpuntur seu suuntur unusquisque frater lauet imprimis, deinde ante ostium auditorii deferat, et camerarius accipiat, et deportet ad sartores, ut emendent. De fratribus nullus debet pergere ad ipsos, nec aliquam emendationem facere de uestimentis secundum suum libitum, nisi quod consuetum fuerit monasterii, et camerarius ordinauerit. Qui aliud fecerit districte diiudicetur ab omnibus fratribus, ut ceteri metuant. Nam et ipse frater semper sollicitus sit, ubicunque uiderit uestimentum, et ex fratribus quod aliquam reprehensionem habeat, ut emendetur, uel auferatur:  quia ad ipsum respicit, si neglexerit. Lecta cum priore frequenter peruideat, ne alicui aliquid ueniat. Palea uel fenum ipse cum sartoribus habere faciat octo dies ante festum principis apostolorum in singulos lectos. De uestimentis uero dum tribuit noua, recipiat uetusta. Linteamina opportuna manibus siue pedibus ipse prouideat, similiter mantiles refectorii. uideat ut semper precepta abbatis custodiat; similiter faciat prioris, uel decani, seu illius qui ordinem tenuerit, quando abbas absens fuerit, et nulla habeat sub sua cura absconsa  que non sint precognita priori, uel decano: similiter de omnibus obedientiis. Quia si ad iudicium uenerit, et aliquid  inuentum fuerit ab aliquibus ex ipsis fratribus, in proprium deputabitur, et in penam mergitur, sicut ex monasterio beati Gregorii pape contigit de Iusto monacho  , et ex multis aliis cenobiis iam experti sumus. In coquina regulari siue familiari omnia utensilia siue cacabi preparentur ab ipso, preter bancos et scutellulas, que dentur a cellerario et preposito.



CAPUT XLuIII. De fratre super horrea constituto.


Frater qui super horrea constitutus est ad solamen cellerarii, hoc quotidie exercere debet; quod ipse nempe frumenta dandi atque recolligendi sub manu sua habeat, et de ipso horreo clauem teneat, et quidquid ad artem pistoriam pertinet, omnia procurari studeat. In promptuario namque habeat locum constitutum ubi panes coadunet sub seracula, in refectorium portandum per se uel submissam personam decretis horis iuxta mensuram, quot fratres sunt. Ex illo quod remanserit ex refectione, preter illa tantum tempora quando eleemosynarius recipere debet, omnia alia sub sua prouidentia fiant. Pulmenta que a seruitoribus remanserint,  recipiat; preter fabas in feriis, que ad se pertinent constitutis temporibus. Ipse uero cunctorum aduentantium, siue in ipsis locis morantium familiaribus dispensare debet per semetipsum tantum ex panibus. De stramentis ipsorum animalium, cum quibus alimenta coadunantur, ipse curam faciat, ne negligantur a famulis. De uestimentis mutatoriis fratrum, adueniente feria tertia, habeat duo marsupia , ueniat ipse cum ablutatorio  famulorum ad depo tanda illa, quibus omnes fratres priusquam signum hore prime uel tertie illis temporibus, que conueniunt usque dum lectionibus uacant, exuuntur, ut cum signum pulsauerit posita habeant in locum constitutum. Infantes autem similiter  faciant de uestimentis suis ut quando ante primam exuunt nocturnales, tunc deferant illa, et in arcam mittant. Illis uero temporibus quando ad tertiam insonuerit squilla, euntes pariter induant se caligis, et sic demum uestimenta deportent ad gradus, tuncque pergant secessum, et in redeundo illa sumant atque in arcas effundant operi huic institutas. Nam si quis unus fratrum, obliuioni aut negligentie deditus, sua distulerit inibi ponere uestimenta statuto tempore, nullatenus aliter lauabuntur: et nisi prius suggerat granatario, non potest perficere. Si quis sua abluere uoluerit uestimenta, absque reprehensione faciat hoc modo; quando uelit feriarum die, mox ut offerendam ad missam matutinalem  factam habuerit, eat et deferat in loco constituto in claustro et ibi coaptet, et hinc pergat in coquinam et hauriat . . . . capitelli et calefaciat, qui statim ut surrexerit de capitulo pergat, atque quod ei opus est, operetur. Sic ergo est agendum; ut quibus horis fratres uacant lectionibus uel in claustro tempus loquendi non fuerit, id agere non presumat. Pedules autem unusquisque sibimet lauet: cuculla, atque tunica rarius est lauanda; tamen per se occupentur.  Qui uero tam debilis est, qui hoc officium agere non ualet, fratri prenotato suggerat, ut sibi efficere ualeat, propter quod singulis congruum est de hac re sibi eximplere. Nam ipsa lympha de qua lauare omnes debent, ullum tempus non pretereat quo satis non sit, quam ille frater sub sua cura habeat, cui iniunctum est horreum; et linteamina coquine ipse semper accipiat, atque per se restituat. Refectorii quippe mensales et zallas, atque linteamina, quibus seniores manus tergunt, ex refectorio accipiat et lauare faciat, et ad ipsum fratrem reconsignet. Ex infirmorum domo sumat ille frater, cui ipsum obsequium iniunctum est, mantilia atque zallas, et reddat ei supradicto officiario ad abluendum, ut cum tota fuerint sibi restituantur. Sabbato  die adueniente, si semel comederint, mox ut de refectorio exierint, ueniat prefatus frater et cum numero recipiat de manu famuli. Deinde precedant seniores, et unusquisque sua accipiat. Si bis ederint, uesperi faciant quemadmodum ut supra. Nam uestimenta infantum magister illorum acquirere debet et restituere ad eos in schola, uel ad lectulos deportare cum aliquantis de ipsis. Si opus fuerit, potest cellerarius sustollere malleolum de cymbalo, tamen si aliquid melius quam soliti sunt preparauerint. Nam ille frater, qui super horrea est constitutus, signa, que danda sunt per officinas, ipse procurari faciat, quod tam abunde, ut non indigeant moneri; et ipse diuidat per unumquemque, preter infirmorum domum, in quam famuli, qui in  ipso seruitio deputati sunt, procurent acquirere que eis sufficiant.



CAPUT XLIX. De secretariis.


Seu uersiculi qualiter sunt conscribendi in calice atque patena.

Secretarii namque lauent omni quarta feria calices, et die sabbatorum ualde, omnique tempore et quotidie perfundant ante missam una hora: et hi uersiculi conscripti sint in ipsis, per unumquemque duo et +.

    u\. Mystica hinc Domini sumuntur hinc sacramenta.
    u\. O Filii! quod sumitis amplectimini me. +
    u\. Sumitur hinc sanguis Domini de corpore fusus.
     u\. Qui bibis hunc potum cum magno sume tremore. +
    u\. uodilo nomen habens hec uasa patrauerat abbas.
    u\. Henrici regis, et munere contulit aris. +

De tabulis que debent fieri per unumquodque altare suis nominibus dedicatis in parietibus.
    u\. Eximie uocis precinctis dogmata uerbi
    u\. Mirifica serie residentis Bartholomei,
     u\. Pontificisque simul Martini iure uerendi
    u\. Ara micat, claro nimium decoramine compta.
    u\. Et uobis proceres rutili hoc altare sacratum
    u\. Summi mystes Domini Ioannes, Iacobe, Thoma,
    u\. Gregoriique, Augustini sub onomate sacri.
    u\. Taurini nec non confessoris uenerandi.
    u\. Hoc altare nitet Domini pietate dicatum.
    u\. O benedicte Pater columen dux et monachorum.
    u\. Columbane micans sidus, dulcis Filiberte [al. Iberie].
    u\. Nomine mellifluo nostro domus ista refulget.




In posteriora crucis ista scribantur.

Crux paruulorum custos. Crux uirorum caput.  Crux senum finis. Crux lumen in tenebris sedentium. Crux regum magnificentia. Crux scutum perpetuum. Crux insensatorum sapientia. Crux libertas seruulorum. Crux imperatorum philosophia. Crux templorum destructio. Crux lex impiorum. Crux idolorum repulsio. Crux prophetarum preconatio. Crux scandalum Iudeorum. Crux adunatio apostolorum. Crux perditio impiorum. Crux martyrum gloriatio. Crux claudorum uirtus. Crux monachorum abstinentia. Crux egrotantium medicus. Crux uirginum castitas. Crux mundatio leprosorum. Crux gaudium sacerdotum. Crux paraliticorum requies. Crux Ecclesie fundamentum. Crux orbis terre cautela.



CAPUT L. De reliquiis sanctorum.


In imagine sancti Petri continentur he reliquie: portio de cruce Domini, et de ueste sancte Marie matris Domini, et de proprio corpore sancti Petri apostoli, et de carne sancti Iacobi apostoli: reliquie quoque sancti Stephani protomartyris, et de ossibus sancti Sebastiani et sancte Cecilie, et sanctorum aliorum martyrum, et sancti Gregorii, et sancti Innocentii et de corporibus Dionysii et sociorum eius, et de uestibus eorum, de petra sepulcri Domini, et de lapide ubi Dominus stetit, quando ascendit in celum, et de presepio Domini et de sepulcro sancti Lazarii, quem Dominus suscitauit, et de uirga Moysi. Os Saturnini episcopi. Reliquie sancti Marcelli martyris Cabilonensis, et ossa sanctorum  confessorum Siluri et Agricole episcoporum Cabilonensis ciuitatis, aliorumque plurimorum sanctorum. In capsa argentea continentur corpus sancti Marcelli pape, et reliquie de proprio corpore sancti Gregorii pape, et portio capillorum sancti Maioli in uase uitreo.



CAPUT LI. De breui librorum  quod fit in capite quadragesime.

Warnerius collationes psalmorum. Udalricus collationes  Cassiani. Christophorus pastoralem. Adalgisus psalt. Andreas Remigium super psalmos, Comment. Origenis in Iesu Naue. Bauzmarus. Isidori testimoniorum de Deo. Fredericus, Cyprianum. Gerardus, Exameron Ambrosii. Gaulo, Aug. de Trinitate. Gerardus XII Homiliarum. Petrus, moralia in Iob. Theobald. Iohan. Chrysostomum in Matth. Stephan. Psalt. Steph. Ambrosium, aut Petrum in Apocalypsim. Raymund. Aug. super psalmos. Tedricus, Hieronymum de philosophia Ioh. et super prophetas. Ioh. dicta sancti Basilii. Aldulphus, Hieronymum in Isaiam. Arnulfus, Augustinum de nat. et grat. Humbertus, uitam S. Siluri. Leodegarius, expositionem in Pentateuchum. Ledricus, Aimonem super Genesim. Martinus, Aimonem super  Esaiam. Ambaldus Remigium super ecclesiasticum. Robertus uitam sancti Theutii. Girbertus Rabanum super ecclesiast. ualterius Passionalem. Aito epistolas Pauli. Benedictus Ephrem de compunctione. Iohannes uitam Marie Aegyptiace. Saturninus Enchiridion. August. F. Wirardus historiam Iosephi. F. Steph. Isidor. etymologiar. F. Heinricus lib. regum. F. Gerbertus Aurelianus Aug. F. Rainerus Cassiodorum super psalmos. F. Ubertus Historiam ecclesiasticam Eusebii Cesariensis. Almannus Aug. de doct. Christian. Lando Ysilium in Leuiticum. Hugo Hypognosticon. Petrus Aug. de symbolo. Letus Amb. de conflictu uitiorum. Auribnus Rabanum in Thren. Ieremie. Ebrardus uitam Iohannis Heleemonis. Edrard Aug. super Epist. Canonicas. Iocelinus Gregorium  in ultimam partem Ezechielis. Girbinus Libellum de disciplina Christiana. Gerardus Bedam de templo Salomonis. Popo Eugepium de opusculis Aug. Siluinus Raban. sup. reg. Sigualdus Raban. super XII Proph. Petrus historiam Titi Liuii. Stephanus exposition. Rabani in Machab. lib. Petrus Aug. super psalmos. Benedictus Alcuinum de Trinitate. Girbertus historiam angelorum. F. Bernard Orosium. F. Ubertus Aug. de Ciuit. Dei. F. Martinus Aymonem super epist. Pauli. F. Steph. Aymonem supra Apocalyp. F. Arpertus Bedam super parab. Salomonis F. Otmarus concordiam regularum.



CAPUT LII. De infirmis fratribus, qualiter ab ipsis uel a ministrantibus eis agatur.


Infirmi fratres, ut missi fuerint in domum infirmorum pro sua egritudine, ad nocturnale obsequium, mox ut signum sonuerit, surgant et ipsi, ueniantque in oratorium Sancte Marie, faciant orationem, prout Dominus melius dederit, residentibus demum in loco suo. Dumque iterum pulsatur signum, muniant se signo sancte crucis, et incipiant canticum graduum. Illi fratres, qui non ualent surgere, eant famuli seruientes eis et educant illos sustentantes ulnis suis in ecclesia, atque collocent, ut melius potuerint. Ingratum nulli apparere debet hoc factum; quia sepe uidimus in eodem die fratrem finire ex hac luce, et ad Christum transire,  etiam in ipsa ecclesia exhalare spiritum. Quis de talibus dubitet, quod non statim ad regna polorum penetrent? Diuina opera dulcia sunt uolentibus, amara uidentur nolentibus. Ita debent opus Dei per omnia agere, sicut illi [sani] in monasterio; preter quod leniter atque cursim dicant: interuallum non agant: Deus auribus dimittant: expleto opere Dei reuertantur in dormitorium. Illi uero, qui ita nimietate infirmitatis detinentur quod nullo modo consurgere ualeant, mox ut in monasterio fuerint celebrata nocturnalia obsequia, annuat ille, qui ordinem tenet, duobus fratribus qui illis diuinum opus decantent. Surgentibus uero illis ut supra ex lectulis suis, luce diei apparente, uel orto iam sole lauent manus atque facies suas, et conueniant in oratorium Sancte Marie,  et audiant missam ab illis sacerdotibus, qui illic primum mane ibi conueniunt, at ubi non adsunt, ueniat frater, qui sollicitus est super eos in claustro, et annuat fratri quem ipse uelit, exeant, et dicat [ille missam], et qui communicare uult, faciat. Nullo quippe tempore preterire debent quod ipsi infirmi sacrum per singulos dies non audiant. Legere autem aut missas canere nulli ex ipsis liceat facere, quandiu illic fuerint, preter psalmos memoriter aut psalterium si uoluerint.

Ante tertiam habeat omnia preparata custos ipsorum, cum suis famulis, unicuique mensulam longitudine trium pedum, latitudine unius, et semi: ponere quippe debet per unumquemque desuper  linteolum, iustitiam uini, et panis libram. In monasterio dum signum pulsantur hora tertia, conueniant in basilica gloriose uirginis Marie, et debitum impensum soluant. Exeuntes inde qui uult comedere aliquid quasi loco mixti, faciat, et si uelint possuntque agere sextam insimul et edere priusquam sonestur. Et quando exspectant ad sextam, mox ut pulsauerit signum, accedant et ipsi ad horam. Exeuntes ueniant atque manus suas lauent, et eant epulari. uersum ad mensam dicere debent sicut in refectorio per unamquamque ministrationem, ut data eis fuerit, semper benedicant. Ipsorum procurator quot uicibus cum scutellulis intrauerit ianuam; tot uicibus Benedicite semper dicat, aliis respondentibus Dominus; cum omni gratulatione atque dilectione.  uersum post cibum ibi dicant. Omnes namque horas in ecclesia canere debent. Quidquid remanserit, ad cellerarium reddatur, preter illa, que famulis sibi seruientibus ex carnibus uel pulmentis danda sunt ab illo fratre qui huic officio preest. Infirmis fratribus non pertinet eis quidquam dare. Eleemosynarius uero illis diebus, quibus ex refectorio recipit panem et uinum, ita et ex hac mansione accipiat.

Quidquid infirmi petierint, eis dandum est; etiamsi emere opus sit. Regula namque precipit  ante omnia et super omnia adhibendam infirmis esse curam ac sollicitudinem. In ipsis quippe cellulis habeat procurator frater omnia, quecunque illis  necessaria fuerint: uidelicet, utensilia, bacciles manuales, situle uinarie atque aquarie, caldarie, cremium  ad minora agenda. Scutellule, iustitie illorum cum suis scyphulis. Quando fratres se radunt, ipsi uno die ante se radant. Si aliquis ex ipsis exiturus est in crastino cum senioribus, faciat. Sabbatorum uero diebus post uesperam habeant famuli aquam calidam, ut ipsis infirmis pedes lauent. Quotquot e fratribus exituri  fuerint, ibi faciant suam necessitatem. Famuli ipsius loci folia preparent, tamen in uno angulo cum magna cautela, et quando calefactoria  facturi sunt, famuli cellerarii preparata folia habeant.

Undecumque reuertitur domnus abbas debet ibidem uenire, et inquirere unumquemque, quot habeat  siue morum anime siue corporis ualetudines; uel si aliquid necessitatis aut negligentie a seruitoribus uel a cellerariis patiantur. Et ut inspiciat si aliquis ex iis bene conualuerit cui licentiam det redeundi in claustrum; quia sine iussione nullus nec egreditur, nec ingreditur. Similiter faciat prior, uel ille qui ordinem tenet. Ille enim frater, qui in claustrum reuertitur agat ita: mox ut signum prime uel secunde hore pulsauerit, infantibus in primis transeuntibus tunc ueniat ille post eos in choro in loco suo, et faciat omnia ut alii. In capitulo mox ut dixerit ex nostro ordine Reminiscimini, surgat ille, faciat satisfactionem et accuset se de suis negligentiis. Tunc absoluat eum domnus abbas et iubeat ei decantare septem psalmos, uel solummodo Miserere  mei, Deus, loco penitentie, procidat quippe ille ad eius uestigia, dein ueniat in loco, ubi prius steterit, et inclinet se iterum abbati: ex tunc inclinet hinc et inde contra seniores, imprimis choro abbatis, eademque et ipsi faciant. Iubente abbate eat sedere in loco suo. Cum pueri in ipsa domo conducti fuerint, tunc suscipiat unus ex ipsis senioribus qui ibi sunt illorum custodiam, qui sua prouidere sciat et aliena non negligere. Horis namque competentibus quibus aliis cum laterna procedere mos est, similiter et ipsi faciant: prope luminaria iaceant, non iuxta se. Exinde exeuntes pro hoc satisfactionem non faciunt ad maius capitulum nec ad suum. Maiores fratres qui carnem ibi non edunt, baculum gestare  manibus minime debent: satisfactio in capitulo illis non conceditur.

Procurator frater cum aliis in dormitorio quiescere debet famulis. Qui in hoc obsequio deputati sunt illis horis, quibus seniores in claustro sedent sine conductore ex monachis transire nequaquam permittitur. Discalceati nullis horis incedere debent. Ante luminaria iaceant in humo, qui ipsum lumen semper procurent reuiuiscere. Exeuntes completorio aquam benedictam ipsi egri quotidie accipiant, quam ibi ante ianuam preparatam inueniant. Et illorum custodes singulorum lectis aquam benedictam aspergant  laternam secum ferentes; postquam omnes iam requiescunt perspicere debent qualiter unusquisque agat. Candela igitur per unamquamque ex ipsis cellulis ardeat usque mane; uel sic coaptentur in illis cellulis que uiciniores sunt, ut posita luminaria in fenestrulis parietis ambe illuminentur; si minus unde lumen accendatur, habuerint, aut inueniri minime possit, ut per singula ardeat.



CAPUT LIII. Infirmos fratres sic debent uisere sodes [sodales].

Multas superius causas pretermisimus, quas nunc inserere dignum ducimus. Si aliquis frater de claustro uoluerit infirmum aliquem uisitare, requirat a priore licentiam, sine qua nullatenus debet intrare: cumque licentiam habuerit incipiat psalmum, Domine,  ne in furore tuo primum, ipsumque dicat in itinere; post psalmum dicat, Pater noster. Saluum fac seruum tuum. Mitte ei, Domine. Oratio: Omnipotens sempiterne Deus, salus eterna. Cum peruenit ad infirmum dicat, Benedicite. Deinde interroget eum de infirmitate sua qualiter laboret, et qualem patientiam habeat, et bonam exercitationem adhibeat. De corporalibus uero nichil interroget. Si autem frater infirmus de aliqua necessitate complanxerit, ad priorem ueniens dicat: Per uestram licentiam ad infirmum illum ueni, sed de talibus rebus querimoniam audiui. Ad priorem autem pertinet de talibus si uisum fuerit prouidentiam habere.

Item. Frater uero qui pro sua infirmitate mittitur in infirmorum domo et ibi dormierit atque comederit,  carnem tamen non ederit, si uoluerit pergere in ecclesiam, potest transire per conuentum fratrum, si tempus loquendi fuerit in claustro; ipse tamen dum ueniens Benedicite dicat, et exeat. Sedendi aut colloquendi non est ei licitum; nec non ad capitulum uel collationem intreundi. Interim ille frater qui usque ad diem sui exitus manserit ibi, et quidquid regulariter potest, explet illud: si ei aptum uisum fuerit sedere in claustro, liceat ei, etiam et ad capitulum atque collationem uenire; per usum tamen non exquiritur ab illo, si defuerit. uerum ipse si perspiciat undique; quia de omnibus bonis, que possumus adimplere, et non facimus, Deo rationem reddituri sumus, etiam ex cogitationibus,  quanto magis factis. Claudi uel senes, qui inhonetant conuentum aut debiles sunt, in ipsis cellulis maneant, dormiant, edant, atque opus Dei audiant, et quidquid eis opus fuerit, ibi agant. Frater illarum cellularum prouisor cum suis famulis curam super eos de omnibus exerceat quod illis opus est, ut non indigeant.



CAPUT LIu. Qualiter agendum est quando ingreditur congregatio ad uisitandum infirmum.

Prior namque ante capitulum inspiciat ipsum infirmum et interroget si uelit accipere corpus Domini  aut ex oleo sancto ungi: tunc infirmus patefaciat suam uoluntatem, et confessionem agat cum abbate uel priore. ueniente capitulo post sermonem factum studeat indicare congregationi infirmi desiderium, dicetque: Nobis rectum uidetur, ut eamus insimul gratia inuisendi. Congregatio itaque ex uero affectu et dilectione respondeat: Postquam uestra uoluntas est a nobis cum gratiarum actione hec iussa ex fratris amore et uestra preceptione libenter excipimus.

Surgentes e capitulo eant in oratorium Sancte Marie canendo quinque psalmos pro defunctis. Exeuntes, prior sonet tabulam  quousque ex illo redierint. uenientibus in choro eat sacerdos  induere albam, et stolam supponat. Tunc sint quatuor conuersi, quorum unus accipiat aquam sanctam, alius crucem, tertius thuribulum, quartus oleum sacrum. Abbas namque imponat psalmum, Miserere mei Deus, sicque per ordinem incedant. In primis aqua sancta et crux, et tunc subsequantur incensum atque uas cum oleo. Deinde sacerdos post illos, ex hinc infantes, et tunc domnus abbas: alii ueniant bini ac bini sicut sunt priores. Cumque ibi fuerint primum dicat sacerdos Pax huic domui. Resp. ceteri: Amen. Dominus uobiscum. Et cum spiritu tuo. Tunc faciat incensum et aquam sanctam. Oratio: Omnipotens sempiterne Deus, qui per beatum apostolum tuum dixisti.

Post hanc orationem omnis congregatio psalmos  hos decantent. uidelicet septem speciales cum Antiph. sequentibus per unumquemque sicuti in collectario sunt inserte, et moderate omnia que dicturi sunt, dicant, ut sacerdos cuncta que debet agere tranquille explere queat; astantibus per ordinem quemadmodum in choro. Infantes cum magistris ita maneant ueluti mos est ad processionem pro rege astare. Sacerdos autem incipiat ungere infirmum imprimis uisum, siue ceteros sensus corporis, et dicat repetendo per unumquemque, Per istam unctionem et suam piissimam misericordiam indulgeat tibi Dominus quidquid peccasti per uisum. Peruncto denique infirmo lauet presbyter manus suas, et tunc procurator infirmi accipiat ipsam ablutionem, et in ignem proiiciat, et dein tollat uas et lauet  os infirmi et mittat in infusorio ecclesie aut in focum.

Dum hec patrantur sacerdos cum quatuor conuersis pergat in ecclesiam, et tollat inde corpus Domini et calicem desuper opertum mappula, et duo conuersi accipiant candelabra, tertius thuribulum et quartus ampullam cum uino, et tunc ueniant hos psalmos decantando, Miserere mei, Deus. Deus in nomine tuo; Deus misereatur; Deus in adiutorium. Cum domum intrare ceperint omnes flectant genua contra Dominicum corpus, etiam ipse infirmus in quantum se ualet erigere, et tunc communicet eum, ac profundat digitum suum cum uino. Psalmos denique expletos, dicant Kyrie eleison; Pater noster.  Capitula: Ostende nobis; Mitte ei, etc. Post hec osculetur isdem infirmus crucem atque omnes fratres, etiam infantes. His expletis incipiat abbas psalmum Miserere mei, Deus, et sic omnes cum silentio recedant.



CAPUT Lu. Item alius ordo ad infirmum ungendum.

Si quis frater constrictus fuerit ab infirmitate, ut necesse sit oleo sancto perungi, debet custos infirmorum hoc intimare abbati uel priori, si abbas non adest. Quod si uiderit prior necesse esse dicat in conuentu fratrum. Ille uero infirmus si tantam uirtutem habuerit ut ambulare possit, ab uno uidelicet, siue a duobus fratribus sustentatus, debet uenire in capitulum et prostratus coram abbate et omnibus  fratribus petat ueniam de omnibus negligentiis et peccatis que commisit, et data absolutione prosternat se abbas et omnes fratres coram illo fratre petentes ueniam, si quid delicti contra illum commiserunt, ut ille frater similiter absolutionem ad illos faciat. Qua data frater ille absolutione reuertatur ad lectum suum; fratres uero cum exierint de capitulo pergant simul omnes in maiorem ecclesiam, si tempus loquendi in claustro non fuerit, cantando psalmos qui post capitulum dicendi sunt; introducant et psalmos in choro, et reuestiat se sacerdos hebdomadarius in alba stolam habens ad collum; secretarius preparet urceolum cum aqua benedicta, et crucem, et duo candelabra, et ampullam cum oleo sancto, et pergant ita omnes pariter ad infirmum  uisitandum siue inungendum, cantando psalmum, Miserere mei, Deus, quo expleto dicat, Kyrie eleison, etc.



CAPUT LuI. Qualiter ad exitum anime agatur.

Mox ut anima ad exitum propinquare uisa fuerit, communicandus est homo ipse corpore et sanguine Domini, etiamsi ipsa die comederit, quia ipsa communio est ei ad adiutorium contra diabolum et insidias eius. Si autem quiddam superuixerit legende sunt passiones, agatur litania ab omnibus, pro ipsa anima. Decantantur psalmi, et celebrentur orationes intente, et famuli die noctuque custodiant eum et aspiciatur sine intermissione tam ab ipsis quam a  fratre qui super ipsos procurator est. Dum uiderint eum iam prope exitum esse, leuent eum de stratu in quo iacet, et habeant coaptatum antea in humo lectum et positum sagum cilicinum et cinis desuper missa sit. Tunc accipiant egrum et ibi collocent prout melius potuerint: Quia filius Christiani non debet migrare nisi in cinere et cilicio, sicut iam in multis exemplis sanctorum experti sumus.

Cum uero iam anima uiam uniuerse carnis ingreditur, et in extremis  tabula sonuerit, quocunque locorum fratres audierint, statim debent incipere, Credo in unum Deum, et illuc cum omni festinatione uenire siue in dormitorio, siue in refectorio fuerint. Si uero regularis hora iam cantatur in ecclesia, quos domnus abbas, uel  qui ordinem tenet illuc ire iusserit, illi ueniant; reliqui cum infantibus in choro, donec consummetur illud ministerium remaneant. Si uero in refectorio fuerint omnes pariter ueniant. Omnibus autem illuc uenientibus cum Nicene synodi fide, id est Credo in unum Deum, ibi pariter constituti fideliter decantauerint: si adhuc superuixerit psalterium incipiant, donec anima de corpore fuerit separata. Tunc simul signa pulsentur et officium mortuorum agatur, post officium dicant uesperum et quinque psalmos. Cum omnia que ad lauandum corpus necessaria sunt preparata, tunc separentur in una parte fratres cum infantibus preter illos, qui corpus lauare debent, et in feretro mittere. Cum fuerit lauatum induant cum staminia, dein sudarium, et cuculla,  et super crura eius induant calciamenta, femoralia nequaquam: brachia eius super pectus collocentur, dein linteum sternant et pallium supponant. Debet ibi esse sacerdos cum stola sine alba, duo candelabra, crucifixum, thuribulum, aqua sancta. Tam ipsi qui hoc officium faciunt, quam illi qui lauant dicere officium mortuorum debent ibi et orationes, Inclina, Domine. Ad uesperas solummodo hec oratio, Presta, Domine; uerba mea uidelicet et quinque psalmos, collecta, Absolue, Domine. Quod si amplius perstiterint, imponant hos psalmos, Deus auribus; Deus, uenerunt gentes; Deus ultionum, et alios qui sequuntur, uel psalterium inchetur.

Cum peracta omnia fuerint pulsetur tabula, dicatur ab abbate uel sacerdote hebdomadario, Pater  noster, etc., sicut in collectario continentur. Cunctis fratribus cum cruce et aqua benedicta, thuribulo, uel candelabris precedentibus, et hoc resp. imponentibus, Subuenite, signisque sonantibus ad ecclesiam primum S. Marie posito feretro, altare aromatizet. Responsorio finito dicantur preces, A porta inferi. Dominus uobiscum, pro illo singulariter Orat. Deus, uenie largitor. Deinde aliud resp. imponentes, Heu! mihi, Domine, et deferatur corpus in monasterium, interim signis pulsantibus, donec in loco ubi constitutum est collocetur. Ponatur a capite crucifixus, hinc et inde candelabra quousque ibi permanserit corpus. Tunc si de refectorio ad ista reuocati fuerant et illum ordinem non perfecerant in quocunque loco dimiserant, ibi incipiant, donec  finiatur lectio; dictoque uersu ad ecclesiam reuertantur.

Quandiu dies est iuxta corpus debent sedere omnes et psalmos dicere, preter illos qui in talibus rebus occupati sunt, quas omnino dimittere non possunt. Armarius autem debet in tabula nominatim fratres mittere, qui primam uigiliam faciant, et secundam, et ita sicut noctis est longitudo temperare, aut ut in singulis uigiliis dicant psalterium cum officio mortuorum et matutina ipsorum, et uesperas et quinque psalmos post officium. Post matutinas uero laudes si fratres exierint, quibus prior iusserit, ibi remaneant, et ipsam ibi, quam alii in capella dicunt psalmodiam, cantent. Postea  uero magistri cum infantibus quidquid noctis superest, uigiliam faciant donec alii possint fratres occurrere. Quicunque possunt missas dicere, faciant, et ad corpus iterum reuertantur. Missa uero matutinalis pro ipsa anima solemniter celebretur in choro: pulsentur signa, quatuor pueri sint uestiti, unus in choro cum cappa, alius ad lectionem sit in casula. Lectio sine casula proferatur, duo alii in albis ad responsorium canendum. Diaconus in casula euangelium recitet. Duo conuersi candelabra, tertius thuribulum deferat. Sacerdos unam collectam dicat tantum. Omnip. semp. qui nunquam sine spe. Ad offerendam omnes conueniant; post iterum psalmodia dicatur. Post missam uero maiorem sepeliendum est corpus; nisi res talis euenerit, quod  tandiu reseruari non possit.

Missa maiore completa prior signum tribus uicibus sonet, ut omnes conueniant, et candelas a secretario suscipiant et obsequium mortuorum faciant et circum feretrum omnes stent. Illi namque fratres qui in domo infirmorum positi sunt et surgere potuerint e lectulis  stant ibi quousque seniores remeauerint inde. Infantes ex una parte cum magistris sicut ad processionem facies suas contra orientem [supp. uertant].

Duo fratres uidelicet armarius, et unus ex aliis ueniant et stent iuxta defunctum conclamantes, Kyrie eleison. Sacerdos qui hebdomadarius est sit  uestitus alba cum stola, et dicat orat. Non intres in iudicium. Peracta accipiat thuribulum et incenset altare maius tantum et corpus. Illi duo ut supra incipiant resp. Heu! mihi, dein Kyrie eleison. Sacerdos, oratione facta, Quesumus, denuo aromatizet altare et defunctum, duo ut supra fratres aliud resp. [dicant]. Sacerdos orat. Inclina et incenset aram et feretrum. Deinde leuetur corpus de ecclesia, pulsentur signa. Antiph. In Paradisum, procedant omnes per ordinem.

Cum ad sepulturam uenerint fratribus in circuitu stantibus sicut in choro, et in medio collocatis infantibus, sicut mos est stare ad processionem ecclesie, sacerdos cum incenso et aqua benedicta, uel omni processione super fossam debet stare; psalmos  fratribus canentibus ipse debet et collectas dicere. Cum uero post canticum Benedictus antiphona fuerit dicta, sacerdos pronuntiet omnibus audientibus, Pater noster. Qua oratione finita, dicet preces solitas pro defunctis et orat. Tibi, Domine, commendamus. Tunc debent dimittere signa et exstinguere cereos et prior incipiat, Miserere mei, Deus, pro animabus que ibi requiescunt: iterum dicat sacerdos, Pater noster; postea orationem, Deus cuius miseratione.

Iterum priore incipiente dicant septem psalmos in choro prostrati. Si ante lucem frater obierit, ipsa die mittatur in terram, seruata que supra dicta est omni consuetudine. Omnes etiam decani, uel fratres  alii qui infra unum aut duas leucas fuerint, cum omni caritate debent occurrere, et ad uigilias uel ad sepulturam adiuuare, et nullum in monasterio uel in refectorio, uel in infirmorum domo nisi infantes, aut grauiori infirmitate detenti antequam corpus sepeliatur uel cibum debet sumere, aut fores debet exire.

Si sacerdos fuerit, sacerdotes debent corpus abluere, et totum funus prouidere, ad ecclesiam portare et in terram mittere. Si leuita fuerit, leuite. Si laicus, laici. Si contigit ut de pueris monasterii moriantur, debet fieri per omnia sicut de maioribus fratribus. De ipsis infantibus lauent atque in feretrum collocent, et in ecclesiam deportent, et postmodum tempore constituto ad fossam deferant, siue in terram  mittant. Post capitulum tabula pulsata nullus loquatur in claustro, sed omnes eant ad corpus, preter illos qui in uariis officiis fuerint occupati. Quandiu est corpus fratris defuncti super terram, nullus loquatur in claustro. Ipso die non tenent pueri capitulum, et eleemosynarius accipiat quidquid remanserit de refectorio, panem et uinum. Si ante lucem uel ante capitulum migrauerit, debet eum domnus abbas absoluere post sermonem factum; si postea, fiat in crastinum. Armarius in tabella scribat sex fratres nominatim, quique ad trigesimum diem sine intermissione quotidie offerant Deo sacras hostias pro illa anima. Unusquisque ut expleuerit quinque, faciat semper in capitulo notum, ut alius  succedat.

uoce mea, post horas cantabitur a fratribus, et uerba mea, post matutinum omnium sanctorum, et Deus auribus nostris. Usque ad tricesimum diem quotidie iustitiam panis et uini, et totius stipendii eleemosynarius accipiat. Breues pro ipsa anima armarius faciat, et cellararius per priores et decanos faciat nuntiari, ut et ipsi per ceteros transmittant tam per sua subiectanea loca quam et in nostris orationibus commissis abbatibus uel cenobiis. uestimenta autem eius deferantur ad famulos abluenda: de his autem qui lauator fuerit, unum denarium accipiat. Dum fuerint nitidata camerario reddantur, et ipse in capitulum deferat omne, quidquid super lectulis fuerit, que per singula non  est opus dinumerare, sed ut usque ad minimam perueniamus, etiam acus deportetur, quanto magis alia? Libros autem si habet, in armario ponantur et unusquisque secundum quod accipit de illa re et ei precipitur, faciat pro hoc munusculo [Supp. preces pro anima defuncti].

Si obierit frater post missam maiorem et omnino seruari non possit in crastino, ipso die tumulandus est; quia necessitas permittit. In crastino autem missam matutinalem solemniter pro ipso agant, ut mos est in officio pleno. Si cui autem per somnium ipse defunctus apparuerit in crastino, cum satisfactione ipsam causam notam faciat: quia de hoc  S. Aug. ait: Quia non derelinquit eum suus angelus quandiu eum potuerit adiuuare. Illi, qui ei noti fuerant, uel sui consanguinei pro illius intercessione atque saluberrima missa offerant Deo sacre immolationis hostiam uel eleemosyne condonatione legationem; pro quibus Dominus procul dubio propitiabitur ei  tum debet eum absoluere domnus abbas, uel ille qui ordinem tenuerit, illo tempore si abbas defuerit, et iubere ut omnes sacerdotes agant pro eo missam, alii fratres qui non ualent, faciant adiumentum de psalmodiis sicut imperatum eis fuerit.



CAPUT LuII. Extra locum fratris defuncti cernitur usus.


Cum aliquis frater nostre congregationis in alio loco finierit, statim quando nuntius uenerit debet prior sonare tabulam, si talis hora fuerit, qua conuenire possint. Si postquam prima fuerit incepta uenerit, dicta prima et matutinali missa ad capitulum uenientibus omnibus ibi nuntiatur, et cum inde surrexerint statim officium pro defuncto pulsantibus signis faciant. Si ad refectorium ituri sunt et antequam squilla sonet, prior breue acceperit, antequam manducent pulsata tabula officium faciant. Si post cibum uenerit et meridiana non sunt agenda fratribus, statim fiat, et seruitoribus ut remaneant licentiam  donet. Si uero meridianam debent agere, et post nonam pulsata fuerit tabula, dicto uersu officium fiat, et qui ipsa die post uesperas officium solent agere, remaneat, si alter nuntius non ueniat; sed si ante nonam factum fuerit propter hoc quod solitum est non remanebit.



CAPUT LuIII. Talis in requie fratrum celebrabitur usus.

Si aliquis ex monachis qui subiacent nostris locis defungitur, et tam longe positi sunt, quod ad monasterium omnino deferri non ualent, tunc illi fratres, qui in ipso loco consistunt, faciant per omnia sicuti in monasterio maiori nouiter defunctis usus est agere, et cum legatus ad cenobium deuenerit faciant pro eo plenum officium septem diebus; signa  non sonabuntur nisi in illo qui in primis celebratur, et triginta diebus detur iustitia; nec non et uoce mea, et quinque psalmi cantentur pro illo, et in regula atque in libro uite  scribantur. Similiter debent agere omnibus locis respicientibus ad nos. Et si in illo loco sacerdotes tanti non habentur, ubi ille frater defunctus fuerit qui missam impleant triginta dierum, monasteriales fratres faciant.

Item de illis monachis qui habent factam professionem in ipso loco ubi degunt. Nullus e fratribus debet ire ad confitendum ei sua facinora, nec ad illum laicum siue clericum. Cucullam transmutare debet, et qualicunque die euocatus fuerit de ergastulo  carnis, unum officium efficiant pro eo, nisi abbati uisum fuerit propter misericordiam plus iubere. Similiter de monachis qui de foris ueniunt ex alio monasterio pro aliqua legatione uel sua necessitudine, quamuis nostram societatem habuerint, nullus debet prodere delicta sua eis: quia sepe euenit ut plurima destructio fiat in ipso loco. Etiam in capitulum non sunt pergendi [admittendi], nisi abbas iusserit, uel prior, si abbas non adest. In claustro iuuenes qui sub custodia sunt uel nouitii fratres nullum colloquium habere debent cum illo.

Ex illis namque monachis, qui in nostris societatibus sunt suscepti, cum legatus aduenerit in cenobium, tandiu proteletur quousque in capitulo fuerit nuntiatum die crastino, et tunc absoluat eum domnus  abbas ab omni uinculo delictorum, uel prior, si abbas non est. Surgentibus in capitulo eant in ecclesiam, mox, ut fuerint dicti psalmi pro defunctis. Sonentur omnia signa, et dicantur pro eo quinque psalmi et finiant. Pro abbate uero totum plenum officium efficiant.

In anniuersario si cappa fuerit in choro, et tria candelabra ante altare, et diaconus et subdiaconus casulas habeant, qualiscunque frater fuerit, sic habebunt generalem et ad potionem pulsabitur squilla.

Aeger extra monasterium accipiens habitum, et si ibi finierit, nichil agendum est pro eo a fratribus, nisi tantummodo corpus eius in cemeterio fratrum condiendum, uel in tali loco disponendum, ubi talis defunctus mittatur, nullo modo in populari cemeterio  ponatur. Nam si in domo infirmorum deportatus fuerit, et ibi finierit, tunc agantur pro eo omnia sicuti de alio fratre, etiam uoce mea pro eo canatur.

Item cum nuntius de quolibet defuncto fratre professo uenerit, statim pulsetur tabula, et eant in ecclesiam, pulsentur cuncta signa et agatur officium mortuorum. Tres candele sint ante altare ipsa hora ad primam missam, quam pro eo cantaturi sunt, sit unus infans in choro cum cappa. Dictis psalmis familiaribus et Benedicamus Domino, statim pulsentur omnia signa: alii duo pueri ante altare albis uestibus induti dicant resp. Diaconus et subdiaconus in casula, et tres conuersi quorum duo candelabra, tertius thuribulum.

 Quando obierit aliquis de parentibus monachi ipsius loci, pater, aut mater, uel soror, et ei nuntiatum fuerit, in crastino satisfactionem faciat. Interrogatus uero, Quid petitis? Ille respondeat: Domini misericordiam mercedem uestram precor. Tunc surgat et absoluat prior ipsum defunctum, et frater procidat ad uestigia eius. Debet iubere abbas uel prior, si abbas non est, ut omnes dicant quinquaginta psalmos: qui non scit psalmos cum solo Miserere mei, Deus, potest ea adimplere, et qui tam insciolus est, faciat cum Pater noster.

 In anniuersario eorum, ipse frater, cuius parentes sunt, quando inuenerit sacerdotes tantummodo roget priuatim, ut orent pro eis.



CAPUT LIX. De pleno officio quando celebraturi sunt, hoc modo agendum est.

Ad uigilias pulsatis cunctis signis tria candelabra ponantur ante altare et ad missam. Ad matutinalem missam denuo pulsentur omnia signa. Sint quatuor infantes reuestiti: unus in choro cum cappa, alius legat epistolam cum casula. Ad Kyrie eleison exuatur; lecta epistola rursum induat, et stet in choro in loco suo usque dum finiatur missa. Duo uero in albis ut cantent resp. et tres conuersi, duo ad candelabra et tertius ad thuribulum deferendum per  chorum, in primis ad infantem qui in choro stat propter officium, deinde per omnes fratres. Diaconus in casula ad euangelium legendum: perlectum euangelium infans deferat per omnes qui in choro stant. Sacerdos imprimis dicat collectam illius, pro quo officium dicitur: deinde alias orationes que consuete sunt. In ipso die debent fratres habere in refectorio terna pulmenta ad edendum qualiscunque dies fuerit, et potio propinetur per omnes fratres cum sonitu squille.



CAPUT LX. Pro abbate ipsius loci.

Ad uesperas post commemorationem sanctorum pulsentur omnia signa, et cantentur uespere mortuorum, quinque candelabra sint ante altare in ipsa  hora, et tam ad uigilias quam ad missam. Officium quale feriatis diebus euenerit. Resp. Si ambulem, a duobus infantibus in albis uestitis decantetur. Tract. De profundis, a duobus fratribus in albis: reliqua alia omnia, ut supra positum est, sic celebrentur.

In anniuersaria imperatorum officium, Ne tradas bestiis. Resp. Si ambulem in medio. Tract. Commouisti. Offert. Erue Domine. Comm. Ego sum resurrectio.

Si occurrerint fratres alicui corpori defuncti in eundo, hos psalmos decantent, Miserere. Deus, in nomine tuo. Miserere mei, Deus, miserere mei, etc., usque in finem psalterii; si tantum perstiterint. Per ordines eant, iuniores antea, priores posterius. Cum  peruenerint ad ipsum corpus, incensetur et aspergatur aqua benedicta et pronuntiet prior, Pater noster. Cap. A porta inferi. Orat. Absolue. Expleta imponant resp. Subuenite, sancti Dei, et sic deportetur in ecclesiam. Finito resp. eant in claustrum ad efferendum ad sepulturam: dum dixerit sacerdos orat. Non intres in iudicium, sint omnes inclinati.



CAPUT LXI. De officiis defunctorum qualiter definiendi sint  .

A Kalendis Nouembris usque Septuagesimam si anniuersarium abbatis loci ipsius euenerit, ad uesperas post peracta suffragia sanctorum pulsentur  cuncta signa, tum uespere mortuorum: dehinc ad processionem eant cum uespera omnium sanctorum. In crastino post nocturnale obsequium denuo pulsentur signa et officium mortuorum peragant. Ad missam eadem faciant. Pro nullis aliis cantatur tractus apud nos, nisi pro horum nominibus, que in presenti patescimus; pro abbate ipsius loci, pro rege atque regina, episcopo ipso die e carne euulso, et loci ipsius factore, et quatuor officia plena que presignata iam habemus. Ex nuncupato iam abbate qualicunque feria euenerit generalem et pietantiam habeant in refectorio fratres, etiam et potionem cum sonitu squille: tabule non cooperiantur. A Septuagesima usque Kalendas Nouembris, si hoc euenerit, non pulsentur signa,  nisi tantum ad officium mortuorum, quod fit in uespere, et ad missam in crastino. In anniuersario defuncti non prius est celebranda missa, quam officium, si studeamus hunc modum illi impertire, quem uult adipisci, uidelicet a festis omnium sanctorum usque Septuagesimam quando uigilia mortuorum noctibus agitur, potest u. g. si hodie duodecim lectiones fiunt, in crastino post nocturnale obsequium agi mortuorum uigilia. Denique et missam ex ipsorum anniuersario celebrant matutinalem. Nam Septuagesime tempore usque sanctorum omnium festa quo fit uigilia post synaxim uespertinam u. g. Si hodie duodecim aguntur lectiones, in crastino ex ipso anniuersario missam celebrare secundum ritum non possumus, nisi adueniente die sequenti: ex hoc  que cupimus, omnia ualemus efficere. Similiterque mortuorum matutine siue dicantur, siue . . . et sic in alio die pro eis celebrari cum antiphonis potest.

Solent uero nonnulli interrogare si liceat quotidie orare, aut sacrificium Deo offerre pro mortuis? Quibus respondetur: quia plerique in Dominicis diebus sacrificium pro mortuis non offerunt propter singularem reuerentiam Dominice resurrectionis; uidelicet quia ille solus inter mortuos liber fuit: ideo ualde condecet, ut eius singularis resurrectio uenerabiliter ab omnibus et sine alicuius admistione defuncti celebretur



CAPUT LXII. De episcopus defunctis qualiter excipiantur in cenobio.


Quando aliquis episcopus migrauerit, et ad monasterium fuerit portandus, omnes fratres debent esse in cappis reuestiti, infantes in albis: inchet prior, Miserere mei, Deus, etc., et eant extra portam cum phanonibus, famulis portantibus, duabus crucibus, quatuor candelabris, thuribulis duobus, et aqua sancta. Cum uenerint ubi constitutum fuerit stent per ordinem sicut ad processionem, et cantent hos psalmos, Ad Dominum cum tribularer, usque ad Laudate Dominum de celis, si tantum perstiterint. Sed mox ut uenerit corpus defuncti dimittant psalmos, et dicat sacerdos, Pater noster. Et ne nos. Cap. Non intres in iudicium, etc., et deposito corpore incensetur ac inchetur resp. Subuenite. Pulsantibus  cunctis signis usque dum sit in ecclesia depositum feretrum, septem candelabra tam ad caput quam ad pedes ponantur. Tunc incensetur alia uice: deinde celebretur pro eo missa cum pleno officio, offerentibus omnibus. Expleta missa sonetur signum unum quod maius est tres uices, et dentur cerei per omnes; incipiant duo fratres: Kyrie elei son. Dom. Abbas dicat, Oremus. Non intres. Deinde incenset altare tribus uicibus, corpus defuncti similiter. Hoc peracto sonentur omnia signa. Deinde antiphona, In paradisum. Debet esse omnis processio sicut supra, excepto phanone: reliqua omnia que facienda sunt, faciant sicut mos est ad defunctum monachum faciendum.



CAPUT LXIII De laicis defunctis qualiter agatur.


Quando aliquis laicus obierit et ad monasterium defertur, omnes fratres in ecclesia obuient, et accipiant conuersi candelabra, aquam sanctam, incensum, et crucem: inchet prior in choro psalmum, Miserere mei, Deus, et alios, et cant contra defunctum in obuiam. Dicat prior Pater noster, etc., ut supra. Tunc sonentur signa et ingrediantur in ecclesiam: sacerdos sit in alba reuestitus cum stola. Duo fratres inchent, Kyrie eleison. Sacerdos dicat orat. Tunc incenset altare sancte Crucis et corpus defuncti tribus uicibus: hoc peracto incipiat antiph. In paradisum, et eant ad cemeterium sic per ordinem: aqua sancta antea, deinde crux, subsequatur  incensum cum duobus candelabris; infantes et conuersi: ceteri incedant sicut sunt priores: deinde feretrum post omnes. Psalmis expletis et antiphona, que est in Euangelio, Absolue. Tunc pronuntiet sacerdos, Pater noster. Et ne nos. Cap. A porta inferi, etc. Reuertentibus cunctis cantantur septem psalmi, usque dum sint in ecclesia, et pergat unusquisque ad officia sua. Nec debent loqui in claustro, usque dum exeant infantes, et dicant, Benedicite, si tempus fuerit loquendi. Si quis autem ex mediocribus exspirauerit eant, quanti prior iusserit. Infantes nichil peragunt in hac hora. De conuersis pergant quanti necesse sunt, ut portent omnia, que hic congrua sunt: de reliquo faciant sicut supra.



CAPUT LXIu. De officiis plenis que fieri debent propter parentes monachorum, siue pro familiaribus nostris ter in anno.


In capite Quadragesime siue pridie Nonas Iulii, seu tertio die post festiuitatem apostolorum Petri et Pauli, uel Sanctorum Omnium tertio die, hoc modo scribantur in Martyrologio in fronte pagine. II Nonas Iulii officium plenum fiat diebus septem pro cunctis familiaribus nostris, sicuti fieri mos est pro fratribus nouiter defunctis; et una iustitia detur triginta diebus.

Pro imperatore, qui dignus fuerit, ita scribatur: Tertio Idus Iulii depositio domni Henrici imperatoris Aug. nostre societatis et fraternitatis karissimi,  officium fiat plenum et duodecim pauperes reficiantur, iustitiaque detur per septem dies.

Pro abbate ipsius loci ita scribatur: In depositione domni Ill. abbatis plenum officium fiat, duodecimque pauperes reficiantur.

Item pro aliquo amico. Plenum officium fiat, atque iustitia detur. In martyrologio taliter scribendi sunt monachi, uel amici. Obierunt Adalgarius. Gerbertus nostre congregationis monachus, et depositio domni Conradi regis, et Henrici ducis amicorum nostrorum. Ihdimus nostre cong. monachus: et sic de aliis.

Ad capitulum sic pronuntiet infans: Depositio domni Coinrandi regis Ihdini Fulcheri nostre cong. monachi, etc., et aliorum familiarium nostrorum.

Et quando sunt abbates: Depositio uel Obiit Hugo  abb. nostre congregationis atque Wido amici nostri: officium fiat plenum pro utrisque et duodecim pauperes reficiantur. De officio pleno non debet pronuntiari in capitulo: sed in fronte libri huius nomina scripta sint ad recordationem.

De episcopis monachis uel archiepiscopis, seu  abbatibus, qui habent factam professionem sic scribatur in martyrologio: Depositio uel Obitus D. Ill. episcopi uel archiepiscopi nostre cong. monachi. Ad illos uero, qui non habent factam stabilitatem, sed tantum in oratione suscepti sunt, ita scribatur: Obiit Ill. archiepiscopus, deposito Ill. episcopi uel abbatis. Si femina est: Obiit Ill. sanctimonialis uel abbatissa. De famulis aliud non scribitur, nisi in ultimo quod dicitur, Et alii familiares nostri; et si euenit, ut aliquid ex ipsis ponatur, nomen tantum ponitur.

Hos quibus officium solito damus annue plenum.

+ Stigma crucis prodet nomen, ut ordo refert.

Pro defunctis fratribus breue. Obiit Ill. nostre congreg. monachus, et in ultimo scribatur pronomen  et prouincia unde ortus fuit, ad agnoscendum eum. De pueris taliter. Obiit Ill. puer nostre congreg.

Item aliud cum supplicatione pro monachis. Obiit Ill. cantor nostre congreg. monachus, pro quo cunctos fideles sub sancta professione uiuentes humiliter petimus apud Dominum interuenire.



APPENDIX AD GUIDONEM





GREGORII MONACHI PRAEFATIONES AD CHARTARIUM FARFENSE 

 In Christi Dei omnipotentis nomine incipit prologus domini Iohannis grammatici super huius opera libri.

In nomine sancte et indiuidue Trinitatis, ad honorem et laudem sancte Dei genitricis semperque uirginis Marie, gloriosissime domine nostre.

Imperante domno Henrico Iu, Romanorum patricio et imperatore;

Ab incarnatione Domini Nostri Iesu Christi anno MXCII, indictione quinta decima, XIII Kalendas maias;

Diuina inspirante gratia, placuit domno Berardo, reuerendissimo abbati huius ecclesie Farfensis, nobilissima gente progenito Florentie urbis, quatinus  istius sacri cenobii uniuersa priuilegia et precepta,  nec non et tomos et legales chartas, nimia uetustate iam pene consumpta in unum uolumen colligere, eaque ad memoriam posteritatis studiosissime declarata, ueracissime transcripta relinquere. Et hoc prudentissimo actum est consilio, ne forte, quod sepissime iam euenisse nouimus, aut custodum negligentia, aut uetustate consumente nimia, predicta obliuioni traderentur precepta, tomi,  charte, et priuilegia. Que ueraciter elucubrando, nichil omnino eis addidimus uel minuimus, nec mutauimus. Sed corruptis partibus rhetorice emendatis, eo respectu quo scripta erant, ea legaliter transtulimus per manus confratris nostri magne sagacitatis Gregorii, Sabinensi comitatu oriundi, in castro Catinensi nobilissimis parentibus progeniti, et nostre ecclesie fere ab ipsa infantia lacte enutriti.

Gregorius sancte seruus famulusque Marie,
Regni perpetui uitam cupiens adipisci,
Eiusdem semper renouauit scripta Beate,
Gliscens post obitum famosum linquere uotum.
Obtulit hunc genitor Donadeum quoque dono,
Restituens libras centenas ac nonagenas,
In templi fratres [] ede benigne
 Ut caperent norme Farfensis premia sacre.
Sic primus pastor Berardus monachat ambos.
Celum paulo post migrauit in ordine maior,
Annos sex denos post Christi mille uel octo.
Tandem qui minimus frater Gregorius auctus,
Indeque terdenos transcendens plus minus annos,
Nam postquam uestem percepit in ordine norme,
Expletis denis annis bis necne quaternis,
 Nostro migrato primo pastore benigno,
Scedas has compte cartarum uirginis alme
Iussit Berardus tantum quod abba secundus,
Scripsit enim gratis, uite quia premia querit.
Gregorium nosces de uersibus his Catinensem,
Grammata si relegis que sunt exordia dicti
Scriptorem Christe [Christus] donet quem scandere celum.
Presbyteri Petri sunt hec primordia libri:
Soldos namque decem pro cartis obtulit ipse.

In nomine Dei summi incipit prologus Gregorii scriptoris huius libri.

Prudentium sane uirorum ad hoc per maxime uiguit industria, ut sanctorum precedentium patrum priscorum describerent actus per uera uicissitudinum  tempora, quatenus sequentibus eos illorum uictorie fierent impressa uestigia, et eorum in perpetuum dignius recoleretur, cariusque haberetur beata memoria. Apostolus uero loquitur quoniam quecumque scripta sunt, ad nostram doctrinam scripta sunt, ut per patientiam et consolationem Scripturarum spem habeamus. Ob hoc itaque tempora presertim descripta sunt iustorum, ut nostra, dum uiuimus, cautiori consimilique felicitate et absque offensione transeamus. Scriptum est enim quia exempla iustorum precedentium nos cautiores efficiunt, quorum tramitem [si] sequimur, in uia non offendimus. Sapiens denique mores mutat in tempore sine crimine. Deus uero qui non localis, nec temporalis, sed ubique presens est et sempiternus permanet, quedam  tamen suo mancipata cultui ad suorum salutem fidelium oportuna loca eligit, que sanctorum inibi commorantium augentur meritis et crescunt, ipso perficiente, bonis plurimis. Omnis namque locus, aut habitantium beatis meritis augetur, aut culpis delinquentium exterminatur. Reuera quia sepissime per hominem locus, raro autem homo per locum edificatur. Mirabilis quoque Deus in sanctis suis, predicabilis etiam et metuendus in omnibus omnino locis, quia dum sanctorum in terris exaltat habitationes, haud dubium quin eis eternas in celis preparet ac lucidas mansiones. Quotiens enim sanctorum loca diuinis in cultibus augentur, totiens eorum qui edificarunt merces et corona in patrie celestis regionibus accrescunt. ue quoque illis per omnia  erit, quorum industria diuini defectio loci uel occasio fuerit desolationis. Nos autem, fratres, omnimodis caueamus, ne nostris temporibus negligentes in diuinis augmentandis rebus inueniamur. Magis uero satagamus ut sanctorum augmentantes loca, illorum patrociniis adiuuemur, eorumque meritis cequemur qui omnia in bonum operare studuerunt et in uera fide iugiter permanserunt. Misericors autem et miserator Dominus recte in suis mirabilis predicatur sanctis et fidelibus, in quibus per singula loca siue tempora operatus est mirabilia innumera. Ipso denique cooperante, admiranda et stupenda gesserunt, et recta nobis gradiendi itinera reliquerunt, in quibus semper sunt imitabiles et in omnibus decentissime  predicabiles. In hoc uero presertim digni illi efferendi sunt laude, qui, ad exemplum beatissimi patriarche Abrahe, a propriis domiciliis discedentes, et sua queque relinquentes, ad exteras properauerunt nationes, quatenus fructum ceu transplantati expeditius operarentur uite, et dignam posteris relinquerent uite uere imitationem. Sic presens pater noster gessit uir sanctissimus Laurentius, qui ad Italiam de Sirie ueniens partibus, Deo nimis acceptus extitit et hominibus. Namque dum maximis in hac sabinensi regione floreret uirtutibus, dignisque ab omni populo magnificaretur honoribus, relictis seculi uniuersis fauoribus, et solius Dei conditoris desiderans insistere laudibus, remotioris uite quietisque elegit habitum, capiens indumentum monachicum,  sanctumque hoc Farfense, non de publico, construxit monasterium.

Quo autem id egerit tempore non plenius sciri potest, pre temporum magna longinquitate et barbarorum postea imminente eiusdem loci desolatione. Hoc tamen sine ambiguitate nouimus, quia sicut in priuilegio domni Iohannis, ni fallor, pape uI, habetur, quod uenerabile monasterium sancte Dei genitricis semperque uirginis Marie, quod Laurentius quondam episcopus uenerande memorie, de peregrinis ueniens, in fundo qui dicitur Acutianus territorii sabinensis constituit, et propter religiosam eius conuersationem et diuini seruitii sedulitatem ibidem secum conuersantium, loca quedam tam emptu quamque ex oblatione fidelium acquisiuit. Sufficit  ergo sciri ab hoc sanctissimo uiro, non autem de publico, hoc sanctum cenobium fuisse constructum. Quia uero tempus illius conditionis ignoramus, idcirco silere de hoc magis elegimus quam aliquid proferre mendosum uel friuolum. Nobis quippe audire mendacium non licet, quanto magis nullo modo conuenit proferre! Legimus tamen in authentice constructionis illius premio: quia temporibus Romanorum, priusquam Hitalia gentili gladio ferienda traderetur, de Syria III uiri aduenerunt, scilicet Ysaac et Iulianus atque Laurentius, cum sua germana sorore Susanna, de quorum primo duorum beatus papa Gregorius qui a beato Petro extitit LXuIus, et post annum Dominice Incarnationis 603, mensesque X atque dies XX, indictione IIa, III Nonas Octobris in pontificatum est assumptus, imperante  Tiberio Augusto, sic in Dialogorum lib. III, capit. 14 mentionem faciens, ait: »Prioribus quoque Gothorum temporibus, fuit iuxta Spoletanam urbem uir uite uenerabilis, Ysaac nomine, qui usque ad extrema Gothorum tempora peruenit, quem nostrorum multi nouerunt, et maxime sacra uirgo Gregoria, que nunc in hac Romana urbe, iuxta ecclesiam B. Marie semper uirginis habitat.« Et post pauca: »Multa autem de eodem uiro, narrante uenerabili patre Eleutherio, agnoui, qui et hunc familiariter nouerat, et eius uerbis uita fidem prebebat.« Hic itaque uenerabilis Ysaac ortus ex Hitalia non fuit, sed primum de Syrie partibus ad Spoletanam urbem uenit.

Prudens lector, animaduerte que fuerint Gothorum  priora tempora, uel que Romanorum, priusquam Hitalia gentili gladio ferienda traderetur. Constat igitur quam ante prefati gloriosissimi pontificis non modicum tempus, conditum est monasterium istud, pro eo quod uenerabilis memorie Beatum Ysaac, collegam sanctissimi huius monasterii Laurentii non se uidisse, nec suis temporibus extitisse descripsit, sed prioribus illum Gothorum temporibus fuisse ueridica relatione professus est. Nam priora Gothorum tempora, ut uerius credi potest, illa fuerunt, ut in scriptis chronice historie Orosii presbyteri reperitur, quando regnante Archadio imperatore, quo tempore Ambrosius Mediolanum, Martinus uero  in Galliis apud Turonos, apud Bethleem Hieronymus, qui expletis XCI uite annis, ad Christum migrauit, uelut sidera radiabant. Radagisius rex Gothorum, qui uirtute et natura barbarus erat et Scytha, habens secum CCXC M. homines, primo Hitaliam deuastauit. Itemque post, regnante fratre eius Honorio, Halaricus rex Gothorum Romam inuasit, partemque eius igne cremauit uIIIo Kalend. Septemb. anno conditionis eius 1164; ac die sexta postquam fuerat in eam ingressus, depredata urbe egressus est, cum Incarnationis Domnice ageretur annus 413.

Tum etiam apud Ypponiregium fulgentissimus totiusque florebat magister Ecclesie Augustinus, qui tertio ipsius ciuitatis obsidionis mense, uI et LXX  uite anno, in Christo quieuit. Deinde agente presulatum romane ecclesie Leone, a Genserico Roma capta est, postquam primo eam Halaricus inuaserat secunda iam uice, expletis ab eo tempore annis XLIu, a conditione sua MCC atque uIII, et ab incarnatione Christi CCCCLuII. Post hec uero, temporibus Agapiti pape, anno Dominice Incarnationis 529 Gothi urbem possident, uniuersa per circuitum direptionibus et incendiis absumunt, quibus Guittigis regnabat. Quo tempore in Oriente Iustinianus imperabat. Denique, canpto Guittige, Gothi Hildebrandum constituunt regem, qui etiam eodem anno perimitur; et regnum accepit Erarius, qui necdum anno expleto iugulatur. Tunc sibi in regem preficiunt Baduilam, qui dicebatur Totila, qui undique exercitu collecto  rursum uniuersam Italiam inuadunt, urbemque obsessam post XIII [CI] dies introierunt, temporibus uigilii pape et Iustiniani imperatoris, scilicet post Incarnationis Dominice annos 540, indict. XIII. Ab Archadio itaque rege usque ac Iustinum minorem, sub quo Narses Romanorum patricius cum Totila, nouissimo Gothorum rege, dimicans superansque effugauit, anni sunt fere CLXXXuIII. Hoc ideo prolixius narrauimus, ut priora Gothorum tempora, que ob narrationem beati Laurentii, huius monasterii abbatis, college sancti Ysaac, cuius sanctissimus papa Gregorius mentionem fecit quam interposuimus, tempus prout potuimus edisseramus, sed ne lectorem  fastidiamus, a prolixa narratione sileamus. Quo autem tempore prius destructum hoc fuerit monasterium, sicut et constructum, manifestius clariusque minime scimus, nisi tantum quod legitur in eiusdem libro constructionis: quia post obitum beati uiri sanctissimi Laurentii, a Longobardis circum quaque interiectis effugatisque habitatoribus, locus ipse desolatus et in solitudinem est redactus; atque per multa annorum curricula absque habitatore permansit, scilicet donec a Gallia Maurigena prouincia uir uite uenerabilis ueniens, Thomas presbyter ad sepulchrum Domini demoraretur, ubi admonitus a Maria semper uirgine Deique genitrice, ad Italiam reuersus est, et hoc sanctum iam desolatum reperiit monasterium. Cuius scilicet beatissimi  Thome prefati abbatis felix et gloriosum tempus nos per annos pontificum et tempora regum successionesque abbatum, necnon et cartularum subscriptarum indictiones enucleatius et perspicacius colligentes, inuenimus fuisse circa Incarnationis Dominice annos plus minus 680, indictione uIII, atque domini Adeodati pontificis summi anno Iu, et Constantini et Iustiniani ac Tyberii Augusti qui Tiberius imperatorem Leonem, qui Iustinianum Augustum proiecerat, cepit, et eum deinceps in custodia tenuit, eiusque regnum inuasit. Sed eos postmodum Iustinianus Augustus iugulari fecit et principatum recepit.

Incipit prefacio.

In lege ueteri iubetur ut nemo sterilis et in Isrel  semen non relinquens inueniatur, ne pena maledictionis multetur. In noua quoque gratia idipsum spiritualiter docetur, ne arbor infructuosa reperiatur, et ne a Domino talentum seruo traditum presentibus ab eo abscondatur, sed ut in futurum in augmentis Deo placitis utili proficiat doctrina, relinquatur. Beatus ergo qui dies suos non segniter aut uane, sed sollicite pertransierit, et in sancta Ecclesia doctrinam digne utilitatis et fructum bone operationis semenque uere hereditatis posteris reliquerit, in quibus assidue creator omnium collaudetur Deus, et bonum operantis merces in celo augeatur! Huius Dei gratia diuina inspirante atque administrante clementia, ego infimus monachorum et peccator Gregorius, ut hoc perficerem opus nimis  utilimum  suggessi domno Berardo abbati posteriori et precipuis senioribus; et , postmodum prefato patre et reliquis senioribus, suscepi libentissime huius operis onus  iubentibus. Quod licet mihi impossibile uideatur, tamen quia cuncta posse credimus Deum, qui mutum animal olim humana fari precepit uerba; sue ipse causa Matris integerrime, ualet mihi misericorditer tribuere, ut ad eius domus recuperationem perficiam utillime. Nihil quippe mearum sentio uirium, sed ex Dei caritate eiusque adiutorio confidens, per domine nostre gloriosissime intercessionem, ut ualde deuotum nimisque proficuum fidelius et uerius perficere studuimus opus attentius. Non quod sim sufficiens in emendandis partibus corruptis rhetorices, sed iuxta mee scientiole paruitatem, que ultra modum confusa uidebantur studui corrigere, non tantum plenius, ne forte uideretur simplicibus, quod chartarum confunderetur prime qua edita  sunt editionis respectus. Et maxime quia non a turbis remotus clanculo sedi solus, ut attentius insisterem quiete uacationi, sed in propatulo constitutus, uix aliquantulum esse ualui quietus, ut gratia solitudinis decet hoc opus. Neque enim ad hoc me idoneum satis fore perspicio, quia non in scholis eruditus sum petarum, neque profunditate doctus sum grammaticorum, sed ab ipsis pene cunabilis in huius scola sancti cenobii diuinis solertiis nutritus. Deique lactis Genitricis sapientia sum alitus fideli. Itaque sicuti mihi a predicto abbate et reliquis iussum est religiosis senioribus, nichil ex respectu chartarum ex his que uidi minui, nichilque in rerum translatione adauxi; sed uti tunc cum scriberem oculis perspexi, et respectu capere ueraci  potui, rescribere studui, preter uerborum prolixas inutilesque reciprocationes et transactas quorumdam obligationes; uidelicet ne plurimis partium corruptionibus diu fatigatus, et in scribendo longius immoratus, uolumen efficerem tardius, ei fastidiosum, ineptumque ad perscrutandum, et immensum. ueritate ergo rerum causarumque utilium solummodo contentus, solerti subtilique sagacitate ueracissimum absque aliqua fraude, Christo propitio, eiusque Genitricis perpetue uirginis cuius et causa suffragiis adiutus, hoc perficere studui opus. Singulis etiam scedis cartularum nomina testium inserere curauimus, sicut in authenticis scripta reperiuimus. Que uero antiquissima uetustate consumpta et a uermibus perspeximus corrosa, atque  ad capiendum difficillima, equo iudicio omisimus intacta, nolentes nisi que oculis clarius decernebamus, uel intellectu capere ueraci poteramus, huic tam meritissimo inserere opusculo.

Quatinus, sicut uerissimam rerum fidelemque translationem nactus sum transducere, sic meorum certissimam a Deo omnipotente, per domine nostre intercessionem, merear remissionem delictorum recipere, meisque parentibus perpetuam mercedem acquirere. Porro huic libro gemniagraphum nomen imposuimus, id est memoriam descriptionis terrarum, quia in eo huius cenobii terras a quocumque,  uel ubicumque acquisitas inseruimus, et eas ad semper memorandum in uno uolumine comprehendimus. Placuit etiam nobis et cleronomialem id est hereditatem pharphensis  ecclesie appellari, quoniam proprias ipsius immobiles ab initio libere demonstrat possessiones. Prescripsimus autem nomina locorum omnium, quibus singulis propria numerorum capitula addidimus, et in qualibus scriptis ea inuenias sagacissime notauimus. Prius tamen omnia precepta ac priuilegia seriatim ordinauimus hoc modo:

uenerabilis igitur uir dominus huius cenobii, sanctissimus abbas sagacissime in sui augmentatione monasterii, humanarum rerum diuineque norme studebat. Nam cum eum Faroaldus, dux  spoletanus, admonente beata Dei genitrice Maria, notum haberet, ad se Spoletum uenire rogauit, atque eius orationibus se commendare studuit, aliquantamque donationem per suum preceptum huic contulit monasterio. Itaque cum plurima ab illo edita huic monasterio antiquiori consumpta sint uetustate precepta, et per monasterii accidentem destructionem obliuioni sunt tradita, hactenus tamen inuenitur unum quoddam parue exemplar epistole, domno Iohanni uI uidelicet pontifici directum, quo sua pontificali auctoritate istius cuncta monasterii confirmaret precepta, olim a se huic monasterio et Thome uenerabili patri edita. Cuius ita exordium procul dubio fore creditur.

Incipit epistola domini Faroaldi ducis.

 Domino sancto ac ter beatissimo, toto orbi predicabili, et nobis in Christo Patri Domno IOANNI pape FAROALDUS filius uester.

Credimus sancte paternitati uestre non latere qualiter propter Dei amorem, uel reuerentiam sancte Marie semper uirginis Genitricis Domini nostri Iesu Christi, monasterium in territorio nostro Sabinensi consistens, per aliquas donationes nostras in cespitibus, uel seruis, uel colonis locum ipsum per Thomam abbatem, et commenditum nostrum restaurauimus, et ibi per precepti nostri firmitatem locum ipsum uenerabilem stabiliuimus. Unde utile preuidimus, presentem nostram epistolam ad uestra per eumdem Thomam dirigere uestigia, propter quod rogantes, ac si presentialiter, obsecramus, ut  pro futuris temporibus uestra beatitudo pro perpetua firmitate, priuilegium in scriptis eidem loco facere precipiat, sub ea scilicet ratione, ut que nos deuotissima uoluntate sancte Marie monasterio contulimus, uel pro consolatione peregrinorum, uel utilitate ibidem deseruientium, concessimus, inspectas ipsas preceptiones, tali priuilegio uestra paternitas sancta firmare iubeat, ut nullus alio tempore presumat aliquas insolentias, aut concussiones facere, aut ipsas res de ipso sancto loco, aut de donatione ipsorum seruorum Dei auferre; et qui hec presumpserit, sub anathematis uinculo uestra almitas eum  alligare iubeat. Salutantes, et commendantes nos sanctitati uestre, petimus ut pro nobis orare dignemini.  Post autem relecta epistola, petimus ut eorum monasterio reddatur  pro perpetua securitate.




ANNO DOMINI MXC
ARIBO SCHOLASTICUS





MUSICA ARIBONIS






MONITUM

Aribonis scholastici musicam ad Ellenhardum episcopum Frisingensem, quem an. 1078, obiisse probat P. Carolus Meichelbeck in Historia Frisingensi, ex cod. Admontensi sec. XII primum in lucem proferimus. Fragmenta quedam huius operis in codice San-Emmeranensi reperimus, que suis locis contulimus cum Admont. Apud anonymum Mellicensem memoratur Aribo »Cirinus musicus musicam scripsisse, quam propter eius mensure celeritatem capream nuncupauit: uelocius enim, inquit, currebat, cum uenabar eam, quia uoluntas Dei fuit, ut cito mihi occurreret quod uolebam,« ut habent Aribonis uerba infra. Que porro anonymus iste ex eo affert de S. Wilhelmo, quod fistularum nouam mensuram ab eo inuentam et Ariboni transmissam attinet, in ipso Wilhelmo desiderantur. Id hinc euenisse existimandum est, quod passim scriptores Wilhelmi musicam imperfectam esse dicant.



 Domno suo ELLENHARDO presulum dignissimo in uniuersa morum honestate preclaro, ARIBO, que preparauit Deus diligentibus se.

Literarum mearum Pater et Dne uenerabilis presentie uestra queso presentetur dignatio, donec auribus misericordie percipiatis, quid meus stilus pannosus uidelicet referat legatus. Qui licet ueste nuptiali non intret, prius tamen, deprecor iterum atque iterum, non abhorreatur, quam suam legationem representet.

Cum summe capacitatis in musice monochordique sitis regulis ut cantilenarum uestrarum obseruata diligentia affatim uobis perhibent testimonia; presumpsi uos eligere in iudicem Palemonem, ad cuiusdam theorematis, id est, speculationis perceptionem.  Post seriarum rerum laboriosam intensionem, in istis aliquando quasi ludi blandientem habeatis remissionem.



De quadripartita modernorum figura.

Est quedam quadripartita figura modernis adeo uenerabilis, ut paucissima sine ea sint monochorda. Que ita construitur, ut una series primi insimul et secundi toni mensuram contineat, secunda tertii et quarti, tertia quinti et sexti, quarta septimi et octaui. Cuius dispositio non ultime famulatur commoditati. Nam sicut post abecedarii indiscretam generalemque seriem specialiter erant coadunande  uocales, semiuocales, mute; ita post naturalem monochordi permixtionem specialius erant tropi cum suis subiugalibus discernendi, sicut etiam  elementa lucidius apparuerunt discreta relicto sinu primitiue confusionis. Dispositis separatim tropis euidentius intuemur, qualiter protus cum suo subiugali constet prima grauium, in A. prima finalium in D. Distinctius quoque uidemus, quomodo Deuterus cum suo plaga construatur secunda grauium, secunda finalium, secunda superiorum, secunda excellentium, in B. E. [Figure: [Symbol] 1Kb] . e, Quomodo tritus cum plagali constituatur omnibus tertiis, in C. F. c. f. Qualiter tetrardus sibique plaga subiunctus disponantur ex omnibus quartis, quarta grauium, in D. que est duplicis nature: quia sicut est quarta grauium, ita est prima finalium. Que omnia lucebunt in sequentibus, cum de troporum tetrachordorum principalium chordarum natura disseremus abundantius,  quia presens tractatus principaliter est de quadripartita figura pretitulandus.



De uitio quadripartite.

Est tamen aliquid in eadem figura, quod mihi, ut minus sapiens dico, non uidetur usque ad fundum penitus esse limpidum.



Adtentum facit presulem.

Huc pater auriculas conuerte benignius ambas. Has presul nugas meditans sis totus in illis.



Homines reprehendere degenerantes.

Solent homines admodum improbare, cum uident aliquem de parentum uirtute degenerare. Scimus  autem et istam et omnem musicam figuram natiuitatis sue primordium sumpsisse de primitiua regularis monochordi dispositione. Cum autem hic uideamus  collecta, que ibi sunt dispersa, hic dispersa que ibi sunt collecta, nonne ista figura degenerat a sua genitrice, monochordi uidelicet mensura?



De peruersa tetrachordorum collectione.

In ista figura collecte sunt in unum locum omnes graues, in unum locum omnes finales, similiter in unum omnes superiores, omnes etiam excellentes, quod penitus non concedit monochordi natura, que cuilibet tetrachordorum quatuor diuersa partitur loca.



De peruersa diezeuxi, id est disiunctione.

In ista figura disiuncte sunt quarta grauium, prima finalium, quarta superiorum, prima excellentium, que in monochordi naturali structura unum et eundem obtinet locum, utpote in una et eadem  littera.



De acumine non naturali proti, et grauitate tetrardi non com etenti.

In hac eadem quadripartita figura protus est acutissimus, tetrardus grauissimus, quod quam contrarium sit nature monochordi potest quiuis etiam mediocriter his imbutus facillime contemplari.



De dictatoris admiratione.

Hec cum diutina mecum admiratione reuoluerem, et si quid naturalius occurreret indagarem, inueni capream matri simillimam, que habet in uno loco quartam grauium, primam finalium, quartam superiorum, primam excellentium. Que habet in Iu. locis diuersis, graues, finales, superiores. Que  habet protum grauissimum, tetrardum acutissimum, ut naturam quam in principali genitricis gremio possideant, in filie mansiunculis non amittant.



De miniatis tetrachordorum lineis.

Quatuor oblique linee quatuor tetrachordis in grauium, finalium, superiorum, excellentium, minio superinducte quadripartitam nostri tropici theorematis ita penetrant latitudinem, ut non solum demonstrent unamquamque grauium, finalium, superiorum, excellentium, in sui tropi interuallo, sed etiam in uero et naturali loco, secundum protoplaste conditionis, que est in monochordo, testimonium.



Quid bene quid male quadripartita explicet.

Quadripartita modernorum figura bene exprimit  unamquamque principalium literarum seu chordarum suo tropo contraditam. Sed in hoc delinquit, quod eas in alio loco, quam monochordum uelit, constituit diuisiones troporum. Quod minus est bene condit grauitatis acuminisque legem, quod maius est non caute distribuit. Sed gratia lausque sit Patri luminum, a quo est omne datum optimum et omne donum perfectum, nostra imo sua ut dicamus cum psalmista, Non nobis, Domine, non nobis, sed n. t. d. g. et bene diuisiones troporum constituit, et naturale secundum monochordum grauitatis et acuminis eorum differentiam euidenter proponit.



De naturali capree ueritate et eiusdem mensure magna facilitate.


Hec cum tantam habeat nature ueritatem secundum antiquissimam monochordi natiuitatem, potest eam et hoc commendare uberius, quod simplex monochordi mensura fiat hac parum celerius. Omnis tonus, omne semitonium, omne etiam synemmenon, omnis denique Iu. troporum mensura est equissime sibimet opposita; sed illius, que mihi causa fuit huius, tanta est in metiendo difficultas, tam inextricabilis perplexio, ut admodum dura sit eiusdem textura.



Quare caprea tali nomine censeatur, et quid presuli offeratur.

Nostri theorematis nouitatem propter eius mensure  celeritatem nuncupaui capream: et quia uelocius occurrebat cum uenabar eam, uoluntas enim Dei fuit ut cito occurreret mihi quod uolebam, eandem pater uenerande capream uobis offero degustandam cordis palato, ut siquid uobis in ea sapiat, benedicat mihi anima uestra.



Que sit in caprea commoditas.

Habetis in ea planam mensurandi facilitatem, nature non redarguendam ueritatem, que omnia monochordi representat legitima sicut decet. Nam de primitiuo monochordo deriuatiuam aliter quam monochordum uelit componere figuram, hoc est iuxta pedem dextrum calceum formare sinistrum. Quod quomodo theoremate in nostro sit deuitatum, uestro penitus sit iudicio reseruatum.



Que causa sit contrarietatis inter monochordum et quadripartitam figuram modernorum


Causam autem contrarietatis inter illam quam moderni diligunt figuram et monochordum, arbitror esse imo scio, quod dispositiones troporum ita uarie incipiunt, ut I. II. tono, II. III. tono, III. Iu. semitonio precedat, cum potius in illis procurari deberet, quatenus prime dispositionis grauis, id est A. secunde dispositionis grauem in B. tono precederet; secunde dispositionis grauis, idem uidelicet B. tertie dispositionis grauem in C. semitonio preiret: tertie dispositionis grauis idipsum scilicet C. Iu. dispositionis grauem in D. tono rursus preueniret: quod facillimum esset si ab uno principio  ipsas mensurarum integritates inchoarent, aut a grauibus incipientes dictam diuersitatem inceptionis obseruarent. Sed hec hactenus de caprea: Qua in uestre gratie scrutinio derelicta, tendimus ad alia.



De hoc quod monochordum nec in disiuncta nec in coniuncta diuiditur.

Monochordum una diapason non esse contentum, triplex esse causa creditur. Una quod simplicioribus curtum uideretur, qui irreflexibili uoce ad organalem ignorant reuerti grauitatem. Sicut equus indocilis rigideque ceruicis non potest in arcto circinari clipeo. Secunda quod uox acutior mulcet aures gratiosius, sicut etiam gracile corpus blanditur oculis iocundius. Tertia quod ipsa naturalis chorde ac uocis possibilitas ulteriores spontanea  petit metas. Sicut nonnumquam in amena loca uoluntate procedimus non necessitate.



Cur diapason tres non sint in monochordo.

Tribus diapason protensum esse monochordum non patitur altissime fidis sonus gracillimus, nulli subteriorum consonus. Sicut enim pueri tenelle uocis in moderato acumine cantilenas edunt adeo inconsonas, ut easdem uir non intelligat more clangentis barre et recinentis cicade. Est modus in rebus sunt certi denique fines, ultra quos citraque nequit consistere uerum.



Cur in tetrachorda diuidatur.

Diuisum esse monochordum in tetrachorda potius quam aut in dichorda uel trichorda, seu pentachorda, hec est ratio, quod post diapason in nullo  tanta est, ut in tetrachordis similitude. Si enim in dichorda facta fuisset diuisio, primum occurreret dissimilitudo, quia post tonum, qui est ab A. in B. sequitur semitonium, Si autem in trichorda, itidem diuersitos semitam obsideret. Nam post semiditonum, qui est ab A. in C. sequeretur ditonus a C. in E. At si diuisio fuisset per pentachorda eadem dissimilitudinis obuiaret importunitas, quoniam quidem ab A. in E. est diapente, et ibi sequitur semitonium faciens dissimilitudinem.



Tetrachorda quedam esse prime quadam secunde similitudinis.

Tetrachordorum ergo quedam prime, quedam similitudinis sunt secunde. Prime grauium, finalium, superiorum, excellentium, quia plena similitudine  et intenduntur et remittuntur tono, semitonio, tono. Quedam sunt similitudinis secunde, hyperboleon, diezeugmenon, meson, hypaton: que quamuis inuicem comparata nichil differant intensa et remissa; quia unumquodque illorum intenditur semitonio, et ditono, remittitur autem ditono et semitonio: ipsa tamen intensio et remissio dissimilis est. Que in prioribus est simillima, quia sicut tono, semitonio, tono, intenduntur, ita et remittuntur.



De similitudine Neumarum.

Similitudo tetrachordorum similitudini seruit neumarum: quia eadem neuma, que intenditur ab A. in D. intenditur a D. in G. que remittitur a G. in D. remittitur etiam a D. in A. sic etiam in ceteris, ut facillime potest perpendere quiuis.



De hoc quod Monochordum nec in disiuncta, nec in coniuncta diuiditur.


Monochordum non esse diuisum uel in penitus coniuncta uel in penitus disiuncta tetrachorda, hec est ratio: quod predicta tunc cessaret similitudo. Si enim inciperet tetrachordum superiorum in G. ubi desinit finalium, similitudo deficeret: quia tetrachordum superiorum intenderetur ditono et semitonio, cum priora tono, semitonio, tono. Item diuersitas occurret si penitus disiuncta fuissent tetrachorda; que omnia quia satis sunt manifesta, non est opus dicere plenius.



De diezeugmenon et synemmenon.


Priori patet ratione quod tetrachorda diezeugmenon et synemmenon sint necessaria. Si enim aut coniunctio aut disiunctio tetrachordorum esset penitus, et similitudo periret, et creber in cantu defectus occurreret.



De hoc quelibet chorda superius et inferius quartam et quintam uelint habere propter diatessaron et diapente que multum dominantur in cantu.

Propter diatessaron et diapente, que in cantilenis pollent precipue, desiderat unaqueque chorda uel littera quartam quintamque supra uel infra habere. Quapropter F. et f. admodum indigent synemmenon, ut grauis supra quartam, acuta infra habeat quintam ad se resultantem per diapente.



De communione Tetrachordorum.


Eadem intensio et remissio omnibus est illis tetrachordis, que ascendunt, id est grauium, finalium, superiorum, excellentium. Omnibus autem descendentibus id est hyperboleon, diezeugmenon, meson. hypaton eadem est intensio, eadem quoque remissio, quamuis ascensus sit dissimilis et descensus, quia ascensus est semitonio, ditono, descensus ditono, semitonio.



De differentia Tetrachordorum ascendentium et descendentium.

Qualiter autem eadem differant tetrachorda, si uacat, et placiti rationem admittitis, edam. Differunt nomine, quod est planum, differunt qualitate, quod debet explanari, quia latine nuncupata potius sunt  constitutiua specierum trium symphonarium, diatessaron, diapente, diapason, quam grece uocata. Differunt specie, quia hec in medio, illa semitonium habent in extremo.



De quibus litteris et chordis unumquodque tetrachordum consistat.

Tetrachordum grauium secundum Guidonem constat A. B. C. D. quod idem iuxta Betium est proslambanomenos, hypate hypaton, parypate hypaton, lichanos hypaton. Tetrachordum finalium est Guidonice D. E. F. G. hoc ipsum est in Betio lichanos hypaton, hypate meson, parypate meson, licha nos meson. Tetrachordum superiorum iuxta modernos est a. [Figure: [Symbol] 1Kb] c. d. Idem est Betii mese, paramese, trite diezeugmenon, paranete diezeugmenon. Tetrachordum  excellentium est d. e. f. g. secundum Guidonem, iuxta Betium autem paranete diezeugmenon, nete diezeugmenon, trite hyperboleon, paranete hyperboleon.



Qualiter tetrachorda species operentur.

Non disputemus qualiter ista tetrachorda operentur constitutionem specierum diatessaron et diapente. Tetrachordum grauium tetrachordo finalium collatum omnes diatessaron species que IIII. sunt, perficit hoc modo. Prima grauium, prime iuncta finalium, parturit primam diatessaron speciem. Eodem modo sunt uice parentum  , III, grauium III.  finalium, IIII. grauium, IIII. finalium, tertie et quarte speciei diatessaron. Eadem diatessaron specierum natiuitas est in copulatione superiorum et excellentium, et tam naturali ordine idem, ut de primis I. II. de secundis III et IIII. de tertiis, ac quartis procedat: et hoc necessario, quia superiorum et excellentium collatio nichil est aliud quam collationis grauium et finalium repetitio. Unde est necesse, ut quicquid inter graues et finales, idipsum fiat inter superiores et excellentes: quia sicut eedem superiores que graues, ita sunt eedem excellentes, que finales.



Quod diatessaron et diapente inter diuersa constent tetrachorda.

Omnes ergo IIII. diapente species ita inter finales constant et superiores, sicut omnes diatessaron, aut  inter graues et finales, aut inter superiores consistunt et excellentes, eodemque ordine disponentis nature ut I. de primis, et quelibet species de sui nominis constet chordis ac litteris.



Quod in locis diatessaron diapente non inueniatur, nec diatessaron in sedibus diapente.

Admodum naturale esse generationem specierum inter graues ac finales, et inter superiores ac excellentes; diapente autem specierum inter finales et superiores naturalem esse ortum, ex hoc potest perpendi: quod nec naturaliter inter graues et finales, aut superiores ex excellentes diapente procedunt species, ubi diatessaron naturales habent sedes, nec inter finales et superiores inueniuntur naturales diatessaron sedes, sicut diapente species sunt inibi naturaliter  procedentes. Naturales dico species ut prius dixi de sui nominis litteris consistentes, ut I. de primis, et cetera.



De formalibus Speciebus.

De formalibus tempestiuum est dicere speciebus. Formales sunt dicende que formam habent non naturam, sicut est a D. in G. forma est prime speciei diatessaron habens semitonium in medio. Sed quia non inter duas constat primas, sed inter primam et quartam, dicenda est prima formalis, non prima natura is. Naturalis autem est prima, que non solum in medio habet semitonium, sed inter duas primas consistit, ut illa que est inter A. et D. quarum altera prima est grauium, altera finalium. Sic species diapente  inter A. et E. prima est formalis non naturalis, quia licet ut prima naturalis scandat tono, semitonio, tono, et tono, non tamen inter duas primas, sed inter primam constat ac secundam, sicut illa que est inter D. finalem et superiorem.



Quod principales chorde dicantur que constitutiue sunt troporum.

Principales chorde dicuntur que in troporum dispositionibus principatum sortiuntur, sicut in autento proto principales sunt iste: prima finalium, prima superiorum, prima excellentium. Finalis est merito principalis in primis: quia si secundum conuenientiam, quam ipsa predocet, cantum incipimus, et usque ad finem procedere non possumus, ostendit illum esse aut uitiosum, aut iuxta alium modum  gubernandum. Quidam cantant illam antiph. Alliga Domine in uinculis, secum finalis conuenientiam incipientes eam in G. sed quia defectus occurrit chordarum ut cantari non possit, cogitemus eam aut secundum alium modum iubilandam, aut penitus esse mendosam. Sed falsam esse dicere prius non debemus, quam secundum omnium finalium conuenientiam incipientes exploremus, si in ullo modorum inoffensam reperiamus eam: sicut istam iuxta primi finalis conuenientiam inchoantes in F. sine scandalo percantabimus. Est quoque principalis ob hoc dicenda, quod initium cantus principiumque non nunquam procedit ex illa, ut, Ecce nomen Domini. Ecce in nubibus celi. Ecce ueniet Deus et homo, leua Ierusalem, et alia innumerabilia, que ad reperiendum  sunt planissima. Est principalis quia distinctionum interdum principia, interdum fines conuersantur in illa, aut aliqua musica proportione distant ab illa, id est aut tono uel semitonio, siue semiditono, seu ditono, aut diatessaron, diapenteue. Principalis est merito, cum omnis cantilene finis et requies sit in eius hospicio.

Superiores chorde ideo principalitatis dignantur nomine, quia principales autentorum partes diapente uidelicet ac diatessaron medietatis uinculo copulant: et quod ad eas nonnumquam pertingant neume principales, principia dico distinctionum ac fines, ac tonorum differentie. Excellentes iure sunt principales, que ita dominantur autentis, ut in ipsis sit ascensionis eorum finis.



Que chorde sint principales in cantibus plagalibus.


In plagalibus quoque eadem ratione dicuntur principales graues, finales, superiores. Quapropter non difficile inde huc similitudinem transferre.



Quod principalitas chordarum discernenda sit.

Principalitas chordarum accipi discretiue debet, non ubiuis illa principalitas sed in sua specie consideretur. Sicut prima grauium, prima finalium, prima superiorum principales sunt in prima specie plagalium cantuum, id est in secundo tono, que principaliter eiusdem sunt constitutiue. Principaliter dico, quia alie chorde cooperantur, iste ut predictum est principantur, sicut in aule constructione principales partes sunt columne. Principales quoque sunt  in secunda specie plagalium, id est in IIII. tono II grauium II. finalium II. superiorum, que principaliter illum constituunt. Sic constituue sunt III. et IIII. grauium, finalium, superiorum, tertie et quarte speciei plagalium troporum, id est sexti et octaui toni.



De autenticis protis.

Prima finalium, prima superiorum, prima excellentium sunt principales in prima specie autentorum cantuum, id est in primo tono quem principaliter constituunt: secunda finalium, secunda superiorum, secunda excellentium, principales sunt in secunda autentica specie diapason, id est in tertio tono cuius principaliter sunt constitutiue: sic de tertiis tertia autentica diapason constituitur, quarta de quartis.



Quod principium similitudinis est in illis.


Principales quoque dicuntur chorde, quia principium sunt eiusdem habitudinis. Habitudinem autem appello, ascensionis uel descensionis, aut utriusque similitudinem, qualis est intensio ab A. in D. talis est a D. in G. et qualis est remissio a G. in D. talis est a D. in A. quia talis est concordia non solum quartis, sed quintis infra et supra, ut media alterius eleuationem, alteriusque sumat depositionem. Et si ad quartam supra confertur cum eleuatione ad quintam superius respondet cum depositione; ac econtra cum quarta inferiori per remissionem, cum quinta concordat per intensionem, excepto graui deutero et superiori, qui infra non inueniet diatessaron, supra se uero caret diapente quamuis u. sint  chorde. Et hinc monemur ut caute diffiniamus symphonias. Si aliquo me interrogante, quid est diatessaron, uel diapente, respondebo, quatuor chorde, quinque chorde, non caute dixero, cum quatuor sint chorde. A. [Figure: [Symbol] 1Kb] . b. c. et tamen non contineant nisi semiditonum. Cum quinque chorde sint, B. C. D. E. F. et non cohibeant nisi diatessaron, et semitonium. Idcirco dicamus, diatessaron est semitonium cum duobus tonis in nullo participantibus. Diapente est semitonium cum tribus tonis in nullo participantibus. Hoc dico propterea, quia tonus, qui est ab a. in [Figure: [Symbol] 1Kb] . cum illo tono qui est a b. in c. participat spacium, quod est a b. in [Figure: [Symbol] 1Kb] . quod est maius toni  spacium, quod apotome dicitur, quia aliter poterit  probari  et semitonium esse diatessaron, et diatessaron esse diapente.



De similitudine diuitum et pauperum ad tropos utrosque.

Concordant discordantque autenti et plagales sicut diuites et pauperes: quia licet hi in alto hi in humili degant loco, quamuis isti  ambullentur in tragedia, illi mussitent in comedia, unum tamen et equalem exspectant obitum et finem, ita quamuis a cendant descendantque diuerse, eosdem tamen finales sortiuntur autenti et plagales.



De similitudine uirilis femineique chori ad autentos et plagas.

Concordant discordantque autenti cum plagis  quomodo si procederent de quatuor thalamis totidem nupte modeste cum suis sponsis, copularentque duos chorearum circulos, ut ipsi thalami matronali choro essent centra: id est medietates uirilibus choris terminales, ut in hoc etiam euangelistarum exprimerentur uolumina: de quibus pronunciat propheticus Ezechielis, spiritus, quasi sit rota in medio rote: quia sicut euangelistarum opera concordant discordantque, ita autenti cum plagis. Nam quinque chordas habent communiter, tres autem singulariter: ut duo circuli ita sibimet sint implicati, ut utriusque extremitas centrum, id est medietatem alterius persecet, habent medium spatium  commune, altrinsecus scilicet spatium situm sine participatione.



De differentia autentorum et plagarum iuxta Horatium Flaccum.

Disserunt quoque autenti et plage instar Horatiane sententie: ut

Festis matrona moueri iussa diebus,
Intererit satyris paulum pudibunda proteruis.

Non est enim suum matronalis incessus saltantes satyros imitetur ut Alphesibeus, sicut cantus plagalis. Hec principia, hec fines distinctionum tendit ad quintam, cum etiam raro mittat ad quartam. uid. fig. A.



Iterum differentia tetrachordorum.

Tetrachordorum quoque differentia est nonnulla,  quia tetrachordorum grauium et superiorum claues sunt plagalium, tetrachordum finalium et excellentium claues sunt autentorum. Et medietatis uicem obtinent finales et superiores: finales plagalium, superiores autenticorum diatessaron et diapente conuincientes, ex hisque diapason componentes.



Quomodo tetrachordum grauium mystice pertineat ad Mattheum et ad humanitatem Christi.

Tetrachordum grauium typice congruit Saluatoris humanitati quam Mattheus describit, in qua Christus grauia queque sustinuit, esuriendo sub infructuosa ficulnea, sitiendo et lassescendo super puteum, uulpibus pauperior ac uolucribus foueas ac nidos habentibus, cum non haberet, ubi caput suum reclinaret.



Quomodo tetrachordum finalium Saluatoris passioni congruat et morti.


Tetrachordum finalium uitalem Christi mortem significat: cum non solum ipse ad tempus uitam finiuit, sed etiam ad finem tetenderunt templi uelum, soliditas petrarum, solis claritas, terre stabilitas.



Quomodo tetrachordum superiorum Christi significet resurrectionem.

Tetrachordum superiorum Christi gloriosam deignat resurrectionem: in qua ad huius uite superiora remeauit, nobisque uite superne hereditatem delegauit.



Quomodo tetrachordum excellentium Christi significet ascensionem.

 Tetrachordum excellentium typice iubilat excellentiam Ascensionis Christi, in qua ascendit Deus in iubilatione et Dominus in uoce tube ostendens se excellentissimum esse.



Quod duo tetrachorda ad humilitatem, duo ad Christi pertineant celsitudinem.

Quorum tetrachordorum, duo id est grauium et finalium sicut sunt humilia, ita humilitatem Christi que fuit in humanitate et passione designant: duo excelsa id est superiorum et excellentium celsitudinem Saluatoris, que in rusurrectione et ascensione patuit, declarant.



Item de discordia tetrachordorum, et quod quedam incipiant, quedam species finiant.


Discordant tetrachorda quoniam quodam est specierum diatessaron et diapente inceptiuum non finitiuum, ut grauium; quoddam diffinitiuum non inceptiuum, ut excellentium. Quedam et inchoatiua et determinantia, ut finialium et superiorum: quia finales determinant species diatessaron, incipiunt species diapente; superiores finiunt species diapente; incipiunt species diatessaron. Et hoc ita naturali ordine, ut siue incipiat seu terminat, siue faciat utrumque inter primas prima, secuntias secunda, tertias tertia, et inter quartas quarta sit species uel diatessaron seu diapente.



Quomodo graues sui nominis species diatessaron incipiant.


Prima grauium incipit primam speciem diatessaron, secunda secundam, tertia tertiam, quarta grauium id est D. que biformis est, quartam speciem diatessaron incipit, que et finit primam, secundum quod prima finalis est.



Quomodo finales finiant et incipiant species.

Prima finalis idem uidelicet D. finit primam diatessaron, sed incipit primam diapente speciem, E. secunda finalium, secundam diatessaron, et diapente speciem finit et incipit, F. tertia finalium tertiam utriusque speciem finit et incipit, G. quarta finalium quartam finit, et quartam incipit.



Quod contra legem finalium, superiores finiant species et incipiant.

 E contrario prima superiorum id est, A. primam finit speciem diapente, incipit primam diatessaron, quam finit prima excellentium.



Oppositio Tetrachordi.

Opposita sunt tetrachorda finalium et excellentium tetrachordo grauium et superiorum. Nam ista omnes diatessaron incipiunt, illa finiunt, sed etiam media opponuntur, id est finalium et superiorum, quia omnes diapente species incipiunt finales, finiunt superiores. Opposita quoque sunt ultima sicut media tetrachorda: quia grauium solummodo omnes diatessaron species incipit, excellentium easdem tantum finit. Finalium omnes diapente species incipit, superiorum finit. Finalium omnes diatessaron species finit, superiorum incipit.



Quod tria sint in inchoando, tria in determinando, duo in utroque.


Tria sunt in inchoando similia, grauium, finalium, superiorum, tria in determinando, finalium, superiorum, et excellentium; duo in utroque, finalium, superiorum singulariter ad incipiendum tantum grauium, ad finiendum dumtaxat excellentium.



Quod opposito quoque sit in speciebus diatessaron et diapente.

Ultime quoque species et medie diatessaron et diapente sibimet sunt opposite. Nam intensio  prime remissio est quarte, secunde ascensus est tertie descensus. Prima species diatessaron tono, semitonio, tono intenditur ab A. in D. Quarta eodem modo remittitur a G. in D. secunda intenditur a B. in E. semitonio, ditono, tertia remittitur ab F. in C. semitonio, ditono.



De oppositis diapente speciebus.

Prima species diapente ascendit tono, semitonio, ditono a D. finali in a. superius. Quarta descendit tono, semitonio, ditono a D. superiori in G. finalem. Secunda suspenditur ab E. finali in [Figure: [Symbol] 1Kb] b. superius, semitonio tritono. Tertia deponitur semitonio, tritono a e. superiori in F. finalem.



Quod oppositio specierum ad similitudinem fiat metricorum pedum.

 Species prima diatessaron constat ut amphymacrus ex longa et breui, et longa, id est ex tono, semitonio, tono: secunda intensa, ut bachius ex breui et duabus longis. Remissa ut antibachius ex duabus longis et breui. Tertia species diatessaron constat secundum intensionem sicut secunda, iuxta remissionem, ut antibachius, secundum remissionem ut secunda, iuxta intensionem sicut bachius. Quarta rursus ut insule.



De speciebus diapente ad pedum similitudinem se habentibus.

Diapente prima species constat ex trocheo et spondeo suspensa, ut liberant. Deposita constat ex spondeo et iambo, ut conuenerant, secunda intensa ex epitrito primo, ut Sacerdotes! Remissa ex spondeo  et trocheo, ut Sacramenta. Tertia ascendens ut secunda descendens ex spondeo et trocheo. Descendens ut illa ascendens ex epitrito primo. Quarta ascendens ex spondeo et iambo, ut prima descendit, descendens ut prima, ascendens ex trocheo et spondeo.



De speciebus diapason.

Prima species diapason constat ex prima diatessaron et diapente specie, secunda de secundis, tertia de tertiis, quarta de quartis. Et in his speciebus diatessaron, diapente, diapason naturalem merito miramur ordinem, quia omnes in eamdem desinunt  ex qua desinunt, et he sunt sui nominis.



De quatuor speciebus diatessaron.

Diatessaron species prima incipit a prima grauium  A. desinit in prima finalium D. Secunda species diatessaron incipit a secunda grauium. B. desinit in secunda finalium E. Tertia species diatessaron incipit a tertia grauium C. desinit in tertia finalium F. Quarta species diatessaron incipit et desinit a quarta et in quarta D. G.



Quod similiter incipiant et finiant omnes diapente species.

Eodem modo species diapente inchoant et expliciunt. Prima a prima finalium, et in primam superiorum D. A. secunda a secunda et in secundam E [Figure: [Symbol] 1Kb] Tertia a tertiis, quarta constat a quartis E. c. G. d.



Quod ad eumdem modum species diapason incipiant et finiant omnes.


Prima species diapason constat a prima grauium, prima finalium, prima superiorum: ita ut grauis et superior legitimi sint ascensus, descensusque claues, finalis medium eiusdem diapason uinculum, in qua est D. commissura diatessaron et diapente. Sic secunda species diapason, secunda grauium, secunda superiorum clauditur. B. [Figure: [Symbol] 1Kb] et secunda finalium E. uinculatur. Tertia tertiis, quarta quartis et clauditur, et dimidiatur C. F. c. D. G. d.



Quod eodem modo ab aliis speciebus consistant autentice species sicut a prelibatis speciebus subiugales.

Sicut iste quatuor species diapason, id est quatuor  plagarum constant grauibus et superioribus, dimidiantur autem finalibus, prima primis, secunda secundis, tertia tertiis, quarta quartis; sic quatuor sequentes ad autenticos pertinentes clauduntur finalibus et excellentibus dimidiantur autem uel uinculantur superioribus, prima primis, secunda secundis, tertia tertiis, quarta quartis: ut optime conseruatus ordo naturalis Dei uoluntate que est rerum natura conlaudet, illuminans omnem hominem, quod in natura latuit uenatrices mentes inuestigare concessit.



Utrum sint uII. uel octo discrimina uocum, cum synemmenon uideatur octauum.

Synemmenon octauum uocis discrimen non facit, quia nunquam b. molle atque quadratum in unam  conueniunt neumam. Cum omne discrimen uocis fiat aut tono uel semitonio, seu ex his compositis consonantiis, et inter b. et [Figure: [Symbol] 1Kb] nulla sit consonantia, patet profecto quod ille due littere sint pro uno discrimine. Illarum litterarum neume nunquam in unum conueniunt, sicut libra et aries pariter non uidentur. Consurgens aries libram, libra uellera mergit.



Quod diuisio monochordi fiat aut per quantitatem aut per qualitatem.

Monochordi diuisio fit bipartito. Cum enim dico totum monochordum in duas diuidi diapason uel duobus passibus fieri diapason, tribus diapente, quatuor diatessaron, tonum nouem, quantitatis est et  numeri ad mensuram pertinens monochordi. Cum autem tetrachorda quedam dico intendit per tonum, semitonium, tonum, quedam uero remitti per ditonum et semitonium, designo qualitatem ad melodiam pertinentem, quasi dicerem: Cum tetrachordum grauium, finalium, superiorum, excellentium, intendatur et remittatur per tonum, semitonium, tonum, potes quamlibet neumam susum iusumque resultare: sic et de illis que descendunt perpendas tetrachordis.



Utrum idem modus qui dicitur Dorius dicendus sit hypomixolidius propter D. d. quod est biforme.

Antiquitus erant quatuor tantum naturales tropi.  Quare autem quatuor naturales dicam tropos, questionis scrutinio dignum est. Cum quis autenticus adiuncto sibi suo subiugali constet prima grauium, prima finalium, prima superiorum, prima excellentium, quid obstat, quin sit unus modus, cum de unis ut ita dicam fiat chordis, uidelicet omnibus primis; sed secundum placitum facti sunt de quatuor octo, cogente tamen rationo. Cum quilibet cantus legitime uagari per XI. chordas potuisset, qui discursus cuilibet autento cum suo plaga composito deputatur, euenit sepe propter cantus prolixitatem, ut aliquis uersus, seu breuis psalmus adiunctus ab illo discordaret, cum omnem suum ascensum descensumue non potuisset implere: tandem est excogitatum, ut quiuis Iu. troporum  in duos diuideretur, quorum uterque integra tantum diapason esset contentus, ut quilibet sibi subiunctum suum posset equiparare discursum, sicut nonnunquam propter infirmiorem comitis caballum uicinius petimus diuersorium.



De hoc quod quadripartita figura et caprea sint imitatrices antiquitatis troporum.

Quatuor troporum naturalis antiquitas in quadripartita modernorum figura et in nostra patet caprea. Diuisionem autem eorum nostra circularis representat figura, quam de uirilibus femineisque choreis compinximus.



De hoc quod quatuor tropi diuiduntur in octo.

Maiores nostri perpendentes quemlibet tropum adhuc indiuisum quatuor principalibus ita chordis  consistere, ut altrinsecus collate duas diapason species possent conficere, diuiserunt eos in autentos et plagas, autentos uocantes auctorales et digniores, plagas autem laterales et subiectos. Quod nomen subiectionis etiam greca sua testantur uocabula, quia primus tonus appellatur grece Dorius, secundus uocatur hypodorius, id est, subiugalis Dorii: ita quartus et sextus hypophrygius et hypolidius dicitur.

Diuiserunt protum primam finalium cum altrinsecus posita cum prima excellentium coniungentes, et autentum primum uidelicet tonum statuentes. Primam uero grauium cum altrinsecus sita prima superiorum conferentes, et primum plagam, tonum scilicet secundum, componentes. In deutero secundam  finalium cum altrinsecus locata secunda excellentium iunxerunt, et secundum autentum, tertium quippe tonum, composuerunt: secundam grauium cum secunda iunxerant superiorum, et secundum subiugalem, quartum nempe tonum, statuerunt. In trito tertiam finalium cum altrinsecus posita tertia excellentium, et tertium autentum, quintum nemptonum, confecerant. Similiter tertiam grauium cun altrinsecus scripta tertia superiorum coniunxerunt, et tertium plagalem, id est sextum tonum, posuerunt. Eodem modo in tetrardo quartam finalium id est G. cum altrinsecus statuta quarta excellentium contulerunt, quartum autentum, id est septimum tonum, composuerunt. Quartam grauium id est, D.  cum altrinsecus notata quarta superiorum uidelicet d. iunxerunt, et quartum subiugalem, octauum quippe tonum, constituere uoluerunt. Sed quia eundem modum prius in proto autenticam speciem diapason, id est, tonum primum fecerunt, recusauerunt illum in tetrardo uel habere uel appellare plagalem, non peruidentes quod D. d. biformes sint littere potentes naturaliter tam plagalem quam autenticam constituere speciem. Unde ille biformis modus propter antiquorum  non acquisiuit sue subiugali nature debitum nomen, ut diceretur hypomixolidius, id est, mixolidii septimi uidelicet toni subiectus



Quomodo iuniores eiusdem modi geminam intellexerint uim atque naturam.

 Solertius autem prelibati modi naturam et efficaciam iuniores intuentes plagales sibi formulas uel differentias attribuerunt. Octo sunt beatitudines. Seculorum amen. In illa die et ceteras. Seculorum amen. Dum medium silentium.



Quod sanctus Gregorius eiusdem modi duplicem perspexerit operationem.

Patet admodum, beatum Gregorium totius pene ecclesiastici cantus auctorem duplicem eius cognouisse operationem, qui in autento non potius autenticas, quam plagales diligit odas. Cum autem aureo ipsius et sancti Ambrosii plagalis esse comprobetur testimonio, quid nobis est dubitandum, quin, ut est, dicamus illum non solum dorium sed hypomixolidium?



Quod idem modus habeat materiam plagalis.


Cum idem modus habeat plagalis materiam, plagalem ex hac componamus formam, aut si possimus, naturaliter negemus D. non esse quartam grauium, d. non esse quartam superiorum, aut esse concedamus. Si negabimus, ab aduersario subsequente constriugemur argumentatione. Omnis chorda, que duorum synemmesis, id est coniunctio, est tetrachordorum, alterius est finis, alteriusque est principium; sed D. synemmesis est tetrachordi grauium et finalium. Si finis est tetrachordi, quarta est chorda; sed finis est, ergo quarta: quia omnis tetrachordi finalis quarta est. Argumentum a genere. Maxima propositio, quod in omnibus ualet, ualet et in uno,  ab argumento precedenti uel iambicum, oppositus scandat per ditonum, qui duo modi diapente componunt. Posset secundum iudicium auditus prior per ditonum appositus per diatessaron surgere: sed principium precedentis finisque sequentis nulla coniungitur proportione. Posset e contrario prior per ditonum appositus scandere per semiditonum proportionaliter, quippe cum in diapente ambo concludantur, sed integre non est euphonie.



De Interposito.

Interpositus necessario fiet intensus et remissus, in diatessaron tono semitonioue; in diapente autem ditono, semitonio, tono, semitonio: quia diatessaron  in medio aut tonum habet aut semitonium. Diapente uero uel ditonum, uel semiditonum siue tonum, seu semitonium.



De conuenientia motus, qui dicitur commixtus.

Commixtus motus uenerabilior est omnibus. Ille autem duabus diapente diatessaronue potest conuinculari susum et iusum, et ditono et semitono; sed ita ut semitonus iambicus ascendat, non descendat, nisi si duo semitoni conuinculentur: quia tunc uterque semitonus et trocheicus et iambicus intendentur, remittenturque conuenientius.



De distinctionibus cantuum, et cur finales dicantur ac superiores.

Quamuis principia, presertim tamen fines distinctionum sunt considerandi, qui precipue debent  finales repetere, ut domnus Guido dogmatizat dicens: Item ut ad principalem uocem, id est finalem pene omnes distinctiones currant, hoc tamen rarius inuenitur, quam crebrius. Inuenitur in hac antiph. Natiuitas tua Dei genitrix uirgo. Gaudium annuntiauit uniuerso mundo. Ex te enim ortus est sol iustitie Christus Deus noster. Et confundens mortem donauit nobis uitam sempiternam.

Finales uoces triplici ex causa nuncupari uidentur, et quod finiunt legitimum autentorum ascensum, et quod omnem determinant cantum, et quod in eosdem nonnunquam fines distinctionem perueniunt. Ideo dicimus nonnunquam, quia non semper in illas sed in superiores et principia distinctionum pertingunt et fines, et in primam sub finalibus in autenticis  cantibus, in plagis etiam inferius. Superiores autem dicuntur, uel quia superiores plagalis cantilene sunt claues, uel quod superius sunt mediatrices autentorum diatessaron et diapente conuincientes, ex hisque autenticam diapason componentes: uel quod superiores sunt a finalibus, quam finales a grauibus, aut excellentes a superioribus.



De proti autenti speciebus diapente et diatessaron utilibus melodiam comminiscentibus.

Premissis modulationi utilitatibus cum domno Guidone nobis communibus, quia sua non solum uerba exposuimus, sed etiam commodiores motuum species, quas ipse penitus reticuit, proposuimus, ad singularia dona iubilandi nobis diuinitus concessa  ueniamus.

Solum protum autentum sumamus nobis in exemplum, ut modulandi commoditatem in aliis modis reperire non desperemus, quam in huius experiamur speciebus.

Protus autentus, id est, primus tonus u species diatessaron includit, unam primam formalem, unam secundam formalem, unam tertiam naturalem, unam tertiam formalem, unam primam naturalem. Quarum u unaqueque tres habet mutationes, saltatricem continuam uel spissam, ternariam. Saltatrix duas ultimas tangit chordas, continua cunctas, ternaria tres. Saltatrix et spissa duplices sunt  intendendo et remittendo. Ternaria quadrupla, utpote duplex intendendo, duplex remittendo, quia quinque species sunt diatessaron, quarum quelibet duas habet saltatrices, duas continuas. Dicamus quinquies quatuor uel quater u uiginti sunt. Quoniam autem ternaria est quadrupla, multiplicemus quatuor per u et item erunt XX que iuncte prioribus XL componunt. In eodem quoque proto IIII sunt species diapente, quarum cum unaqueque duas habeat saltatrices, duas spissas, tres quaternarias, tres ternarias, multiplicate per quatuor XL fiunt. Que totidem prioribus copulate complent octoginta mutationes absque his que in eodem tropo fieri possunt, ditono, semiditono, tono, semitonio. Cognito numero principalium mutationum in proto,  perpendendum est in primis quia neume ex predictis mutationibus nate non sunt omnes in eadem generositate, sed quedam prime, quedam secunde dignitatis sunt, et tertie. Ex his generosiores ad olorinas musarum choreas sunt admittende, cetere non Orpheis sed exteris sunt relinquende. Omnes saltatrices laudabiles, sed tamen nobis generosiores uidentur quam Longobardis. Illi enim spissiori, nos rariori cantu delectamur. Prima et secunda et quarta spissa diatessaron species intensa et remissa bene sonat, sed tertia surdius. Ex eodem genere spissitudinis quarta species formalis in diapente, et prima ac quarta naturalis satis sunt euphonie et intense et remisse; secunda uero et tertia propter innominati tritoni raucedinem melibeis et ululis delegentur,  excepta saltatrice que in omnibus est equalis, nisi quod inest differentia grauitatis et acuminis. Ternaria diapente triplex est, et aliquantule sonoritatis. Ternaria diatessaron duplex est, et minus sonora. Reprobe sunt secunde et tertie species diapente, excepta saltatrice. Utiles colligamus, ut earum numerum sciamus. Reprobatis de secunda et tertia specie diapente quatuor spissis, sex quaternariis, octo ternariis: de u speciebus diatessaron X ternariis, utpote duabus de unaquaque et insimul collectis XXuIII de LXXX abiiciemus et remanebunt LII habiles cantilenas comminiscentibus et opportune.



De uaria oppositione Neumarum.

Interdum saltatrix contra saltatricem, spissa contra  spissam, quaternaria contra quaternariam, et cetere equiuocales sunt constituende, interdum uariande, ut spissa contra saltatricem, uel quaternariam uel ternariam opponatur, uel spissa diapente contra diatessaron, ut laudabilis similitudo uel dissimilitudo discernere scientibus commendetur: qui non solum hoc sed neumarum proportionem requirant, ut triplex sit suauitas, una cantionis, que comprobetur ab auriculis; secunda proportionis uocum, et neumarum ad distinctionum, que delectatio est rationis; tertia pulchre similitudinis ac dissimilitudinis sex consonantiarum.



De nobilitate et ignobilitate consonantiarum.

Sex consonantiarum tres nobiles, tres sunt ignobiles.  Nobiles diapente, diatessaron, tonus, quia originem et parentelam suam profiteri possunt: quippe cum hec sesquialtere, hec se quitertie, hec sesquioctaue sit proportionis, unde etiam eas credimus esse minus dulcisonas.



De consideratione constitutiuarum partium diatessaron et diapente.

Aliquotiens considerationem constitutiuarum habeamus partium in diatessaron et diapente, aliquotiens specierum suarum, nonnunquam etiam interpositionis minorum consonantiarum. Constitutiue partes sunt diatessaron tonus et semiditonus, uel ditonus et semitonium. Interdum partes preponamus, interdum postponamus, et si una uice preponamus uel postponamus istas, alia uice illas, aliquando  quoque cingamus diatessaron partibus, ipsa in medio uice domine constituta. Constitutiue partes preponuntur, sequitur ipsa diatessaron in hunc modum. Ecce ego mitto uos sicut. Preponitur tonus intensus: Ecce; preponitur semiditonus intensus et remissus: Ego; sequitur diatessaron spissa per remissionem, saltatrix per intensionem: Mitto uos sicut. Ambe partes diatessaron preponuntur tonus semiditonus, semitonium ditonus sequente diatessaron ut in hac: Rogo ergo te Pater ut. Interdum totum preponitur partibus diuidendum ut hec: Surrexerunt. Hec consideratio non est inter contemnendas, cum in illa dialectica luceat qualitas. Nam partium compositio totum facit, totius resolutio partes ostendit. Eadem obseruatio debet esse in  diapente. Partes eius sunt tonus, diatessaron, semiditonus, ditonus. Quibus premissis ipsa sequitur uestigio, ut uenientibus sagmis Domini sperantur. Hoc dicimus non ut ita semper inueniatur. Sed ut ita fieri oporteat naturaliter, cum sine partibus totum non esse, nec positis possit abesse.



De Contubernio diatessaron et diapente.

Aliquotiens diatessaron et diapente commilitent, ita ut si altera saltatrix intendatur, altera spissa remittatur, aut si hec quaternaria remittatur, hec ternaria intendatur. Tum diapente sibimet conferatur, ut si hec surgat spissa, illa deponatur saltatrix, uel quaternaria, uel ternaria. Interdum per commixtum motum, quem prelibauimus, sibimet conuinculetur. Eodem modo diatessaron: alie quoque  consonantie aut pariter bis deponantur, uel simul intendantur, seu in commixto concatenentur. Et propter iocunditatem suam species ille gemelle diatessaron et diapente admodum in quibusdam cantilenis suum ostendunt contubernium.



De consideratione proportionum in his speciebus.

In his ergo omnibus considerationem proportionis obseruemus: ut si diapente saltatrix sit in ista neuma, in hac sit uel tonus uel alia saltatrix: siue sit in diapente, siue in diatessaron, siue in ditono, seu semiditono, ut equa sit responsio. Aut contra saltatricem ponamus aut spissam diatessaron, aut diapente quaternariam, ut dupla fiat proportio. Aut contra saltatricem constituamus ternariam diatessaron  uel diapente, aut ditonum semiditonumue spissum, ut sesquialtera fiat responsio, ut sine subtili collationis consideratione nichil temere fiat ignoranterque penes nos, qui histrionibus dulce iubilantibus ueram iubilandi naturam comparationemque penitus ignorantibus admodum dissimiles esse debemus. Omnes saltatrices in omnibus consonantiis equa proportione conferuntur, et cum his tonis ac semitonium. Diapente spissa contra sese equa conferuntur collatione aut contra saltatricem simul et ternariam, aut contra saltatricem simul et ditonum siue semiditonum spissum: aut contra tonum siue semitonium cum ditono, siue semiditono: aut contra quaternariam et simplicem neumam: aut contra unam simplicem et quatuor repercussas:  aut contra tonum siue semitonium, et tres repercussas. Que consonantie equa copulentur proportione, pronum est perpendere. Proinde ad aliarum collationem redeamus. Quaternaria ad ternariam, ditonum, semiditonum, sesquitertia est; ad tonum autem semitoniumue dupla. Ternaria ditonus semiditonus, sesquialteram faciunt proportionem ad tonum semitoniumue.



De multiplicitate specierum.

Duplices sunt saltatrix et spissa, utpote unam intensionem habentes et remissionem. Quaternaria in diatessaron non est, quia non habet nisi quatuor chordas, que spissam faciunt. Ternaria in diatessaron octupla est, quadrupla intendendo, quadrupla remittendo. Quaternaria in diapente decupla  est: quia quinque intenditur, quinque modis remittitur. Iam persoluimus, que cantilenarum auctoribus non nichil profore credidimus. uid. fig. B.



De Caprea repetitio commendationis.

Capream, domine, quam uobis obtuli, in uestram commendo gratiam, ut ipsa natura uestre experientie commendet eam. Euidentem troporum diuisionem ostendit, propter quadripartita penes modernos laudem promeruit. Sed si ipsa non naturaliter hoc faciens est gratiosa, caprea, naturaliter idem conficiens non sit exosa. Si quadripartita in unam lineam omnes contra naturam monochordi conferens graues laudetur, nostra caprea in unam iuxta monochordi  constitutionem colligens easdem non uituperetur. Quadripartita quarta grauium, prima finalium, quod primitiua dispositio renuit, longe diuisit, nostra caprea collegit. Si autem illa peruersa diuisio commendet, istam naturalis collectio non condemnet. Si quadripartita protum acutissimum, tetrardum faciens grauissimum, celeberrima sit omnibus, capream non obscuret penitus, quod utique naturalem grauitatem dedit et acumen. Easdem litteras in nostra caprea contra se esse positas nemo reprehendat. Sed aliter secundum naturam fieri non posse reprehendat, cum A. grauis sit proti, qui secundum monochordum tono differt a graui  deuteri B. si in depositione deuteri non esset A. contra A. quod est in dispositione proti, fieret aut peruersa coniunctio, aut peruersa disiunctio. Si B. opponetur A. esset peruersa coniunctio, quam in quadripartita reprehendo, grauibus duorum modorum in uno conuenientibus loco. Si autem gamma deuteri poneretur contra proti A. peruersa fieret disiunctio, A. grauem proti, et B. grauem deuteri, ditono dirimente, penitus id natura monochordi renuente. Quid ulterius procedimus? in quo nostram capream quadripartita precellat ignoro, nisi in mensure difficultate, que si merito laudabilior est facilitate, scio pluribus id admirationem generare. Nunquam aliud natura, aliud mea caprea dicit.



Utilis expositio super obscuras Guidonis sententias  .


Et alie uoces ab aliis morulam duplo longiorem uel duplo breuiorem aut tremulam habeant. Et paulo post summopere caueatur talis neumarum distributio, ut cum neume eiusdem soni repercussione, tum duorum uel plurium connexione fiant, semper tamen aut in numero uocum, aut in ratione tenorum neume alterutrum conferantur et respondeant. Ut mihi uidetur triplicem per hec uerba designat cantilene collationem: quia uult ut proportionalis fiat, aut intercapedo duarum uocum, quod notat dicendo: Et alie uoces ab aliis morulam duplo longiorem, uel duplo breuiorem aut tremulam habeant: aut ut numerum uocum proportionaliter consideremus, quod his intimat uerbis; aut in numero uocum, seu ut fiat comparatio,  ut in ipsius uocis ultima protensione. Hec tria ut apertius intelligantur, sunt exemplificanda. Morula dupliciter longior est uel breuior, si silentium inter duas uoces duplum est, ad aliud silentium inter duas uoces. Eodem modo morula dupliciter est breuior, si taciturnitas inter duas uoces simpla est ad aliam taciturnitatem inter duas uoces. Quod dicit: aut tremulam habeant, puto intelligendum sic esse. Tremula est neuma quam gradatum uel quilisma dicimus, que longitudinem de qua dicit duplo longiorem cum subiecta  uirgula denotat, sine qua breuitatem, que intimatur per hoc quod dicit, uel duplo breuiorem, insinuat. Secunda pars proportionis, que describitur his uerbis, aut in numero  uocum, hunc ut arbitror habet intellectum. Ipse uocum numerus inuicem est conferendus, ut neume nunc eque equis, nunc duple uel triple simplicibus atque alias collatione sesquialtera uel sesquitertia respondeant. Aeque equis respondent, ut semen cecidit in terram bonam. Quinque uocet sunt in duabus dictionibus prioribus semen cecidit totidem in tribus sequentibus, in terram bonam, nunc duple simplicibus, ut, Et obtulit fructum. Et obtulit. Quatuor sunt uoces, due in fructum, dupla ergo collatio. Nunc triple simplicibus ut aliud, a habet unam uocem, liud tres: quia li duas possumus colligere uoces in predata neuma, unam in ud  tres ad unam p triplum faciunt: atque alias collatione sesquialtera, ut centesimum dimidium dictio, id est cente duas alias, medietas, id est simum tres habet uoces, unam in si, duas in mum, que conquiniscentem, id est, inclinatiuam resultat. Ternarius ad binarium sesquialtera uel sesquitertia collatione, sicut est uenite Benedicti. uenite tres, Benedicti quatuor habet uoces. Quaternarius ad ternarium est sesquitertius, tertia pars est proportionis, que describitur his uerbis, aut in ratione tenorum neume alterutrum conferantur et respondeant. Tenor est ultime uocis protensio, que ad inuicem confertur ita, ut numerus uocum et interualla, earum nunc eque equis, nunc duple uel triple simplicibus, atque alias collatione sesquialtera uel sesquitertia conferantur, et  respondeant. De quo tenore uel protensione domnus Guido dicit: Tenor uero, id est mora ultime uocis, qui in syllaba quantuluscunque est amplior in parte, diutissimus uero in distinctione. u. g. Dixit Dominus mulieri Cananee. Unam ergo distinctionem habet in dixit, partem in dixit Dominus; distinctionem dixit Dominus mulieri Cananee. Habeatis syllabam. In dixit finalis xit aliquantulum protendatur. In dixit Dominus finalis nus producatur amplius. In dixit D. m. C. finalis protendatur diutissime.

Proponat sibi musicus quibus ex his diuisionibus incedentem faciat cantum,  uel que sint ille diuisiones. Sicut enim metrorum plurime sunt diuisiones, quia quedam sunt Asclepiadea, quedam Saphica, quedam Alchaica, et ad hunc modum  Hyponactica, nonnulla etiam Gliconica: sic melodiarum neume plurimas habent diuisiones, dum una sit diuisio equarum ad equas, altera et tertia duplarum triplarumque ad simplices, quarta quintaue, ut sesquialterarum sesquitertiarumque distinctiones distinctionibus sunt equales, ut in bene procuratis cantibus apparet sicut in illo R\. Ecce nunc tempus acceptabile, una distinctio. Ecce nunc dies salutis, altera. Commendemus nosmetipsos, tertia. In multa patientia, quarta. In ieiuniis multis, quinta. Per arma iustitie, sexta. uirtutis Dei, septima. Que omnes pene sunt commensurabiles,  ut in modum currentis equi uoces ad locum respirationis accedant.  Spissim autem et raro prout oportet note composite huius rei poterunt indicium  dare. Equus dum currit, crebrius ungulas figit, dum cessare cogitat, rarius uestigia collocat, ita iuxta finem distinctionum ut rariores, i. e. tardiores uoces succedant est procurandum  Quod autem dicit, spissim autem et raro prout oportet note composite, huius rei poterunt indicium dare  arctius est scribendi et neumandi distinctio, donec ad finem appropinquet. Iuxta fidem autem dissipetur scriptura cum neumis, ut cantori sit indicium  predicte tarditatis in hunc modum, Miserere m. f. d.  , quia si in tetrachordo finis est quarta chorda, principium est in eo prima chorda, sed hoc est; ergo D. secundum hanc rationem, et quarta est grauium, et prima finalium. Hac ipsa argumentatione sit probatum, quod d. sit quarta superiorum, prima excellentium.



Quod probatio ista pertineat ad materiam autenti et subiugalis.

Iam probauimus, quod modus sepe dictus inter D. d. constitutus tam materialis sit plage quarto, id est, octauo tono, quam autento primo, primo uidelicet tono, quodque tam uere dicatur hypomixolidius quam dorius: quia cum constet quarta grauium, quarta superiorum, prima finalium, prima excellentium,  probandum erit, quartam grauium, quartam superiorum plagali esse materiales: aut adimamus, si naturaliter possimus tribus grauibus A. B. C. tribus superioribus a. [Figure: [Symbol] 1Kb] . c. quod non sint constitutiue et materiales tribus plagis, tono scilicet secundo, quarto, sexto, aut quarte grauium, quarte superiorum: concedamus, ut materiales sint claues quarto plagali, octauo denique tono; sed impossibile est, ut tribus prepositis grauibus et superioribus trium plagarum constitutionem adimamus. Ergo possibile est et uerissimum, ut quarte grauium et superiorum quarte plage, id est, toni octaui essentialem concedamus.



De proprietate Protorum, Deuterorum, Tritorum, Tetrardorum.

 Proprietas est protorum, ut concordent in eleuatione per diapente, in depositione per tonum.

Proprietas est deuterorum cum integra diatessaron per intensionem, ditono per remissionem.

Proprietas est tritorum, ut concordent intensione ditono, diatessaron remissione.

Proprietas est tetrardorum, ut protis opponantur; quatenus horum eleuatio istorum sit remissio.



Quod non sit firmius argumentum quam proprietas.

Quamuis satis sit probatum, quod de plagali materia, uidelicet quarta grauium, quarta superiorum, quarta plagalis species, id est, tonus octauus possit conformari, nam inficiari uere non possumus, quin possit aureus de auro fieri stilus, tamen adhuc ipsi  sufficientie uiolentiam uolumus inferre, etiam non necessariorum copiam ministrantes argumentorum.

Efficacius argumentum ipsa proprietate non possumus inuenire. Neque enim temere proprietates troporum cogitauimus premittere. uideamus si D. d. tam tetrardi quam proti proprietates possit habere. Tetrardorum est proprietas, ut protorum intensio sit illorum remissio. Sed D. ita remittitur per tonum,  semitonium, tonum, sicut A. protus tono, semitonio, tono intenditur.



Quod equaliter de se predicentur species et propria.

Omnis homo risibilis est, et omne risibile homo est. Omnis tetrardus per tonum, semitonium, tonum remissibilis est, et omnis remissio toni, semitonii, toni tetrardus est. Sed D. d. remittitur tono, semitonio, tono; ergo tetrardus est. Si tetrardus est; aut autentus est, aut plagalis. Sed necesse est, ut sit plagalis, quia nullus autentus grauibus et superioribus constat. Irrefragabilibus transactis argumentationibus, et prolixo nature sue finito scrutinio, baptizemus eundem modum, nominantes eum hypomixolidium, ut sic sit binomius, sicut eum biformem  nouimus.



Cur dicantur Tropi.

Tropi dicuntur a reuersione; quia ubiubi cantus quocumque ascendat seu descendat, ad ultimum in finalis reuertitur domicilium.



Utrum Trite Synemmenon infra uel supra transductoriam ponenda sit lineam, et utrum molle b. rotundumque sit magis necessarium, minusue quam quadratum [Figure: [Symbol] 1Kb] .

Causa est antiquior quam effectus, ut ignis combustionem precedit. Cum hiatus diezeuxis, id est disiunctionis tetrachordorum, patribus nostris plurima canendi pretendisset offendicula: quia tritus finalis F. supra quarta, tritus excellens f. infra caruit quinta, interposuerunt trite synemmenon ad  emendandum iubilationis defectum. Ibi causa est diezeuxis, interpositio synemmenon est effectus, ergo posterior. Que sit posterior inuentione, sit etiam posterior in sessione, sicut aduena in domo aliena. Suscepta quidem sicut iambus spondeos stabiles in iura paterna recepit, commodus et patiens, non ut de sede secunda cederet, aut quarta socialiter. Ergo synemmenon infra collocetur, non supra. Que harum sit utilior chordarum perpendere possumus, si discernemus cuius sit frequentior usus.



Quod tritus maxime indigeat synemmenon, cum ipsa suppleat uicem superiorius triti.

Cantus quinti et sexti toni potissimum indigent synemmenon, cum ipsa sit uicaria triti superioris.  In proto quoque succinit, sed rarissime, ut in Ecce nomen Domini u. d. l. Quadratum autem [Figure: [Symbol] 1Kb] non solum in deutero, qui suus domesticus est, sed etiam in proto, in tetrardo, in ipso quoque trito conuersatur assidue: quamuis trito familiari non sit uicinitate coniunctum, quia nec a finali F. nec ab excellenti f. aliqua distat consonantia. Hinc licet perpendere b. utile, [Figure: [Symbol] 1Kb] . autem multum utilius esse, ideoque admodum esse commodiorem coniunctione disiunctionem. Qua etiam ratione frequentioris utilitatis et rarioris possumus colligere infra b. supra [Figure: [Symbol] 1Kb] . notandum esse in hunc modum.
[Figure: [Symbols] 1Kb]


Quod non sit dicenda quinta, sexta, septima, octaua species diapason, quamuis sint octo.


Licet sint octo species diapason, quintam tamen et sextam, septimam, et octauam dici nature ueritas non patitur. Cum enim omne totum de suis partibus nominetur ueraciter, idem in tota diapason, et in suis partibus, diatessaron scilicet ac diapente, considerare debemus. Species diatessaron et diapente non plures quam quatuor scimus esse; sed cum species diapason constituantur de speciebus diapente et diatessaron, non possunt fieri plures, quam partium species: sed quoniam quatuor species diapason constituuntur, ita ut diatessaron precedat, diapente sequatur, que sunt plagales; quatuor autem ita. ut diapente preuia diatessaron sit  assecla, que sunt autentice: patet profecto octo species esse, sed nullam earum quintam uere dici posse, cum neque diatessaron nec diapente quinta species inueniatur esse. Quis dicit aulam ligneam de ligni partibus non constructam? Similiter quis dicit quintam speciem diapason de quintis partibus non consistentem; cum nulla diapente sit quinta, nulla diatessaron, que sunt constitutiue partes diapason? Sed tamen octo species sunt diapason, quamuis nulla quinta: quia octonarius ueraciter habetur ac computatur, ubi quaternarius duplicatur. Quatuor species sunt diapason autenticarum, quatuor plagalium, que complent octonarium; nullam tamen, ut prediximus, quintam uere dicere possumus.



De similitudine gemellipare quatuor uicibus geminos.


Cogitemus aliquam in tantum esse fetosam, ut quatuor uicibus sit gemellipara, quosdam germanorum primigenas, uel, ut ita dicamus, secundigenas, tertigenas, quartigenas dicere possumus, nullum autem quintigenam, cum eorum nemo quinta uice sit genitus, quamuis octo tamen esse non dubitemus.



Quod quidam unam musam, quidam duas, tres, quatuor, quinque, sex, septem, octo, nouem esse possint dicere secundum multiplices rationes.

Unam musam possumus asserere, generalem, scilicet monochordum uocis humane, que ex una fistula colli efficacissime iubilat omnia melorum genera, cui nulle hydraulie, nulle alie comparantur  fistule. Hec cum cunctarum suppleat officium, duas musas possumus coniicere in autentorum et plagarum esse dualitate, aut in pulsationis, ac inflationis duplicitate: quarum altera cymbalis et chordis, altera fistulis seruit et tybiis: uel in bifida arsis et thesis, id est, eleuationis et depositionis natura, sine qua non fit aliqua uox musica. Quid est musica? Motus uocum. Omnis autem uocis motus uel arsi fit aut thesi.

Tres musas intelligimus, non absurde tria genera musice: Diatonicum, chromaticum, enarmonium: seu tres sunt muse, ipsa uox humana, pulsationis, inflationisque mixtura marinis in scopulis resultans syrena. Que Grecum sortitur uocabulum: Syrin () enim Grece dicitur contrahere, unde syrtes  dicuntur, ubi arene contrahuntur. Hinc etiam comicus dicitur syrus, qui sua calliditate fugitiuum argentum traxerat ad se. Pauca sunt in fabulis, que non aliquo fonte deriuentur ueritatis. Ferunt syrenas cantatrices esse maritimas, que nautas interficiant improuidos dulcioribus ad se modis illectos. Quedam concaua saxa in mari sunt prominentia, in quibus collisio procellarum dulcisonam imitatur melodiam, que cum dulcedine sua pretereuntes contrahit, miserabili nonnunquam naufragio submergit. Sicut huius mundi syrene blandientes, uidelicet illecebre, nostri similes periculosissimo animarum submergunt naufragio.

Quatuor musas temere non arbitramur aut quatuor continuos antiquorum, quos prelibauimus tropos,  uel quatuor tetrachorda, G. F. S. E. omnem melodiam possidentia. Siue pythagoricos quatuor malleos, quibus quatuor symphoniarum, toni, diatessaron, diapente, diapason, reperit proportionem, seu quadripartitam monochordi distributionem, que ascendendo primo constitutiuo passu diatessaron, secundo diapente, tertio diapason constituit; descendendo autem econtrario primo constitutiuo passu diapason, secundo diapente, tertio diatessaron.

Quinque credimus musas u. maiores symphonias sesquitertiam, sesquialteram, duplam, triplam, quadruplam, aut u. uocales, sine quibus non fiunt uoces litterales, seu ad u. referamus musas omnes penitus litteras u. modis diuisas: quia quedam  sunt uocales, quedam [I.] semiuocales: he [II.] mute, ille liquide, [III.] duplices [IIII.] alique. Seu [u.] intelligamus u. musas u. sensuum noxias fenestras, per quas anima bibit temporalium delectationes et musas.

Sex musas sex minores perpendamus esse consonantias: semitonium, tonum, semiditonum, ditonum, diatessaron, diapente: quibus omnis conformatur neuma regularis. Has sex duntaxat domnus Guido diligebat.

Septem musarum ad intellectum sumamus septem discrimina uocum: quia cetere non additio sunt, sed earumdem repetitio: uel septem planetas.

Octo musas octo tonos intelligamus, quorum magisterio  totum corpus cantionis disponimus, et gubernamus.

Nouem esse musas omnis consensit antiquitas, imitatrix mundane, que nouem circulis continetur, musice. Celi et terre duo circuli septem planetis adiuncti nouem perficiunt: ad quam similitudinem in terrestri nostra musica nouem computauerant musas, nouem uidelicet consonantias. uoces unisonas, semitonium, tonum, semiditonum, ditonum, diatessaron, diapason, diapente cum semitonio, diapente cum tono. Unisone uoces ut: Adiuua nos Deus s. n. semitonium ut Missus est G. a. ad M. sed puerile est de tam manifestis uti exemplis. De nouissimis tantum duabus exempla proponamus: id  est, de diapente cum semitonio, de diapente cum tono, quia he et minus proportionales et minus usuales. Diapente cum semitonio sonat in illius hymni principio. Mare, fons, ostium, atque diapente cum tono in: Ad te leuaui animam m. d. m. in te. Et in: Iam non estis h. et aduene, sed estis ciues s. et domestici.



De simplici cymbalorum mensura sesquitertia et sesquialtera proportione intensa et remissa, et cur similis sit monochordi cymbalorumque mensura.

Arbitror idcirco eodem modo se habere mensuram monochordi, cymbalorumque, quod pulsatio sonum excitat utrimque, tinnitus chorde et cymbali ferit erem liberum nullis circumstantiis clausum. Sed distat ab illis mensura fistularum, fortassis  propter erem in ipsis coarctatum, qui dum se dilatandi libertatem fistule circumstantiis cohibitus non habeat, querit non solum longitudinis, sed etiam grossitudinis adiectionem. Unde in reperiendo tono non solum priores fistule longitudinis, sed grossitudinis, id est diametri octauam partem assumimus, ut patebit in sequentibus: sed ad cymbala redeamus.

Propter toni tarditatem sesquitertia sesquialteraque proportione mensuram statui intendere et remittere. Octo cymbala sunt ratione dimetienda reponderatione cere, quam ad primum cymbalum expendas, duas diligenter prouideas: quarum alteram in duas, alteram in tres partes distribuas. Et isti, quam in duas diuisisti, propria medietate, illi  tertia sui adiecta parte formes tibi duo cymbala, primo per diatessaron et diapente respondentia, habeas quoque illius, quam in duo distribuisti, reponderationem, quam diuidens in quatuor dimoueas quartam de tribus partibus secundum cymbalum compositurus. Eiusdem secundi cymbali reponderationem cere sumas, et eius medietate sibimet superposita formam sexti fingas cymbali. Cuius reponderationem quatuor partibus distribuens, quartam secernens, de tribus tertium conformes cymbalum, quod per medium diuidens tantumque ut est dimidium superaddens, proponas septimum. Cuius reponderationem quadripartiens quartamque reiiciens, de tribus synemmenon conficias.



Monochordi mensura eiusdem proportionibus constituta.


Totum monochordum a gamma quatuor passibus diuidas, et in primi fine C. secundi G. tertii g. ponas. Post a gamma tribus passibus ascendas, ac in primi fine D. secundi d. constituas. Deinde remittas diatessaron ad D. tribus, quarta uice A. positurus, ascendas ab A. tribus, diapente intensurus. In primi fine ponas E. in secundi e. iam remittas tribus diatessaron ad E. quarta uice ponens B. a C. diatessaron intendas, et in primi fine F. scribe, secundi c. Ex F. diatessaron intendas, ut primo synemmenon, secundo f. inuenias, a. [Figure: [Symbol] 1Kb] . a. [a] residue littere dupla ab equiuocis inueniantur proportione. Eandem  remittas diapente duobus ad F. tertia uice inferius synemmenon scribe.



Eiusdem mensure epigramma.

Passibus in primis totum partire quaternis.

r. gamma locans C. C. g. diuide post tribus eque,
Inscribe D. d. post hec remeas tribus ad D.
Scribatur grauis A. suspendas tribus E. post e.
Ponas, descendens et ad E. tribus in quarta uice fac B.
Bis binis ex C. ueniens F. scribe, dehinc c.
Sic synemmenon et f. totidem fac passibus ex F.
Quicquid adhuc restet iam dupla proportio prestet,
A [Figure: [Symbol] 1Kb] . rursus et a. [a] sunt equiuocis statuenda
B. de b. legem require decet per eandem.



Alia monochordi mensura ab acutis incipiens.


Primus passus ab a. [a] per diatessaron remittitur in E., secundus uacat, tertius in A. quartus uacat, quintus in E. sextus in D. septimus et octauus uacant, nonus in A. Ab a. per diapente in D. remitte; inde a D. per diatessaron in G. remitte: a G. per diapente primum passum in c. secundum in G. tertius uacat, quartus in C. quintus uacat, sextus finit in gamma. Fiat ut f. de c. bis binis scandimus eque: ab f. remitte per diapente, primus passus in synemmenon, secundus tendit in F. tertius uacat, quartus in synemmenon inferius: ab e. remitte diatessaron, primus terminat in [Figure: [Symbol] 1Kb] . secundus uacat, tertius in E. prius inuentum, quartus uacat in B.



Antiqua fistularum mensura que intenditur.

 Mensuram duorum ordinum, id est XuI. fistularum hic dicere sufficiat, secundum quam alios quot libeat ordines quiuis adiiciat. Primam fistulam tante longitudinis ac latitudinis delibera, quantam mediocritas cum arbitrio doceat, longitudo aut fistule ac plectro sursum habetur, et latitudo est ipsius concauitatis capacitas, qua se in summitate in modum circuli aperit: qui nimirum circulus non secundum ambitum suum, sed per medium duobus hemispheriis diuisus diametrum dicitur. Huius diametri longitudinem circino deprehensam statim post prime fistule informationem in summitate eiusdem prime fistule duabus lineis equalibus depinge, et unam earum in octo, alteram in duas et in tres; et in  quatuor equas partes diuide, et post hec tota mensura tibi erit facillima. Secundam autem a prima sumpturus octauam diametri eiusdem prime fistule longitudini aufer, reliquum eius spatium usque ad plectrum in octo partire, et nona in summitate reiecta, habebis secundam. Tertiam inuenturus secunde fistule longitudini octauam diametri tolle, residuum eius spatium usque ad plectrum in nouem diuide, et nona parte in summitate pretermissa tertiam inuenisti. Quartam quesiturus prime fistule longitudini tertiam diametri adime, reliquum eius spatium usque ad plectrum in quatuor diuide, et  quarta, et parte ablata quartam cum integro diatessaron addidisti. Quintam reperturus prime fistule diametri medietatem disiunge, reliquum eius usque ad plectrum spatium in tria diuide, et, tertia in summitate separata, quintam cum diapente aggregasti. Sextam appositurus secunde fistule longitudini item medietatem diametri abscide, reliquum eius spatium in tres partire, et tertia relicta sextam subiunxisti. Synemmenon ostensurus quarte fistule tertiam diametri reseca, residuum ad plectrum spatium in quatuor diuide, et quarta parte omissa synemmenon designasti. Septimam inuenies si tertie medietatem diametri amputabis, et reliquum in tres diuides, et tertia in summitate reiecta, septimam finalem constituisti. His ita dispositis octauam  a prima, nonam a secunda, decimam a tertia, undecimam a quarta, duodecimam a quinta, decimam tertiam a sexta, inferius synemmenon a superiori synemmenon, decimam quartam a sexta, hoc modo facillime ordinabis, ut unicuique superiorum integrum diametrum excipias, et reliquum eius spatium usque ad plectrum in duas partes diuidas, ac superiore declinata, inferiorem, plectro dico contiguam, pro octaua suscipias.



Noua fistularum mensura que remittitur.

Domnus Willehelmus prius Emmerammensis Ratispone monachus, nunc autem alibi  abbas uenerandus fistularum nouam exquisiuit mensuram prioris intensionem conuertens in remissionem, quam mecum communicauit. Nam meam dilexit paruitatem  ultra paruitatis dignitatem, qui est musicus primus; modernus uidelicet Orpheus et Pythagoras. Cuius est ista dispositio. Prime ergo longitudo, sicut placuit domno Willehelmo, usque ad plectrum hec est. Grossitudinem autem que equalis est omnibus, iste designat circulus.
 [Figure: [Circulus] 3Kb]

Prime igitur fistule quantitas in octo diuidatur, eique octaua pars cum octaua diametri apponatur, et erit secunda: secunde item longitudo in octo partiatur, additaque octaua cum diametri octaua, erit tertia. Prime item in tres diuidatur, additaque tertia cum tertia diametri habebis diatessaron in ipsa quarta peractum. In hac ipsa incipit integer minor  [Figure: [Table] 28Kb]  [Figure: [Table] 32Kb]  ordo priorque. Tertia item fistula in octo diuidatur, additaque octaua cum octaua diametri, synemmenon reperitur. Item prima in duo diuidatur, additaque medietate diametri, quinta perficitur. Secunde item longitudo in duo partiatur, additaque medietate cum medietate diametri, sexta peragitur. Tertia similiter in geminas partes diuidatur, appositaque altera cum altera diametri parte, septima producitur. Octaua a prima sic inueniatur. Prima duplicetur; insuper integrum diametrum apponatur, et octaua reperitur. Et sicut per primam inuenta est octaua, eodem modo omnes subsequentes facillime reperire poteris, tantum si singulis integrum diametrum apposueris.



Aribunculina  fistularum mensura, nec in toto remissibilis, nec in toto intensibilis sesquitertia et sesquialtera proportione.


Nos autem in utraque progredientes modo hanc intendendo et abiiciendo, modo illam remittendo et adiiciendo, sequentes in neutram declinamus, quia tonum per octo nouemue particulas reperire nolumus. Non sine ratione quidem; quanto enim mensura celerior, tanto et uerior est. Alicuius spatii quartam uel tertiam dimidiumue octaua uel nona parte queri certius et uelocius pene patet omnibus. Unde sesquitertia sesquialteraque tendere susumque iusumque disposuimus proportione. Prime fistule pars tertia cum tertia diametri sibimet addita format quartam. Item prime medietas cum diametri medietate sibi iuncta generat quintam. Quinta quarta sui parte cum tertia diametri deposita secunde staturam proponit.  Secunda sui diametrique medietate presumpta, sexta est mensura. Sexta quarta sui tertiaque diametri reiecta tertiam constituit. Tertie medietas cum diametri medietate sibimet superposita, mater est septime. Cuius quarta cum diametri tertia detruncata, quod restat, fistule synemmenon retinentis longitudinem prestat. uela sollicitudinis deponamus, quia iam securitatis partum occupamus. Prima duplex cum integro diametro reddit octauam, secunda nonam, tertia decimam, quarta undecimam, synemmenon aliud synemmenon, quinta duodecimam, sexta decimam tertiam, septima decimam quartam: totidem etenim organicis fistulis uti placuit experientie domni Willehelmi, qui duobus ordinibus, quatuordecim uidelicet  fistulis tres adiecit, ut tetrachordum prestrueret, ut competens acumen in minimis, et opportuna grauitas responderet in maximis.



Organice dispositionis mensura.

    Ex a. suspende primum diatessaron in D.
    Ex a. rursus in E. resupinam duc diapente.
    Deponas et ab E. passum diatessaron in B.
    Rursus in F. de B. memor intendas diapente.
    Ex F. depone speciem diatessaron in C.
    Intendas a c. contingens G. diapente.
    A D. suspendi debet diatessaron in Sy.





Qualiter ipse congruenter fiant fistule.

Sicut fistule eiusdem sunt grossitudinis, ita lamine,  de quibus fiant, eiusdem sunt latitudinis. Prius iuxta domnum Willehelmum grossitudinis depinximus circulum. Qui de qua latitudine possit prouenire, caute debemus perpendere. Dicit Macrobius de somnio Scipionis: Omne diametrum cuiusque orbis triplicatum cum adiectione septime partis sue mensuram facit circuli. Hec sunt uerba Macrobii. Unde eius auctoritatem sequentes prescripti circuli diametrum triplicemus, septimamque diametri simul adiungamus: et secundum quantitatem linee, que inde procedat, omnium laminarum fistulis materialium latitudo fiat. He lamine in lateralibus extremitatibus attenuantur: precipue, que extremitates cum fabrili manu eas incuruante conueniant, non superponantur sibimet, sed osculo tantum collidantur  coniunctissimo. Ad cuius osculi commissuram tegendam preparentur laminelle festuce tenuitatem et latitudinem habentes, que sibi tenacissimo conglutinentur stagno, seu alio, quod lentius diuturniusque perseueret, lotario. Postquam autem in lamina adhuc patula cuiusque fistule longitudo determinetur punctis utrimque in lateribus fixis, linea per transuersum de puncto tendat in punctum. Illa linea terminalis sit foramini et ori fistule: quod os super ipsam ita excidatur lineam, ut ad medietatem latitudinis fistule aperiatur. In ipsam quoque lineam plectrum arctissime conglutinetur. A quo plectro subterius oris labrum mediocris festuce distet latitudine.



De naturali musico et artificiali.


Quamuis nichil ars primo, natura inueniat postremo, ut quidam asserit sapientium, expolitius tamen fiet per artem, quod incultum et hirtum nature genitricis procedit ab utero. Ars enim ab arctis, quibus constringi conformarique debet, dicitur regulis. Nobis admodum consanguineam et naturalem esse musicam precipue possumus ex hoc perpendere, quod quique histriones totius musice artis expertes quaslibet Iaicas irreprehensibiliter iubilant odas, in uaria tonorum semitoniorumque positione nichil offendentes, ad finalem chordam legitime recurrentes. Unde quamuis non uere, uerisimiliter tamen tractat Plato de anime genitura, dicens eam compositam musicis proportionibus. Cum  enim dupla proportio, sesquitertia, sesquialtera, sesquioctaua iocunditatem mentibus intonat, potest a gentilibus credi non incongrue animas ex eisdem proportionibus consistere; cum similitudo sit amica, dissimilitudo odiosa. Nam etiam boni bonos, reprobi diligunt peruersos. Sed histriones et ceteri tales musici sunt naturales, non artificiales. Artificialis autem musicus est, qui naturalem omnium specierum diatessaron, diapente, diapason constitutionem intelligit subtiliter: qui dispositionem troporum nature pedissequam cognoscit rationabiliter: qui principalium chordarum operationem perpendit efficaciter: qui troporum proprietates, que in sex  chordis consistunt, tenet memoriter. Ipse quoque artis facultate optime sciat legitima comprobare, uitiosa quelibet emendare, irreprehensibiles per semetipsum cantilenas excogitare.



De musice artis moralitate.

Ethicam, id est, moralem esse musicam quiuis ex hoc potest percipere, quod, ut supra dictum, sua confert beneficia sine artis perceptione. Unde eius usus arte possessus tanto nobis stabilior et perseuerantior quanto ipsa nobis est naturalior, ut diuturnius argento inheret aurum quam cupro. Moralis esse penitus ostenditur, cum omnis sexus, omnis etas in illa delectatur. Nec solum humane, sed etiam ferine suam iocunditatem communicat nature. Percepimus quippe autentica, uenatores foliis  recinentes capreas aliasque feras ad se pellexisse; patetque non penitus fabulosum esse, Orpheum lyra Plutonem placasse, cum legamus Dauidem demoniacam Saulis feritatem citharizando mitigasse. Nonne modulator Arion mortis euasit periculum, excutiens se super unum ad melodiam suam confluentium delphinorum? Musice moralitatem etiam Plato demonstrat dicens: Animorum item placiditatem constituebamus in delinimentis et affabilitate musice. Merito dicit Plato placiditatem animorum esse in musica, cum nulla inquietudo cum assidua musice conuersetur delectatione. Est tamen, ut legimus, quidam expertus, et in illa hoc satis esse ratum, nichil omni parte beatum: qui quosdam modos infirmiores,  quosdam etiam sensit saniores, quem Phrygius ad quemdam thalamum traduxit, hypophrygiusque penitentem reduxit. Nos quoque scimus quasdam species, et diatessaron et diapente aliis esse pulchriores, ut prima et quarta, secunde et tertie superant consonantiam. Prima et quarta semitonium habent in medio, ideo melius resonant. Secunda et tertia semitonium habent, hec in principio, illa in fine, et ideo surdius sonant. Sed in diatessaron speciebus tolerabilis est diuersitas, in quibus ditonus sequitur semitonium, ut in secunda; uel precedit semitonium, ut in tertia. In diapente autem secunda et tertia specie intolerabilis conturbauit nos tritonus: quem propter inconsontiam cantionum possumus alterum nominare Coridonem;  sed tamen est obsequio cantilene nonnunquam necessarius, sicut rusticus Coridon dominorum sumptibus.



De opportunitate modulandi.

Duplex est iubilandi dulcedo, si ita proportionaliter conferantur neume distinctionesque, sicut ipse monochordi uoces disposite, sicut domnus Guido docet  , musicus quidem tempore nouissimus, utilitate primus, cuius merito alios eiusdem artis preceptores ita comparamus, ut mutas uocalibus, cuius hec sunt uerba: »Ac summopere caueatur talis neumarum distributio, ut cum neume eiusdem soni repercussione, tum duarum aut plurium connexione  fiant, semper tamen aut in numero uocum, aut in ratione tonorum neume alterutrum conferantur atque respondeant: nunc eque equis, nunc duple, uel triple simplicibus, atque alias collatione sesquialtera uel sequitertia. Item ut more uersuum distinctiones equales sint, et aliquoties eedem repetite, aut aliqua uel parua mutatione uariate, et cum perpulchre fuerint duplicate habentes partes, non nimis diuersas, et que aliquoties eedem transformentur per modos, aut similes intense et remisse inueniantur. Item ut reciprocata neuma eadem uia redeat qua uenerat, ac per eadem uestigia recurrat. Item ut qualem habitum uel lineam una facit saliendo ab acutis, talem altera inclinata e regione opponat respondendo a grauibus. Item aliquando una syllaba  unam uel plures habeat neumas, aliquando una neuma plures diuidatur in syllabas.«

Quoniam quidem domnus Guido has preceptiones suas sine exemplis reliquit, quia eas, ut sunt manifestas, credidit, nos eas ualde simplicibus pro nostro captu exponemus. Neume nempe unius soni fiunt repercussione, cum simplices sunt, id est uel una uirgula, uel una iacens, uel cum duplices aut triplices in eiusdem sunt soni repercussione, tum duorum aut plurium connexione fiant. Duorum aut plurium sonorum connexione fiunt omnes neume, exceptis prescriptis. Due tribus . . . tres tribus . . . et alie de amplioribus, quas modo preterimus. Semper tamen aut in numero uocum, aut in ratione tonorum alter  utrum conferantur, nnnc eque equis. Aeque equis conferuntur, cum simplices simplicibus, duplices duplicibus, triplices triplicibus opponuntur. Et hoc aut in numero uocum, ut in equis due duabus, tres tribus conferantur. In duplis due uni, quatuor duabus, triple simplis, aut in ratione tonorum. Tenor dicitur mora uocis, qui in equis est, si quatuor uocibus due comparantur, et quantum sit numerus duarum minor, tantum earum mora sit maior. Unde in antiquioribus antiphonariis utrisque c. t. m. reperimus persepe, que celeritatem, tarditatem, mediocritatem innuunt. Antiquitus fuit magna circumspectio non solum cantus inuentoribus, sed etiam ipsis cantoribus, ut quilibet proportionaliter et inuenirent et canerent. Que consideratio iamdudum obiit,  imo sepulta est. Nunc tantum sufficit ut aliquid dulcisonum comminiscamur, non attendentes dulciorem collationis iubilationem. Item ut more uersuum distinctiones equales sint. Sicut in bene procuratis cantibus inuenimus, quos metricos dicere possumus, ut:

Non uos relinquam orphanos, [II.] alla. uado et ueniam
ad uos, alla, et gaudebit [III.] cor uestrum, alla.
Talis consideratio similis est rhetorico colori, qui compar dicitur, qui constat fere ex pari numero syllabarum. Hoc non de murmuratione nostra fiet, dicit Tullius, nam id puerile est, sed tantum afferet usus. »Et  aliquotiens eedem repetite, uel parua mutatione uariate,« diuersitatem neumarum ostendit, quia similitudo mater est societatis, ut Tullius dicit. Exemplum sit istud  : In Ierusalem . . . . .

»Eedem repetite uel parua mutatione uariate.« Pater resuscitat m.m.c.d. Fluxum S. c. et satiauit de panibus quinque millia. »Et cum perpulcre fuerint duplicate,« quasi exegesis est et expositio priorum, tamquam si diceret: Eedem sint repetite, sed tunc cum perpulcre fuerint. »Et que aliquotiens eedem transformentur per modos,« ut Festum nunc c. semitonius est utrimque, sed diuersi modi qualitatisque similis intense et remisse, ut qui cogitauerunt. »Item ut reciprocata neuma eadem uia redeat qua uenerat« ut sydera maria continens arua. »Item  ut qualem habitum uel lineam una facit saliendo ab acutis, talem altera inclinata e regione opponat respondendo a grauibus, ut: O admirabile, »Item aliquando una syllaba unam uel plures habeat neumas,« ut laudes Deo; »aliquando una neuma plures diuidatur in syllabas,« ut Christi pugna.

Dicit item domnus Guido:  Motus motui tum erit prepositus, i. e. in superioribus positus: tum appositus, i. e. cum in eandem uocem unius finis erit, alteriusque principium; tum interpositus, i. e. quando unus modus infra alium positus et minus est grauis, et minus acutus; tum commixtus, id est, partim interpositus, partimque suppositus. »Quorum exempla sicut priorum, ne simplicitas laboret aliquorum, proponemus. Motus motui erit prepositus,  ut: Clarum decus; appositus, ut: Ecce ego m. u. interpositus, ut: Nascetur nobis p. et uocabitur, Commixtus, ut: A dextris Patris qui s. s. m. n. s.



De opportunitate motus, qui dicitur prepositus, et quod tantum sit ascensionis.

Prepositus erit opportunior, si prior surgat per tonum, et intermisso semitonio prepositus iterum surgat per tonum, quia ita ambo in diapente constant, ut: Clarum decus; aut per ditonum tendens prepositus ad principium prioris per diapente resultet; quia considerationem proportionis, i. e. collationis habere debemus in illis. Unde prepositus per diatessaron et diapente non est formandus. Si autem prior surgat per semitonium interposito tono,  prepositus scandat per tonum, ut ita principium eius et finis ad principium prioris per diatessaron et diapente, ad finem autem eius per tonum ditonumque resultet: aliis modis minus erit commode, cum proportionis commoditasque et concinentia non  consideratur. Idem quoque motus tantum fit ascensione.
[Figure: [Table] 4Kb]


De commoditate apposita, et quod tam ascendendo quam descendendo fit.

Appositus ut ascensioni, ita est obnoxius et descensioni, ut Ecce ego m. Et dicent gloria tibi, Dne. Item intensus: Benedic D. qui motus honestior erit, si in proto ita fiat intensio: ut si prior surgat per tonum, appositus ascendat, aut per semitonium trocheicum, i. e. cuius longum toni spatium breue semitonii precedit: quia semitonus est quidam trocheius, i. e. ex longo et breui; quidam iambicus ex breui, et uelut D.E.F.G. Ditonus uniformis est tantum spondeicus, aut per diatessaron seu diapente, sed diatessarontice melius ascendit appositus,  quia eius principium et finis proportionaliter conferetur principio et fini precedentis, finis principio et fini per diatessaron et diapente, principium fini per tonum. Sed diapenticus appositus tantum per finem fini precedentis respondet per diapente, aut si prior surgit per trocheium, semitonium habet . . .  Sed hec apertius se presentibus offerent colloquendo, quam absentibus scribendo. Quod nobis inuidet commodum detestabilis intercapedo locorum; in sola enim ultima parte hoc argumentum reliquimus, ut melum suo tetrardo conueniens redderemus. Recordari debetis, dne mihi dilectissime, uenerabilem Guidonem dixisse. Has itaque u. uocales sumamus. Forsitan enim tantum tribuunt concordie uerbis, quantum concinentie prestabunt et neumis. Supponantur  itaque litteris monochordi, et quia u. tantum sunt, tamdiu repetantur, donec unicuique sono sua subscribatur uocalis, et ad istum dirigent modum. A B C D E F G. a b [Figure: [Symbol] 1Kb] c d e f g. a [a] b [b] [Figure: [Symbol] 1Kb] [[Figure: [Symbol] 1Kb] ] c [c] d. [d.] o [a] u. [e] a [i] e [o] i [u.] o [a] u. [e] a [i] e [o] i [u.] o [a] u. [e] a [i] e [o] i [u.] o [a] u. [e] a [i] e. [o]

Et quibusdam interpositis subiungit: sed ne grauis tibi imponatur necessitas, quod ad hunc modum uix cuilibet symphonie u. accidant uoces, et ipsas transgredi sepe ad uotum non sufficiat, ut tibi paulo liberius liceat euagari alio, item uersum subiunge uocalium. Sed ita sit diuersus, ut a tertio loco prioris incipiat hoc modo: Ecce quomodo moritur. Omnes syllabe contra suum uocalem sunt posite excepta  hau, que est in hauriat, ultima uidelicet huius uersus parte, quia hau syllabe sunt, h. et u. et e. et musicus causam tradit, cur ita mutauerit, quia conuenientius sonat hau in F. quam in G. que tetrardi finalis debet esse  .



Aribonis sententia.


Quamuis autem duo semper toni in una sint littera uel uoce, tamen multo melius et frequentius conueniunt singulis neumis ac sonis, formulis toni, secundi, quarti, sexti, et octaui. Nam formule primi, tertii, quinti, septimi non conueniunt, nisi cum cantus descendit ab alto, et in grauem deuenerit finem.



Alia sententia utiliter explanata.

Quamuis cantus sit autenticus, tamen plures eius neume et soni uersantur in u. eius chordis, que communes sunt autentis et plagalibus, quam uersibus, que autentis separatim deputantur; ideoque sepius et melius formulis plagalium etiam neume autenticorum conueniunt, in quibus sepius morantur  in antiphonis: Ecce nomen D. quamuis sit autentica, plures tamen eius neume possunt plagales uideri quam autentice, ut puta: Ecce, et nomen, et Dni, et de longinquo, ac et claritas, et eius, et replet, et orbem, et terrarum sunt plagales, ut pote spatio plagalium currentes; sola uenit est autentica, omnes tamen eius neume plagales sunt dicende, quia a finalis quinta non transcendit chordam: sic in pluribus eadem ratio est habenda, de quibus modo non est dicendum per singula. Quando autem a finali chorda diapente transcendunt, et sextam, septimam, octauam tangunt melodie, tunc autenticorum formulis, que alte extenduntur, conueniunt. Et hoc est, quod dicit nisi cum cantus alto descendit et in g. d. f.


 Explicit Musica Aribonis.




AN DOMINI MXCII
HENRICUS CLERICUS POMPOSIANUS





MONITUM IN OPUSCULUM SUBSEQUENS


. . . . Pomposam monasterium, olim peramplum sanctitatisque fama insignitum, uidimus, iam desertum. Id undecimo seculo, Guidonis abbatis opera, cum primis frequentatum, post accessu principum et magnatum, qui isthic ascetice uite tirocinia Guidone magistro posuere, egregie nobilitatum est. Huius Guidonis mentio habetur in prefatione u. cl. Mabillonii ad seculi sexti Benedictini partem priorem. Eius obitus in annum cadit 1046. Fertur autem in primis qui spontaneam flagellationem inuexerunt, eiusque uita legitur ibid. p. 509. Sub hec, eodem item seculo, curante Hieronymi abbate, codicibus bene multis instructum fuit; adeo ut aliis per Italiam bibliothecis, ne Romana quidem excepta, Pomposianam precellere testificetur Henricus clericus in epistola ad Stephanum quemdam, subnexo bibliothece eiusdem catalogo: que iubet animus hic attexere, ut compertum lectori sit quante molis tunc fuerit numerosas parare bibliothecas; quando ista, que aliis preibat, ne mediocribus quidem nostri eui conferri ualet. Epistolam autem et catalogum ex Mutinensi serenissimi ducis bibliotheca prodeunt, mihique ab amicissimo uiro Iulio Fontanino card. imperiali bibliothecario, ut nondum publici iuris facta, oblata isthec Rome sunt.

Ex iis que de Tito Liuio notat Henricus col. 1353 iam euo suo amissas et deploratas tanti scriptoris Decades bene multas indicat, tametsi non sic accurate rem teneat. Ignorat quippe nemo ex Decadibus 14, siue ex libris 140, aut, ut alii, 142, solos superesse 35, ac proinde amissos totos 107. De Trogo Pompeio cum agit, cauesis putes ipsum Trogum integrum hac in bibliotheca exstitisse, qui iam a multis retro seculis exstinctus erat. uerum de Iustino intelligas epitomes auctore; qua epitome Iustinus Trogum nobilissimum scriptorem confodit ac de medio sustulit; perinde atque Liuius magna sui parte periit Floro et Argumentorum auctore perniciem inferentibus. Editis quippe compendiis auctores primi, ualere iussi, paulatim incuria uel funditus interierunt, uel mutilati magna sui parte sunt





EPISTOLA HENRICI CLERICI AD STEPHANUM

 STEPHANO philosophie fonte decenter imbuto, HENRICUS clericus celestis sapientie illustrationem.

Audita fama uenerabilis Hieronymi Pomposiani abbatis, se iugiter exercitantis, quidquid commode orbe illustrato in diuina pagina usquam reperiri potest  tuo indesinenter subscribi libello, et numerum nosse eorum quos Deo inspirante ex suo tempore gessit [congessit] librorum, quidue in his adeo studuit, ut cetera pene neglegeret , te uehementer cupere fateris. Quod prout potero, rerum dulcissime, in harum cuiuscumque modi serie litterarum,  quantum ex ipsius ore cognoui meaue experientia, tue intimabo fideliter dilectioni. Sed ut ad hoc planius descendam, perspicuisque pateat rationibus, paulo altius inchoandum est.

Pomposiana ergo basilica, sicuti ego accepi, ex tempore Guidonis mire sanctitatis, primi eiusdem colendi loci patris, mirifice honestari ac augeri cepit. Cuius sanctitate uiri gens afflata, atque exhilarata, quamplures undique ad hoc uenerabile tutumque properabant certatim effugium; cupientes tam sancti magistri instrui disciplinis, uitamque sub monachica castigare trutina. Inter quos etiam quidam marchionum, comitum procerumque filii, delitiis omissis pompaque seculari posthabita, conuenerunt, Deoque operante usque hodie non desistunt.  Quo in tempore iste dominus meus, de quo nobis sermo, Hieronymus abbas, a puero aduectus, sufficienter didicit monachicam normam: deinde in grammatice studuit fundamento; sed et dialectica aliquando libauit acumina, in breuique, Deo magistrante, multum profecit tempore.

Tunc ex priore abbas a fratribus gratanter ordinatus est. Qui quoniam erat ingenio promptus, animo placidus, fratrum amator, morum longe politus honestate, mente prouidus, cernens tantam se gentem sine uomere, ac marra diuini cultus minime fructificare posse, illico data opera curiose ubique querere cepit diuersorum uolumina doctorum, que presentibus posterisque documenta relinqueret; ut sicut genere studioque diuersi erant, sic in his unusquisque  specularetur quid imitandum, quidue aspernandum sibi foret. Difficile mihi uidetur, quempiam uirtutes ac uitia discernere libere posse, ignorantem enigmata et sententias Scripturarum. Quis enim egroto antidotum dare nouit, nisi qui didicit? quisue remigii ignarus ratem committere fragilem seuo audeat ponto?

Sed quoniam bonos liuidorum aculei stimulare acriter solent, nonnulli quibus mens insana fuerat, dissidere, dissentire ac obiurgare ex hoc preclarum ceperunt abbatem: alii eum frustra in nugis bona monasterii dissipare; alii autem illum hoc ob id agere, ut aliquando cum totis libris fugiens aliquem acquireret episcopatum sibi, instanter asserebant;  a quibus mens mea longe aliena fuit, semperque quod bonum et equum sub hoc credidit negotio. Cui operi ex abbatis iussu Bonus nomine et exemplo monachus ex eremita preerat, omnium dogmate ditium peritus, qui etiam estuans ut tantum librorum exempla colligeret, non curabat distinctas et decoras litteras: sed quoquomodo formatas. Decrederat enim predictus abbas eosdem rescribere, et in unum bibliothece corpus colligere. Unde quostiam ex fratribus aduersos habeo ob nimiam titulationem non ualentes legere libros a me scriptos.

Nulla autem ecclesia, nec urbs, neque prouincia, tandem nec ipsa Roma orbis caput, certet laudibus Pomposie copia sanctorum fortunate librorum. Quis igitur tam ferreus, quis tam immitis, tamue bestius,  et excors qui non optet quiescere in Pomposiano claustro a strepitu mundane pestis, ubi iugiter edificationis, et saluationis meretur intelligere uerba? Sicut enim probos mores colloquia corrumpunt praua: sic e conuerso bona colloquia malos destruunt mores, immittuntque bonos.

Sed ne tibi parum sufficere uideatur quod de libris memoraui, libet etiam titulum uniuscuiusque libri scribere; ut quod puris non credis uerbis, saltem fidelibus subiectum credas oculis. Nec enim hoc in uanum conati sumus; quoniam accidere potest ut errore aliquis ex his subtractus latenter liber obliuioni tradatur; sed perlecta hac pagina fidelis librorum custos cum diligenter inquirat, si forte uel ex fratribus, uel aduena sustulit, armario restituatur  continuo. Nota autem, prudens lector, quia citius ut dignoscere ualeas unumquemque librum, quoniam plures in uno uolumine sunt, ubicunque figura in modum littere et quotquot tituli intra et continentur in uno tantum adsunt connexi uolumine. Hoc autem quod de uita sancti uiri Hieronymi abbatis deque fratrum numero et de eremi amenitate, et totius loci edificiis, queuis in libello quem proprie de ea re scripsi inuenias: actum uero in libro pontificum anno ab Incarnatione 1093.

XII libri Augustini super Genesim ad litteram.

XII libri De ciuitate Dei, eiusdem Augustini.

III libri De uerbis Domini super Mattheum, super Lucam, et super Ioannem.

Eiusdem De catechizandis rudibus I; De magistro  liber I, lib. Questionum I; De agone Christiano lib. I; De fide catholica lib. I; contra u hereses, id est contra Paganos, Iudeos, Manicheos, Sabellianos et Arianos, lib. I; De altercatione Ecclesie et Synagoge lib. I; sermo De decem chordis; De uita Christiana lib. I.

Ad Bonifacium contra Donatistas hereticos lib. I. Sermo De Emerito episcopo. Eiusdem Augustini epistola Honorio et Theodosio consulibus, contra eumdem Emeritum Donatistarum episcopum. Responsio contra duas epistolas Gaudentii Donatistarum episcopi ad Dulcitium. Alia responsio contra secundam epistolam eiusdem Gaudentii ad eumdem Dulcitium. Eiusdem epistola ad Maximianum De non  rebaptizando. Sermo gratiarum Maximiani episcopi, quod reuersus sit ad catholicam ex Donatistis. Epistola Siluani, et ualentini, Aurelii Augustini, et ceterorum episcoporum concilii Zertensis ad Donatistas. Eiusdem ad Macrobium ut non rebaptizet. Eiusdem Augustini De continentia liber unus. Alius De patientia. Tractatus eiusdem De muliere forti in Salomone. Epistola eiusdem ad Marcellinum quomodo inuenerint Magi Pharaonis, conuersa in sanguinem tota aqua Aegypti, unde simile aliquando facerent. Epistola Marcellini ad sanctum Augustinum De aliquibus questionibus exsoluendis. Cur hic Deus, qui et ueteris Testamenti Deus esse affirmatur, spretis ueteribus sacrificiis, delectatus sit. Epistola sancti Augustini ad Euodium De sententia  in Epistola sancti Petri. Spiritibus qui in carcere erant conclusi aduenientem Christum predicasse, qui Christo aliquando increduli fuerunt. Eiusdem De diuinatione demonum sermo. Eiusdem Augustini De uersu Apostoli ubi dicit: Debitores sumus non carni. Sermo eiusdem De psalmo alleluiatico . Eiusdem August. Sermo De alleluia. Sermo De nocte et die resurrectionis Domini contra Iudeos et hereticos. Eiusdem post, De concupiscentias suas non eundo liber. Eiusdem exhortationum beati Augustini ad ualerium comitem carissimum sibi Gregorii pape ad Recaredum [codex Regaredum] regem. Eiusdem Augustini liber I De mendacio. Alius eiusdem contra mendacium. De uita et moribus catholicis contra Manicheos lib. I. Eiusdem ad  Aurelium abbatem, De opere monachorum lib. I. De predestinatione lib. I. Sermo eiusdem De tempore barbarico. Sermones De Adam II. Epistole August. De omnibus heresibus liber I.

De perfectione iustitie ad Paulum et Eutropium lib. I. De natura et gratia ad Timasium et Iacobum lib. I. Epistola Prosperi et Hilarii ad sanctum Augustinum De querela Gallorum. Ad eosdem sancti Augustini De predestinatione lib. I. Epistola Hilari  ad Augustinum episcopum. Augustini ad Hilarum. Eiusdem Augustini ad Hieronymum De Epistola Pauli ad Galatas. Sancti Ambrosii De consolatione ualentiniani  lib. Confessionum 13. In salutationem Epistole Pauli ad Romanos lib. I. Eiusdem Augustini super Ioannem.

 Itidem Cypriani sermones, et epistole LXXXI De Iudaica incredulitate ad uigilium episcopum. uersus domini Ioannis De cena Mai  Cypriani.

XuIII lib. Hieronymi in Expositione Isaie prophete.

XIu. Eiusdem sup. Ezechielem.

Sup. Hieremiam eiusdem lib. uI.

Eiusdem expositio ad Galatas lib. . . . Ad Ephesios III, ad Titum I, ad Philemonem I.

Eiusdem super Mattheum I, super Marcum.

Libri et diuerse epistole eiusdem LXXX.

XII lib. Ambrosii De Trinitate. Fulgentii De Trinitate liber I. Eiusdem De creaturis a Deo de nichilo creatis liber I. Nicete episcopi De ratione  fidei I. Eiusdem De Spiritus sancti potentia lib. I. Eiusdem De diuersis appellationibus Domino nostro Iesu Christo conuenientibus.

Ambrosii De officiis lib. III. Epistola eius ad Ecclesiam uercellensem I. Eiusdem De penitentia II libri. Eiusdem De fratris excessu lib. I. De rebus gestis in Ecclesia Mediolanensi lib. I.

Eiusdem De paradiso.

Catalogum  sanctorum I. Historia illustrium uirorum I.

Super Mattheum Ioannis Chrysostomi.

LXX. Homelie eiusdem De diuersis causis ueteris et Noui Testamenti. De reparatione lapsi I. De compunctione I.

Expositio Ambrosii super Epistolas Pauli ad  Galatas, ad Ephesios, ad Philippenses, ad Thessalonicenses II, ad Colossenses I, ad Titum I, ad Timotheum I. Item ad Timotheum, ad Philemonem I, Ioannis Chrysostomi in Epistolam ad Hebreos sermones XXXIu. Super Iob Origenis lib. III. Eiusdem super Cantica canticorum lib. III.

De Trinitate Hilarii lib. XII.

Eiusdem Expositio fidei ad synodum. Lib. De Trinitate Gregorii Hispaniensis Eliberitane sedis episcopi ad Gallam Placidiam. * Est Faustini epistola ad Flaccillam. Apologeticum Gregorii Nazianzeni episcopi. Eiusdem lib. De natiuitate Domini I. De Epiphania I. Cum de agro reuerteretur ad imperatorem. De dictis Hieremie I. De Pentecoste, et Spiritu sancto I. De continentia et unitate monachorum  I. De grandinis uastatione cum Pater episcopus re . . . .

Expositio Hilarii super psalterium.

Psalterium Hieronymi secundum Hebraicam ueritatem.

Libri Collationum Patrum Cassiani. De corpore et sanguine Domini, Lanfranci contra Berengarium. Itidem De corpore et sanguine Domini cuiusdam sapientis.

Liber sancti Ambrosii De uirginitate. Hexameron eiusdem. De paschali hebdomada. Epistole Hieronymi quamplurime.

Cassiodori lib. I. Lupi Seruati lib. Historia Africana. Expositio super Cantica canticorum secundum modernos.

 Historie libri XII. Historie Africana lib. III.

Lib. Officiorum Amalarii episcopi.

Orosii diuersarum Historiarum lib. uII. Eutropii et Pauli De Historia Romana lib. Xu. Historia magni Alexandri lib. Xu. Liber Plinii et Solini.

Expositio ut defloratio Hrabani super u, lib.

Item lib. Plinii et Solini, et Historia Alexandri.

Liber gratissimus Petri Damiani.

Expositio super psalterium.

Expositio Origenis super Lucam.

Regula Basilii, et regula Columbani abbatis. Monita Porcarii abbatis. Regula Augustini, regula Pauli et Stephani. Augustini De opere monachorum. Sermo Augustini ad monachos. Pinufius De  institutione monachi decem homelie. Homelia Augustini De persecutione Christianorum. Hildelphonsus De Trinitate, De heresibus, et quidam alii libri in hoc uolumine.

Augustini super Epistolas Pauli.

Epistole Senece ad Lucilium.

Eiusdem De dandis et accipiendis beneficiis uII. Liber eiusdem ad Neronem de clementia lib. II, et III. Alii utiles libri in eodem uolumine.

Eiusdem tragediarum.

Cronica quam Regino Prumiensis abbas composuit. Liber pontificum Romanorum.

Paschasii De corpore et sanguine Domini. Umberti episcopi De corpore et sanguine Domini.

Due Epistole Augustini ad abbatem ualentinum,  cum duobus sequentibus libris De gratia et libero arbitrio. Hoc opus sic incipit: Propter eos qui hominis liberum arbitrium. Altercatio Augustini et Feliciani Ar . . . . . . . Liber De predestinatione et gratia . . . . . . Liber beati Augustini De utilitate credendi ad Honoratum, hic liber sic incipit: Si mihi honorabil. . . . . Liber beati Augustini De gratia Noui Testamenti ad Honoratum. Hic liber sic incipit: Mihi proposuisti pertractandas questiones. Alius lib. eiusdem De natura boni. Hic liber sic incipit: Summum bonum quo superius . . . . . . Item eiusdem De octo questionibus ex ueteri Testamento. Hic liber sic incipit: Generalem iustitiam non uiolat . . . . . . . Eiusdem duo libri De consolatione mortuorum. Hoc opus sic incipit: In primo  libro: Prebete silentium, fratres. Alter uero liber sic incipit: Superiori quidem libello perstrinximus.

Sermo August. De corpore et anima, et misera uita; et sic incipit! O uita, que tantos desp. . . . . . . Sermo sancti Ioannis Constantinopolitani De compunctione cordis; et sic incipit . . . . . . . . . Liber sancti Augustini ad Paulinum episcopum, De consolatione mortuorum. Hic liber sic incipit: Diu sanctitati tue, uenerande Pauline. Sermo sancti Augustini ad Martinum, De muliere forte  Quis inueniet; et sic incipit: Prestabit nobis quod diem istum it. . . . . . . Item sermo sancti Augustini in dedicatione Ecclesie; et sic incipit: Celebritas huius congregationis. Item  alius de eadem re, et sic incipit: Admoneo uos, fratres dilectissimi. Libellus De quatuor uirtutibus, prudentia, fortitudine, temperantia, et iustitia, et particularis formula honeste uite edita  a quodam Martyrio episcopo ad Mitonem  regem. Hic liber sic incipit: Gloriosissimo ac tranquillissimo. Epistola Paulini et Therasie ad Augustinum, que sic incipit: Domino fratri unanimo et uenerabili Aug. Item epist. S. Augustini ad Paulinum que sic incipit: Domino uere sancto et uenerabili. Epistola August. ad Maximinum, que sic incipit: Domino dilectissimo et honorabili fratri Maximino Augustinus. Gregorii pape epistola Secundino seruo Dei incluso, que sic incipit: Dilectionis tue litteras. Epistola sancti Isidori episcopi ad Mastonem [al.  Massonem, Massanum, Massenum] episcopum, De sacerdote lapso per penitentiam posse resurgere in gratiarum statum pristinum; hec ita incipit: ueniente ad nos famulo uestro. Liber Retractationis librorum Aug. in quibus qui libri et epistole contineantur infra scribemus. Contra Academicos et de Academicis primum scripsi libros. Hoc autem opus sic incipit: O utinam, Romane, hominem sibi aptum! De beata uita liber unus. Hic liber sic incipit: Si ad philosophie portum. De ordine lib. II. Hoc opus sic incipit: De ordine rerum Zenobi. De soliloquiis lib. II. Hoc opus sic incipit: uol. . . . . . De immortalitate liber I. Hic liber sic incipit: Si alicubi est disciplina. De moribus Ecclesie catholice, et De moribus Manicheorum libri II. Hoc opus  sic incipit: In aliis libris satis opinor egisse nos. De quantitate anime lib. I. Hic liber sic incipit: Quoniam uideo te abundare otio. De libero arbitrio libri III. Hoc opus sic incipit: Dic mihi, queso te, utrum Deus non sit auctor mali. De Genesi aduersus Manicheos lib. II. Hoc opus sic incipit: Si eligerent Manichei quos decepissent. De magistro lib. I. Hic liber sic incipit: Quid tibi uidemur efficere cum loquimur.

De uera religione lib. I. Hic liber sic incipit: Cum omnis uite bone ac beate uiam. De utilitate credendi liber I. Hic liber sic incipit: Si mihi, Honorate, unum atque idem uidetur esse. De duabus animabus liber I. Hic liber sic incipit: Opitulante Dei misericordia. Acta contra Fortunatum Manicheum  liber I. Hic liber sic incipit: Quoniam scriptum est. De Genesi ad litteram liber I, imperfectus. Hic igitur sic incipit: De obscuris naturalium rerum que omnipotenti Deo artifice facta sentimus, non affirmando sed querendo tractandum est. De sermone Domini in monte libri II. Hoc opus sic incipit: Sermonem quem locutus est Dominus.

Psalmus. . . . . . . . partem Donati lib. I. Iste psalmus sic incipit. Omnes qui gaudetis de pace, modum ueri iudicate, quod ei hypopsalma est. Contra epistolam Donati heretici lib. II. Hic liber sic incipit: Abs te ipso presente audieram. Contra Adimantum Manichei discipulum lib. I. Hic liber sic incipit: De eo quod scriptum est. In principio Deus fecit celum et terram. Ex Epistola quarumdam propositionum.  Ex Epistola Pauli ad Romanos lib. I. Hic liber sic incipit: Sensus hi sunt in Epistola ad Romanos Pauli apostoli. Expositio Epistole ad Galatas lib. I. Hic liber sic incipit: Causa propter quam scribit Apostolus ad Galatas, hec est. Epistole ad Romanos inchoata expositio liber I. Hic liber sic incipit: In Epistola quam Paulus apostolus scripsit ad Romanos. De diuersis questionibus octoginta tribus lib. I. Hic liber sic incipit: Utrum anima a se ipsa sit. Item, De mendacio scripsit librum unum. Hic liber sic incipit: Magna questio est de mendacio. Contra epistolam Manichei, quam uocant fundamentum liber I. Hic liber sic incipit: Unum uerbum Deum. De agone Christiano liber I. Hic liber sic incipit: Corona  uictorie. De doctrina Christiana libri Iu. Hoc opus sic incipit: Sunt precepta quedam. Contra partem Donati libri II. Hoc opus sic incipit: Quoniam Donatiste nobis. Confessionum lib. XIII. Hoc opus sic incipit: Magnus es, Domine. Contra Faustum Manicheum libri XXXIII. Hoc opus sic incipit: Faustus quidam fuit. Contra Felicem Manicheum libri II. Hoc opus sic incipit: Opus nostrum ita scriptum est. Annotationes in Iob lib. I. Hic liber sic incipit: Opera magna erant. De cathechizandis rudibus lib. I. Hic liber sic incipit. . . . . . De Trinitate lib. Xu. Hoc opus excepta epistola, que postmodum ad eius caput adiuncta est, sic incipit: Lecturis hec que de Trinitate. De consensu euangelistarum libri Iu. Hoc opus sic incipit: Multa  quidem alias aduersus Donatistas. De baptismo libri uII. Hoc opus sic incipit: In eis lib. quos aduersus epistolam Parmeniani. Contra quod attulit Centurius a Donatistis libri III. Hoc opus sic incipit: Dicis eo quod scriptum est in Salomone: Ab aqua aliena abstine te. Ad inquisitiones Ianuarii libri II. Hoc opus sic incipit: Ad ea que me interrogasti. De opere monachorum lib. I. Hic liber sic incipit: Iussioni tue sancte, frater Aureli. De bono coniugali liber I. Hoc opus sic incipit: Quoniam unusquisque homo humano generi par est. De sancta uirginitate, lib. I. Hoc opus sic incipit: De bono coniugali nuper edidimus librum. De Genesi ad litteram libri XII. Hoc opus sic incipit: Omnis diuina Scriptura. Contra litteras Petiliani libri III. Hoc opus in  libro I sic incipit: Nostis nos preualuisse; in secundo autem sic incipit: Primis partibus epistole Petiliani; in tertio autem sic: Lege, Petiliane, litteras tuas. Ad Cresconium grammaticum partis Donati libri Iu. Hoc opus sic incipit: Quoniam ad te, Cresconi, mea scripta peruenire possent. Probationum et testimoniorum contra Donatistas liber I. Hic liber sic incipit: Quoniam timetis consentire Ecclesie catholice. Contra nescio quem Donatistarum liber I. Hic liber sic incipit: Probationes rerum necessariarum quodam breuiario collectas permisimus.

Admonitio Donatistarum de Maximianistis lib. II. Hic liber sic incipit: Quicunque calumniis hominum et criminationibus mouemini. De diuinatione demonum lib. I. Hic liber sic incipit: Quodam die in  diebus sanctis octauarum. Questiones exposite contra paganos, numero sex. Hic liber post epistolam, que postmodum a capite addita est, sic incipit: Mouit quosdam et requiritur. Expositio Epistole Iacobi ad XII tribus. Hic liber sic incipit: Que sunt in dispersione salutem. De peccatorum meritis et remissione, et de baptismo paruulorum ad Marcellinum libri II. Hoc opus sic incipit: Quamuis in mediis et magnis curarum estibus. De unico baptismo contra Petilianum ad Constantinum, liber unus. Hic liber sic incipit: Respondere aduersa sentientibus. De Maximianistis et Donatistis, liber unus. Hic liber sic incipit: Multa iam diximus, multa iam scripsimus. De gratia Noui Testamenti, ad Honoratum,  liber unus. Hic liber sic incipit: Quinque mihi proposuisti tractandas questiones. De spiritu et littera, ad Marcellinum, liber unus. Hic liber sic incipit: Lectis opusculis que ad te nuper elaboraui, fili. De fide et operibus, liber unus. Hic liber sic incipit. Quibusdam uidetur. Breuiculus collationis cum Donatistis, libri III. Hoc opus sic incipit: Cum catholici episcopi et partis Donati. Post collationes contra Donatistas, liber unus. Hic liber sic incipit: Quid adhuc, Donatiste, seducimini. De uidendo Deum, liber unus. Hic liber sic incipit: Memor debiti, illud autem sic rogaui, et nunc commoneo. De natura et gratia, liber unus. Hic liber sic incipit: Librum quem misistis. De ciuitate Dei, libri XXII. Hoc opus sic incipit: Gloriosissimam ciuitatem Dei. Ad Orosium  presbyterum contra Priscillianistas et Origenistas, liber I. Hic liber sic incipit: Respondit querenti, dilectissime fili. Orosii ad Hieronymum presbyterum, libri II; unus de Origine anime, et alius De sententia Iacobi. Hoc opus sic incipit: Deum nostrum qui nos uocauit. Ad Emeritum episcopum Donatistarum post collationem, liber I. Hic liber sic incipit: Si nunc, fili Emerite. De gestis Pelagian. liber. Hic liber sic incipit: Postea quam in manus nostras. De correctione Donatistarum, liber I. Hic liber sic incipit: Laudo, et gratulor et admiror. De presentia Dei, ad Dardanum, liber I. Hic liber sic incipit: Frater, frater dilectissime Dardane.

Contra Pelagium et Celestium, De gratia Christi, et De peccato originali ad Albinum, Pinianum et  Melaniam, lib. II. Hoc opus sic incipit: Quantum de uestra et corporali, et maxime spirituali salute gaudeamus. Gesta cum Emerito Donatista, liber I. Hic liber sic incipit: Gloriosissimo Honorio Augusto XII, et Constantio. Contra sermonem Arianorum. Hic liber sic incipit: Eorum precedenti disputationi hac disputatione respondeo. De nuptiis et concupiscentia, ad ualerium, libri II. Primus sic incipit: Heretici noui, dilectissime fili ualeri. Secundus uero sic incipit: Sunt militie tue cura. Locutionum libri uII. Hoc opus sic incipit: Cum Scripturas sanctas quas appellant canonicas. De anima et eius origine libri II. Hoc opus sic incipit, id est, liber ad Renatum: Sinceritatem tuam erga nos. Secundus uero ad Petrum sic incipit: Domino dilectissimo fratri et compresbytero  Petro. Duorum uero nouissimorum ad uincentium, uictorem. Primus sic incipit: Quod mihi ad te scribendum putaui.

Ad Pullentium  De adulterinis coniugiis, libri II. Primus horum sic incipit: Prima questio est, frater dilectissime Pullenti. Secundus autem sic incipit: Ad ea que mihi scripseras. Contra aduersarium legis et prophetarum, libri duo. Hoc opus sic incipit: Libro quem misistis, fratres dilectissimi. Contra gaudentium Donatistarum episcopum, libri II. Hoc opus sic incipit: Gaudentius Donatistarum Tamugaudensis [Sic. In editis Thamugadensis] episcopus. Contra mendacium liber I. Hic liber sic incipit: Multa mihi legenda misisti. Contra duas  epistolas Pelagianorum, libri Iu. Hoc opus sic incipit: Noueram te quidem, fama celeberrima predicante. Contra Iulianum, libri uI. Hoc opus sic incipit: Contumelias tuas et uerba maledicta, Iuliane. Ad Laurentium De fide, spe et caritate, liber I. Hic liber sic incipit: Dici non potest, dilectissime fili Laurenti, quantum tua eruditione delecter. De cura pro mortuis gerenda ad Paulinum episcopum, liber I. Hic liber sic incipit: Diu sanctitati tue, cepiscope uenerande Pauline.

De octo Dulcitii questionibus, liber I. Hic liber sic incipit: Quantum mihi uidetur, dilectissime fili Dulciti. Ad ualentinum et ad eos qui cum illo sunt monachos, De gratia et libero arbitrio, lib. I. Hic liber sic incipit: Propter eos qui hominis liberum  arbitrium. Ad quos super De correctione et gratia, lib. I. Hic liber sic incipit: Lectis litteris uestris, ualentine frater dilectissime.

Clementis urbis Rome episcopi recognitionum libri X, excepta epistola et prologo ad caput iunctis; quorum primus sic incipit: Ego clemens in urbe Roma natus ex prima etate pudicitie studium gessi. Secundus autem sic incipit: Cum autem dies que ad disputandum sermone statuta fuerat. Tertius uero sic incipit: Interea Petrus gallorum cantibus surgens. Quartus sic incipit: Profecti Cesarea ut Tripolim pergeremus. Quintus sic incipit: Sequenti autem die paulo citius quam solebat. Sextus sic incipit: Ubi uero rarescentibus tenebris. Septimus sic incipit: Egressi tandem etiam Tripoli Phenices urbem primam.  Octauus sic incipit: Postera autem die Petrus. Nonus autem sic incipit: Sequenti die Petrus una nobiscum. Decimus autem sic incipit: Mane autem exorto, Clemens.

Expositio in Apocalypsin Ioannis apostoli sancti Ambrosii episcopi, que decem et octo libris continetur. Quorum primus sic incipit: In lectione reuelationis Ioannis apostoli, fratres karissimi. Secundus sic incipit: Fratres karissimi, in candelabro, de quo, cum Apocalypsis legeretur, audistis. Tertius sic incipit: Modo, fratres karissimi, audimus beatum Ioannem. Quartus sic incipit: Et uidi supra dexteram sedentis in throno librum. Quintus sic incipit: Sicut modo cum lectio diuina legeretur audistis. Sextus sic incipit: Et uidi alium angelum ascendentem ab ortu  solis. Septimus sic incipit: Modo, fratres karissimi, cum Apocalypsis legeretur audiuimus. Octauus sic incipit: uox de celo imperium est Dei qui cor tangit. Nonus sic incipit: Quod audiuimus, fratres karissimi, in lectione que recitata est. Decimus sic incipit: Modo autem audiuimus, fratres karissimi. Undecimus sic incipit: In lectione que modo recitata est, fratres karissimi. Duodecimus sic incipit: In lectione Domini que recitata est, fratres karissimi, dixit S. Ioannes. Tertius decimus sic incipit: Sanctus Ioannes, fratres karissimi, dum de uII angelorum phialis et plagis. Decimus quartus sic incipit: Modo cum diuina lectio legeretur, fratres karissimi, audiuimus beatum Ioannem. Decimus quintus sic incipit: In lectione que recitata est, fratres karissimi,  reges illos. Decimus sextus sic incipit: Quoties Babyloniam nominaui, audistis, fratres karissimi, nolite ciuitatem de lapidibus factam intelligere. Decimus septimus sic incipit: In lectione que recitata est, fratres karissimi, beatus Ioannes euangelista sic ait. Octodecimus sic incipit: Sicut modo audiuimus, fratres karissimi, angelus Domini locutus est ad beatum Ioannem dicens.

Incipit commentarium sancti Hieronymi De Apocalypsi Ioannis apostoli; hic liber sic incipit: Ioannes, qui gratia Dei interpretatur, figuram Christi tenuit.

Incipit Expositio Bede Christi famuli super Apocalypsi Ioannis apostoli, libri III, excepto prologo  ad caput iuncto; quorum primus sic incipit: Apocalypsis Ioannis Christi discipuli quam dedit illi Deus palam facere seruis suis, fundata per apostolos Ecclesia. Secundus sic incipit: Et uidi septem angelos stantes in conspectu Dei. Tertius sic incipit: Et uidi aliud signum in celo magnum et mirabile.

Incipit tractatus De psalmo centesimo octauo decimo Ambrosii Mediolanensis episcopi, cuius prologus sic incipit: Licet mystica quoque uelut tube increpuerit sono. Liber uero sic incipit: Beati, inquit, immaculati, etc. Beati qui scrutantur, etc., quam pulcher ordo, quam plenus doctrine. Incipit tractatus sancti Ambrosii Mediolanensis episcopi in Cantica canticorum, libri u, excepto prologo ad caput iuncto, quorum primus sic incipit: Osculetur me osculo  oris sui, quoniam optima ubera. Secundus autem sic incipit: uox consobrini mei, ecce hic aduenit. Tertius sic incipit: En lectulum Salomonis luxuria fortes ambiunt. Quartus sic incipit: Exsurge, aquilo, et ueni, auster. Quintus sic incipit: Pulchra es, amica mea, suauis et decora. Incipit tractatus sancti Ambrosii De psalmo LXI, in quo infidelitatem et impietatem Maximi tyranni grauiter redarguit, qui ausus est dominum suum Gratianum imperatorem fraude et dolo perimere, quem imperatorem in Domini tabernaculo habitare, et in monte eius requiescere dicit; hic liber sic incipit: Omnium nostrum indubia consuetudo est. Episcopus Ambrosius Mediolanensis sorori sue Marcelline De baculo, liber I; hic liber sic incipit: Sollicitam sanctitatem  tuam. Legatio Aquileiensis concilii ad imperatores, Gratianum, ualentinianum, et Theodosium; hic liber sic incipit: Imperatoribus clementissimis et christianissimis. Item Ambrosii ad eosdem: Imperatoribus clementissimis et principibus Christianis. Item alia eiusdem concilii: Imperatoribus clementissimis. Item alia ad eosdem: Et hoc glorie uestre clementissimus princeps.

Legatio Ambrosii episcopi ad ualentinianum imperatorem: Ambrosius ualentiniano imperatori. Item alia ad eumdem, De contemnendo simulacrorum culturam: Cum omnes homines qui sub ditione Romana reguntur. Item ad eumdem imperatorem, relatio Symmachi prefecti Urbis, ut aram simulacris permittat restitui. Ubi primus senatus amplissimus.  Item Ambrosii ad ualentinianum imperatorem, et Symmachum prefectum Urbis. Beatissimo principi et christianissimo imperatori ualentiniano Augusto, Ambrosius episcopus. Epistola Ambrosii et aliorum episcoporum Italie ad Theodosium imperatorem. Beatissimo imperatori et clementissimo principi Ambrosius, etc. Item alia ab eisdem episcopis ad eumdem imperatorem. Beatissimo imperatori et clementissimo principi Theodosio Ambrosius, et ceteri episcopi Italie. De humanitate et religione ualentiniani Iunioris. Ambrosius Theodosio imperatori: Silentium meum rupit. Ubi se excusat iure Maximi tyranni declinasse presentiam: Ambrosius Theodosio imperatori. Item Ambrosii episcopi ad Theodosium:  Ambrosius Theodosio imperatori. Epistola Ambrosii ad Eugenium imperatorem: Clementissimo imperatori Eugenio, Ambrosius episcopus. Incipit liber sancti Ambrosii De obitu Theodosii imperatoris: Hoc nobis motus grauis. Incipit sancti Ambrosii episcopi De excessu fratris libri II, quorum primus sic incipit: Deduximus, fratres dilectissimi, hostiam meam. Incipit secundus de eadem re: In die octauo superiore libello aliquid indulsimus desiderio. Ambrosius episcopus clericis: Plerumque humanis obrepsit mentibus. Ambrosius episcopus Ireneo: Queris a me cur Dominus Deus manna pluerit.

Sex libri Augustini episcopi catholici in libros Iuliani heretici Pelagiane heresis, excepta epistola  ad caput adiuncta. Hoc opus sic incipit: Contumelias tuas et uerba maledica, Iuliane.

Augustini aduersus libros Parmeniani Donatiste, libri III. Hoc opus sic incipit: Multa quidem et alias aduersus Donatistas. Item Augustinus De bono coniugali. Hic liber sic incipit: In coniugali quippe uinculo, hoc de libro Retractationum. De spiritu et littera, ad Marcelinum, sancti Augustini prologus, ad quem scripserat tres libros. Liber sancti Augustini ad Marcellinum De spiritu et littera: hic liber sic incipit: Lectis opusculis que nuper elaboraui. Sermo sancti Augustini De presentia Dei, ad Dardanum; hic liber sic incipit: Fateor me, fili Dardane. Item sermo sancti Augustini De uirginitate; hic liber sic incipit: Quantam in celestibus beatitudinem  uirginitas sancta possideat. Incipit liber Augustuni De uera religione; hic liber sic incipit: Cum omnis uite bone ac beate.

Libri III sancti Augustini De uerbo Domini in euangelistas tres, id est Mattheus, Lucas et Ioannes; quod opus in duobus uoluminibus scriptum habemus. Non dico quod de uno libro diuisio facta fuit in duo uolumina; sed quia eumdem bis scriptum habemus. Scripseramus quidem eum pridem, sed non tam luculenter ut postea; quorum primus sic incipit: Euangelistam audiuimus, et in eo Dominum eos arguentem.

De consensu Euangelistarum, libri Iu; hoc opus sic incipit: Inter omnes diuinas auctoritates que sacris litteris continentur.

 Liber Etymologiarum Isidori Spalensis  episcopi.

Libri X Liuii  ab Urbe condita, sed capita XL, adhuc desunt Pomposiano abbati, que reperire auide anhelat.

Liber premiorum De libris Noui et ueteris Testamenti. Item liber sancti Isidori De uita, ortu et obitu sanctorum Patrum, qui in Scripturarum laudibus referuntur; hic liber sic incipit: Incipiunt nomina . . . . . . . . . . . Sanctorum Patrum ueteris Testamenti mystice exposita a sancto Isidoro Spalensi episcopo. Hic liber sic incipit: Adam figuram Christi gestauit. Item nomina sanctorum De Nouo Testamento; hoc opus sic incipit: Quatuor.  Chronica sancti Isidori Spalensis episcopi, describens Historiarum breuiarium ab exordio mundi, usque ad Heraclii tempus, liber. Liber Differentiarum Isidori Spalensis episcopi: hic liber sic incipit. . . . . . . Item De distinctionibus quatuor uitiorum; hic liber sic incipit: Contra hec tam Iu uirtutum genera. Item secundus, De differentiis uerborum; hic liber sic incipit: Isidorus lectori, salutem. Plerique ueterum sermonum differentias distinguere studuerunt. Sermo Isidori contra Arianos; qui sic incipit: ueni, Domine Iesu Christe, redemptor noster.

Sermo sancti Ioannis Os aurei, De psalmo L, et penitentia Dauid, qui sic incipit: Ad cene uos reliquias uocamus. Epistola eiusdem ad eos qui dicunt,  Quare non de medio sublatus est diabolus; hic liber sic incipit: Rursum uobis mensam quam pridem promisi. In nomine sancte et indiuidue Trinitatis, incipiunt acta sancti Methodii episcopi Paterensis, De regnis regum gentium, et De nouissimis temporibus certa demonstratio Christiana.

Duo libri Aug. De Genesi contra Manicheos: hoc opus sic incipit: Si eligerent Manichei quos deciperent. Idem duo libri sancti Augustini ad Simplicianum; hoc opus sic incipit: Gratiosissimam plane atque suauissimam interrogationum tuarum dignationem. Item Augustinus ad Dulcitium, de octo questionibus: hoc opus sic incipit: Quantum mihi uidetur, fili dilectissime Dulciti.

Incipit Expositio super Cantica canticorum Apponii;  hic liber sic incipit: Admirantibus uocem Spiritus sancti.

Decreta pontificum . . . . primi Clementis pape ad Damasum.

Item Augustini libri Xu De ciuitate Dei, X in uolumine uno, et u in alio.

Historiarum antiquarum XLIu lib. Trogi Pompeii.

Expositio in Euangelium Matthei edita nescio a quo auctore, cum prologo ad caput iuncto; hic liber sic incipit: Cum diligenti studio, ac cum sollicita diuersis testimoniis prophetarum, euangelistarum numerum uolumus approbare. Hoc autem opus tendit usque ad Euangelium, quo ait: Tunc oblati sunt ei paruuli ut manus eis imponeret et oraret; et diuiditur  expositio libri in LXXuI capitula.

Memento, prudens lector, quia solerti cura  strenuissimi abbatis Hieronymi superius dicti, omnes pene supra commemoratos libros diligenti sibi exercitio iam scribere fecit. Ideo enim dixi, pene, quia quosdam quos sanctus Augustinus in libro Retractationum commemorat, eius auide manus nundum  attingere ualuerunt. Unde sagax ingenium illius nunquam quiescit sedulo rogitando percunctando ubi habiles sanctorum libri latitent, quatenus ad eorum indaginem peruenire, et suo armario addere ualeat, ut inter Italicas Pomposiana mire fulgeat Ecclesia. Omnia Dei clementia circa suos, que sic fidem flagrare facit, ut quasi esuriens comedat  nec satietur, sitiens ebibat ampliusque sitiat. Quippe desiderium illius, modum in requirendo non reperit ullum, sed anhelanter, operoseque annititur, quo, se uiuo, eximia librorum copia propriam ditet Ecclesiam. Sed quia liuor et inique [lingue]  contagium sepe inter felicia secure ac bene gesta rodere solent, non ignoramus futurum fore quosdam superstitiosos et maliuolos, qui ut sancto loco detrahant, ut optimo abbati calumnie . . . . ingerant procaci cura indagare; cur idem uenerabilis abbas Hieronymus uoluit gentilium codices, fabulasque erroris, exactosque tyrannos diuine inserere ueritati, pagineque librorum sanctorum. Quibus respondendum apostolicis uerbis, quia in domo potentis non solum uasa aurea et argentea, sed et fictilia sunt . . . .

 . . . . . Hoc egit ut pro studio et merito suo habeat unusquisque in quibus oblectetur et proprie exerceat ingenium. Hinc et ipsa ueritas ait: In domo Patris mei mansiones multe sunt . Credo ut quanto quis hic erit sanctior, tanto illic beatior. Idem quoque gentilium commentum librorum, si ad puram intentionem, intelligantur [utile est]  . Quid enim aliud sonant quam secularem pompam nichil esse; unde Apostolus: Scimus quoniam diligentibus Deum omnia cooperantur in bonum . Quiescant itaque; argumentosus uero abbas in sancto opere, ut qui bene ceperit, usque in finem perseueret, ut libri posteris profuturi scribantur et pro futuris temporibus ad memoriam retinendum itidem subnotentur.




ANNO DOMINI MXCII
ROBERTUS DE TUMBALENA ABBAS S. uIGORIS.





NOTITIA HISTORICA ET LITTERARIA.


 Robertus de Tumbalena, monachus sancti Michelis in periculo maris, ut scribit Ordericus uitalis lib. uIII Historie ad annum 1094, abbas factus postea monasterii S. uigoris ad muros urbis Baiocensis in Normannia. Romam ille profectus est, ubi a Gregorio uII papa detentus honorifice usque ad mortem Romane fideliter seruiuit Ecclesie, ut Ordericus idem scribit ad annum 1087, libro cit. Inter reliqua peritie sue monumenta, breuem et luculentam sensuque profundam super Cantica canticorum expositionem in Ecclesia dimisit, teste eodem. Hic Commentarius in Cantica canticorum, cuius prologum edidit Ioannes Mabillon tom. I Analectorum, pag. 125, ex ms. codice Balernensis in Burgundie ducatu abbatie ordinis Cisterciensis, idem cum eo est qui huc usque S. Gregorio Magno ascriptus est, ad quem nullo modo spectare censet Petrus de Gussanuilla, in editionem Operum diui Gregorii Magni ultima. Exstat uero ms. in bibliotheca insigni S. uictoris Parisiensis, non pro more suo anonymus, sed cum prefatione, que in aliis mss. deest, et cum littera prima seu initialis auctoris R. in codice inscripto  RR. 12, fol. 187. Idem uel anonymus, uel sub Gregorii nomine simpliciter, in multis Galliarum bibliothecis ms. exstat, ut habet Petrus de Gussanuilla citatus, ubi in editione sua Operum S. Gregorii Magni de mss. codicibus agit ad quos eadem contulit. Quibus addo alios huius exstare mss. codices in bibliothecis Clare uallis et Auree uallis cod. 92, eiusdem Cisterciensis instituti, atque in maioribus passim eorumdem bibliothecis. Esse autem unum et eumdem hunc commentarium cum eo qui Gregorianus dictus est, conferenti utriusque initia cum consequentibus, patebit. Nullusque est qui tam aperte refragabitur rei, nisi qui mentem sanam abiecerit. Neque obiiciendum ex Analectis tom. I, pag. 128, Robertum abbatem Sancti uigoris dimisisse Commentarium suum in duobus libris, anonymum autem tomo III Operum S. Gregorii Magni, pag. 461, Explanationem in eadem Cantica continuam fecisse. Hoc enim postea factum ab SS. scriptoribus est ut dicto obtemperarent abbati qui id in uotis habuit et transcribentibus iniunxit, sub prefationis sue finem tomo I, pag. 128, Analectorum. Nec alium  esse prologum dictorum Commentariorum in Operibus sancti Gregorii, alium in Analectis, instet. Qui enim in Operibus D. Gregorii est, iuxta Petrum de Gussanuille, pag. 458, in manuscriptis multis deest, in aliis discrepat, in aliis breuior uel prolixior legitur, pro captu scribe cuiuscunque. Ipso huius operis et auctoris uero prologo in Analectis citatis existente, ex ms. codice Balernensi, cum auctoris nomine, atque in altero S. uictoris Parisiensis, unde eduxit Iacobus Hommey, de quo infra. Alii quoque duo mss. codices inter mss. codices ecclesiarum Anglie cathedralium et aliarum insignium bibliothecarum, in mss. codicibus ecclesie cathedralis et metropolitice S. Petri apud Eboracum codice 9, num. 2: Frater Robertus in Cantica. Principium:  Seruo Dei Ansfrido. Et codice 8666, in mss. codicibus bibliothece Iacobee codice 944. Roberti Commentarius in Cantica canticorum, habetur excusus inter Opera Gregorii Magni. Ita in catalogo mss. codicum istarum bibliothecarum. Adiicio denique prologum qui in editione Operum S. Gregorii legitur, ab exscriptore aliquo, cui id placuit, esse confictum, atque excerptum ex prologo Richardi uictorini in eadem Cantica, pag. 489 Richardinorum Operum: quem anonymus aliquis partim immutauit, partim per compendium pro libitu constrinxit. Denique Commentarium hunc nuperrime sub nomine S. Radulphi Fontanellensis abbatis, edidit Iacobus Hommey, Augustinianus eremita, pag. 276. Operis quod immerito supplementum Patrum  inscripsit, Parisiis in-8, anno 1684, editum. Deceptus ille ex littera sola nominis initiali R, quam inuenit in ms. codice Nauarrice Parisiensis bibliothece, ut pag. 273 fatetur, anonymum hunc ex coniecturis Commentarium sancto Radulpho Fontanellensi abbati, phantastica prorsus sanctitatis atque commentationis laude, concessit. Quem prologus integer tom. I Analectorum Ioannis Mabillon pag. 125 diserte Roberto Sancti uigoris Baiocensis abbati attribuit: idque post Ordericum uitalem, contemporaneum ac oculatum testem, eiusdem regionis, temporis et ordinis alumnum. Nec ualidum quidquam aduersus tantam auctoritatem reponi a quoquam potest. Ansfridus, cui Robertus opus suum nuncupat, uidetur esse Ansfridus Pratellensis abbas,  Aufridus aliis dictus, cuius epitaphium Ordericus refert loco citato; uel certe Ansfridus abbas tertius monasterii Sancti Saluatoris Constantiniensis. Quo de Ansfrido Pratellensi plura uideri possunt in chronico Roberti de monte, apud Neustriam pium Arturi du Montier, et Sammarthanos fratres tom. Iu Gallie Christiane in Catalogo Pratellensium abbatum. Quis uero sit Anastasius ille, cuius rogatu id Robertus agressus sit, nondum cum Mabillonio tomo I Analectorum, pag. 132, compertum habeo. Claruit itaque Robertus abbas S. uigoris, a medio circiter ad undecim seculi finem, uel circiter. De quo ipse ego in Supplemento Bellarmini de scriptoribus ecclesiasticis, pag. 348; Ioannes Mabillon tom. I Analectorum citatorum, pag. 125 et seqq.





ROBERTI DE TUMBALENA S. uIGORIS ABBATIS COMMENTARIORUM IN CANTICA CANTICORUM LIBRI DUO.




EPISTOLA SEU PRAEFATIO AUCTORIS AD ANSFRIDUM ABBATEM.


Seruo Dei incluso dilectissimo suo, ANSFRIDO, quondam filio et amico, modo, diuina fauente cui uoluerit gratia, Patri et domino, frater ROBERTUS  , hominum minimus, uitam, gaudium et gloriam, que uere gloria est.

Multis iam nuntiis inertiam meam feruor tuus in Dominum sollicitat, ut tibi librum, quem ante hos  quamplurimos dies super Cantica canticorum scripsi, mittam. uix igitur nunc mitto, quem a nomine uideri uellem, si omnibus abscondere possem. Quem enim rudis et impolitus artifex fecerit annulum, ab aliis uideri formidat; suo minime credit, et de alterius iudicio non confidit: dum id, quod sibi soli ante examen perfecte non placet, in examine displicere pluribus timet. Sic ostendentis et sic pauentis, accipe opusculum amici tui. Iudica quid placuerit,  et rescribe quod iudicaueris. uideor forsitan pluribus, quod et tibi uideri timeo, hoc opus presumptione cepisse, presumptione perfecisse: si tamen perfectum est dicendum, quod a doctioribus melioribusque uiris est adhuc examinandum, et utique corrigendum. Mihi quippe, fateor, cum magna indignatione fieri uidetur, ut ego tam rudis studio, tam stolidus ingenio, tam sordidus peccato: in tam antiquum, tam doctum, tam nitidum opus proruperim: ut Salomonis uerba exponerem, qui de Salomone nichil habeo, nisi forsitan quod de illo abominabile lego: scilicet, cum senex factus fuerit, nunc sapiens esse destiterit. Mihi tamen amico tuo crede, quod hunc quem tibi mitto libellum rogatus cepi, multoties admonitus perfeci. Rogauit me dominus  Anastasius, dilectissimus frater et dominus meus, admonuerunt uero cum illo et alii multi, non tantum pensantes mihi innatam stultitiam; quantum amantes tam secretorum uerborum qualemcunque sibi clarere peritiam. Quamuis nonnulli alii, et maxime dominus Beda in hoc eodem laborauerint, secreta patefecerint, posterisque lectionem utilissimam reliquerint. Tu ergo, serue Dei, humiliter lege que inueneris; et si placuerint, transcribe que legeris.

Rogo uero ut in duo principia hoc opus diuidas, quia dictamen illud dum a seipso uariatur, turpe est si sub uno principio uniuersum concludatur. Dum enim ego in cella solitaria positus Cantica canticorum exponerem, contigit ut me quidam amici  mei superuenientes exponentem inuenirent: cumque ea que iam exposueram per partes legerent, laudauerunt quidem opus; sed quod canonicorum librorum exempla non inserueram, quibus que dicerem probarentur, hoc unius inesse dixerunt. Ex illo mox tempore que memorie occurrerunt, pro re quam agebam, exempla apposui, quamuis non necessaria mihi esse uidebantur. Maxime enim compunctioni in expositione intendens, non probanda, sed interius inserta dixeram; unde postea exempla colligens dum breuitati studeo, strictius exposita minus suauia legenti uidentur. Dictaminis itaque uarietas, que exemplorum insertione fit, ibi notatur, ubi dicitur: uadam ad montem myrrhe et ad collem  thuris . Hoc dicto et exposito, finiatur liber primus, incipiatque secundus, sic oriens: Tota pulchra es, amica mea, et macula non est in te . Pergamenum autem, si tibi defuerit, mittam quantum sufficiet.

Lege igitur, frater amantissime, sapientissimi uerba Salomonis Cantica canticorum, que ob reuerentiam sacratissimi sensus, ob excellentiam nuptialis amoris, ob Sponsi et Sponse suauissimam conglutinationem, non solum Cantica, sed Cantica canticorum uocantur. In horum expositione si quid tibi displicuerit, ora pro ignorantia mea; si quid tibi placuerit, ora pro peccatis meis, qui bene loquor et male operor. Quod si librum istum tibi scribere libuerit, non ita in marginibus sicut hic habetur,  scribas, sed continuum in paginis, sicut alie expositiones scribi solent. Hec uero epistola, uolo ut ponatur in capite.



PROLOGUS AUCTORIS.

Tribus nominibus uocatus est Salomon: Salomon, id est pacificus; Edida, id est dilectus; Ecclesiastes, quod est Celet, id est concionator, quod Ecclesias congreget. Is iuxta numerum uocabulorum suorum tria uolumina edidit, Prouerbia, id est Maslot, Ecclesiastem, Cantica canticorum. In Prouerbiis paruulam docens, et quasi de officiis presentibus erudiens. In Ecclesiaste, nature etatis uirum instituens: ne quidquam in mundi rebus putet esse perpetuum, sed caduca et breuia omnia que cernimus. Ad extremum, iam consummatum uirum, et calcato seculo  preparatum, in Cantico canticorum Sponsi iungit amplexibus: quia nisi prius relinquamus uitia, et pompis seculi renuntiemus, non possumus dicere: Osculetur me osculo oris sui. Hoc ordine et philosophi sectatores erudiunt, ut primum ethicam doceant, deinde physicam: et quem in his profecisse perspexerint, per theoriam ad theologiam usque perducant. Hoc notandum est. Titulus enim in Prouerbiis adnotatur: Prouerbia Salomonis, filii Dauid, regis Isrel. In Ecclesiaste uero: uerba Ecclesiastis, filii Dauid, regis Hierusalem. In Cantica canticorum, nec filius Dauid, nec rex Isrel, siue Hierusalem prescribitur, quia ad incipientes et paterna dignitas et regni proprium nomen sufficit: et equalis magister est, et nescit se esse regem. Pacificus Dei  Patris et Ecclesiastes noster Christus est, qui medio pariete destructo et inimicitias in carne euacuans, fecit utraque unum ; Pacem meam do uobis . De quo Pater ad discipulos: Hic est Filius meus dilectus, in quo mihi complacui; ipsum audite , quia est caput Ecclesie.



CAPUT PRIMUM.




1. uers 1. Osculetur me osculo oris sui. Os sponsi, inspiratio Christi. Osculum oris, dulcis amor inspirationis. Dicit ergo sponsa desiderio estuans, et in amplexum sponsi sui inardescens: Osculetur me osculo oris sui. Ac si diceret: Ille quem super omnia,  imo solum diligo, ueniat, qui dulcedine sue inspirationis me tangat, quia cum eius osculum sentio, subita mutatione me derelinquo, et in eius similitudinem illico liquefacta transformor. Fastidit quippe sancta mens omnia que per corpus sentit, et in illa spiritalia tota transmutari concupiscit, et dum ista obstrepunt, in illa fugit, seque abscondere ne hec sentiat, appetit. Ideoque osculum sponsi preerit, quia si ille gratissimi amoris uinculo hanc non trahit, hec ui sue molestissime grauedinis detenta, quomodo se ad illum conferat, omnino non inuenit. Sed pius sponsus anxietatem eius sentiens, amorem diligens, uotum exaudiens, osculum porrigit, et ne desiderio lassescat, gustu sue suauitatis lenit, et dum suam presentiam exhibet, eam ad  maius dilectionis osculum accendit. Unde hec illum sentiens, ad eum se conuertit; et quem presentem habet, mox gaudens, uoce mutata, alloquitur et dicit:




2. Quia meliora sunt ubera tua uino, fragrantia unguentis optimis. Ubera sponsi, dilectio Dei et proximi. Ex his uberibus sponsam suam lacte pietatis nutrit et inter tentationum turbines, his eam fouet, et, ut persistat, reficit. Quid autem per uinum, nisi cura temporalis exprimitur? A qua mens secularis cuiuslibet inebriatur, ut ad inuisibilia cognoscenda, aut ex toto, aut pene insensibilis reddatur. Sed ubera sponsi uino meliora existunt, quia illud necat, hec nutriunt; illud oculos mentis turbat, hec  acuunt; illud apostatare facit sapientes , hec ipsos idiotas utique sapientissimos faciunt, que quot uicibus sponsa cum dilectionis ubertate sugit, tot sententias sapientie sibi in uentrem memorie trahit. Charitas enim cor pacificat, mentem in tentationibus roborat, et ut sedes sapientie sit anima iusti, quietem tribuit, et locum preparat. Hec itaque ubera unguentis optimis fragrant, quia odorem suauitatis per sapientie uerba et sanctitatis exempla secum portant. Quicunque enim sancta caritate Dei se reficit, is spiritualium donorum et odorem et suauitatem sentit. Quorum bonorum ubertate proximos quosque ad interiora gustanda secum trahit, et ut in amorem diuinum conualescant, istis uberibus nutrit.


 

3. uers. 2. Oleum effusum, nomen tuum. Nomen sponsi, Christus est. Sed nomen sponsi quasi oleum effunditur, quia quicunque nomine Christiano in ueritate censentur, caritate sancta affluunt, qua molliuntur, et ut flammas exemplorum emittant, eadem caritate perpetuo suffunduntur. Hac caritate in amorem ipsius Christi uehementius accenduntur, et ab ipso accipiunt, quo ei amplius inhereant, quo perfunduntur. Hinc est quod sequitur:




4. Ideo adolescentule dilexerunt te. Quid enim per adolescentulas, nisi sancte anime designantur, que baptismatis aqua per Spiritum sanctum regenerantur,  et in nouam uitam per Nouum Testamentum transformantur? Que propter olei infusionem Christum diligunt, quia ad gratiam uocate, in eo suauitatem uite perpetue inueniunt, pro cuius suauitatis dilectione, omnes mundi fastus et diuitias respuunt. Sunt enim nonnulli qui ita Deum diligunt ut se ipsos contemnant, in interiora se rapiunt ut Deum inueniant. Et quia Deus in superficie non iacet, meditationibus laborant, subtilissime cogitationes suas examinant, lectionibus uacant; et quo modo Deus inueniatur, omnibus modis perquirere non cessant. Hi profecto odorem unguentorum sentiunt et olei infusione se inungunt, quia dum omnem putredinem uitiorum abiiciunt, flores sibi inueniunt, quorum compositione suaueolentia unguenta faciente  Deo conficiunt. Qui eiusmodi est, desiderio estuat, et quasi nichil habeat, semper maiora exoptat. Et quia sibi uirtus non suppetit, in Deum inhians, trahi se postulat dicens:




5. uers. 3. Trahe me post te, curremus in odorem unguentorum tuorum. Non currit, qui non trahitur, quia quem gratia diuina non adiuuat, molestia sue corruptionis grauatur. Gratia quippe diuina nos preuenit, et internorum dulcedinem nobis ostendens, de exterioribus nos compungit, moxque in illa transiens animus pre eorum dilectione temporalia uilipendit. Iste ergo qui trahitur, currit, quia uinculum amoris libenter sequens, gratie roboratus amore, sine grauedine obstacula omnia  transit. Nec mirum, cum unguentorum odorem sequatur, quia cum spiritalium donorum suauitas sentitur, quid est in hac temporalitate, cuius desiderio omnia sancta sponsa Christi, ne in illa properet, teneatur? Ibi quippe lenitate unguentorum gaudet, et dum naribus discretionis spirat, caritas sibi suauiter olet. Hinc est quod a singulari numero ad pluralem transit, quia in dilectione Dei, etiam preceptum, quod de proximi dilectione nos admonet, inuenit; quo instructa, eructat nobis foras, quod gustauit suauiter intus, dicens:




6. Introduxit me rex in cellaria sua. Quid per huius sponsi, qui rex est, cellaria intelligimus, nisi sancte Scripture arcana, que rimamur, nisi sancte  contemplationis mysteria, quorum deliciis, si reficimur, mox conualescimus? In illa procul dubio, quisquis introducitur, omnia temporalia mox contemnit, quia eternis ditatur. Ideo sequitur:




7. Exsultabimus et letabimur in te, memores uberum tuorum super uinum. Sancta anima sponsa Christi in sponsi sui deliciis exsultat, dum corporalia respuit, et in spiritalibus se occultat. Eumdemque sponsum delicias suas facit, in cuius respectu mundana omnia non curat. Sed hec in memoria uberum agit, quia, dum recolit quanta caritate Christus eam dilexerit, qui sanguine suo eam moriens in cruce redemit, et quotidie eam in sinu Ecclesie  matris eiusdem, sanguinis lacte nutrit, procul dubio magis magisque eius dilectionem intendit. Quod lac bene super uinum dulce esse dicitur, quia per sanguinem Christi misericorditer educamur, qui per legis litteram seuere prius constringebamur. Per quam dilectionem adimpletur quod dicitur:




8. Recti diligunt te. Soli utique recti Christum diligunt, quia quicunque adhuc per distorta uitiorum, ex desiderio currunt, dum in rectitudinis lineam semper offendunt, ipsum iustitie auctorem Christum omnino diligere non possunt. Tunc uero homo per uiam ueritatis incedit, cum et opera uirtutum exsequitur, et tamen peccata sua semper agnoscit. Ideoque et dicit:


 

9. uers. 4. Nigra sum sed formosa, filie Hierusalem, sicut tabernacula Cedar, sicut pelles Salomonis. Nigram quippe et formosam sancta anima se bene dicit, quia semper et turpitudinem peccatorum suorum perspicit, et tamen illius iustitie quam in intimis uidet, in exterioribus sibi solerter formam gerit. Que bene sicut tabernacula Cedar nigra, sicut pelles Salomonis formosa dicitur, quia in quantum tenebras mortalitatis portat, nigredine corruptionis sordidatur. Cedar enim tenebre interpretatur; Salomon uero, qui Christum significat, pacificus dicitur. Formosam ergo se sicut pelles Salomonis dicit, quia dum sanctos quosque qui ad imitationem Christi se mortificant, imitari non negligit, eorum utique pulchritudini  per similitudinem se iungit. Ne uero proximi eius nigredinem intendentes, minus exempla bonorum eius ad imitationem diligant, turpitudinis causam satisfaciens ostendit, dum ab admiratione sua filias Hierusalem repellit, dicens:




10. uers. 5. Nolite me considerare, quod fusca sim, quia decolorauit me sol. Per solem Christus significatur. Sol ergo eam decolorauit, quia quantumlibet fulgeat anima, in comparatione Christi, fulgorem amittit. Sunt quippe nonnulli, qui in hac nocte mundi uelut stelle hominibus fulgent, luminaria proximis apparent; sed mox ut iustitie Christi se comparant, quasi sine luce sunt, qui bene incomparabiliter  prius hominibus lucebant. Qualiter uero ad hoc peruenerit, ut aliquantulum luceret, ostendit cum subiungit:




11. Filii matris mee pugnauerunt contra me, posuerunt me custodem in uineis. Mater sponse, sancta Ecclesia; filii matris, sancti apostoli exstiterunt. Ante apostolorum quippe predicationem, pene totus mundus rebellis exstitit, omnis pene anima idolorum se cultibus sordidauit, et cupiditates sceleratas accumulauit. Apostolorum uero predicatio superueniens, contra omnes uerbo pugnauit, in multis regnum demonum expugnauit, et regnum Christi, id est sanctam Ecclesiam, ampliauit. uinctam ergo Christo,  et sanctificatam congregationem, apostoli custodem in uineis posuerunt, quia primos credentes in Ecclesias per mundum, ut eas et congregarent et custodirent, disperserunt. Cuius dispersionis causam ostendit, dicens:




12. uineam meam non custodiui. Quid per uineam singulariter, nisi Iudea designatur? Que a se fideles expulit, quia custodiri aspernabatur. Predicatione quippe expugnata, et sponsa Christi facta anima, dilectione ardet, et inquirendo eum, quem diligit, in intimis se exercet, dicens:




13. uers. 6. Indica mihi, quem diligit anima mea, ubi pascas, ubi cubes in meridie, ne uagari incipiam  post greges sodalium tuorum. In meridie Christum sub umbra pascit, et cubat, qui in refrigeratione Spiritus sancti, sibi quasi requiem et pastum parat. Per meridiem quippe ardor uitiorum exprimitur; per umbram uero spiritalis gratie flatus designatur. Meridie ergo feruente, in umbra Christus requiescit, quia dum in reprobis estus uitiorum flagrat, ipse sponse sue refrigerium tribuit, et in ea sibi delectabilem locum quietis efficit. Sed hoc sibi sponsa indicari deposcit, quod nulli unquam declaratur, nisi ei qui idem sanctificatricis gratie munus percipit. Quare uero ad hec percipienda estuet, manifestatur cum dicitur:




14. Ne uagari incipiam post greges sodalium tuorum.  uere, in quo Christus non cubat, uagatur, quia mens, quam ille suauis et ponderosus Christi Spiritus non implet, multis cogitationibus dissoluta circumfertur. Sed qui sunt sodales Christi, per quorum greges sponsa uagari pertimescit, nisi falsi quique Christiani? Qui aut ob nominis solius, aut etiam sacramentorum communionem, fratres Christi uocantur, quia electis quos ipse fratres uocauit, in Ecclesia cohabitando, sociantur. Quorum multitudines bene per exprobrationem greges appellantur, quia, dum quasi irrationabilia animalia sine ordine uiuunt, seductoribus spiritibus ad deuorandum traduntur. Per huiusmodi greges uagatur quisquis ab intimo desiderio expulsus, reproborum  stultitiam persimiles cupiditates imitatur. Hos quippe electi cum moleste patiantur, per eorum persecutiones probati, mundiores ad eterna bona perducuntur. Unde admonetur sponsa, cum per increpationem dicitur:




15. uers. 7. Si ignoras te, o pulchra inter mulieres, egredere, et ubi post uestigia gregum. Si ignorat se sponsa, egrediatur et abeat, quia quisquis nescit se in hoc positum, ut tentationes per sufferentiam uincat, a familiaritate Christi recedit, quia in bello positus, cum Domino suo pugnare recusat. Sciendum est enim omnibus quod cum in tentatione sumus contra eras potestates pugnare precipimur, quia sine uictoria coronari non possumus. Etsi aduersarius  deest, nec est quem uincamus; ideoque corona deerit, quam nonnisi uincentes capiemus. Hoc qui ignorat in bello est et quasi in pace exsultat, et eo frequentius uulneratur, quo securior est: quia nescit uidere quem caueat. Digne ergo a pugnatoribus secernitur, ut uestigia gregum sequatur, quia dum prudentes quosque imitari negligit, necessario reprobos sequitur, quos stultitia brutis animalibus similes fecit.




16. Et pasce hedos tuos iuxta tabernaculum pastorum. Per hedos, immunde cogitationes designantur; per tabernacula pastorum, conuenticula hereticorum exprimuntur. Qui ergo pugnare nescit,  iuxta tabernacula pastorum hedos pascit, quia quisquis obsistentibus tentationem gladiis uiriliter non resistit, immundas cogitationes, quasi hedos lasciuos, in corde nutrit, et efficitur ei similis etiam qui a fide recedit. Anima uero que sponsa Christi effici concupiscit, qualiter se habeat, Christus eam docet, cum ei per comparationem protinus dicit:




17. uers. 8. Equitatui meo in curribus Pharaonis assimilaui te, amica mea. Scimus quia equitatus Isreliticus, currus Pharaonis fugiens, in mari demersos reliquit, nec tamen statim terram repromissionis intrauit, sed prius multas tentationes in eremo  quadraginta annis sustinuit, multos reges multis laboribus expugnauit, et sic tandem ad beatam terram, in qua cum sponso delectetur, peruenit. Cui bene dicitur, quod subditur:




18. uers. 9. Pulchre sunt gene, sicut turturis. Turtur postquam parem suum perdiderit semel, nunquam alteri se iungit, sed semper solitarie habitans in gemitu perseuerat, quia quem diligebat non inueniens, querit. Sic sancta queque anima, dum a sponso suo absens est, ab eius amore non recedit, sed in eius desiderium semper anhelat et gemit. Et dum illum quem ualde diligit, non inuenit, quia ab omni alieno amore se retrahit, quasi in genarum uerecundia castitatem cordis, ipso habitu et  actu exteriori ostendit. Sequitur:




19. Collum tuum sicut monilia. Per collum sponse, predicatores sancte Ecclesie designantur. Monilibus predicatores comparantur, uel quia Ecclesie sunt ornamentum, uel quia Ecclesiam muniunt, ut pectus monile uel a rotunditate, id est perfectione. In monilibus, gemme in auro ponuntur. Per aurum quippe sapientia, per lapides ornamenta exprimuntur. Collum ergo sponse sicut monilia existit, quia quilibet rectus Ecclesie predicator, et sapientia interius se induit, et opera exterius exercet, que in sapientia uidit. Cui et adhuc dicitur:


 

20. uers. 10. Murenulas aureas faciemus tibi, uermiculatas argento. Murena piscis est, qui captus uertit se in circulum, ad cuius exemplar fit inauris, que murenula dicitur, qua designatur predicatio, que in auribus inheret, et eas penetrat. Murenulis, monilia collo ligantur, quia et sapientia et religio a Scripturis sanctis, predicatoribus adiungitur. Per murenulas enim Scriptura sancta intelligitur. Que bene auree et argento uermiculate dicuntur, quia et sapientia Scriptura sancta fulget, et sonora predicatione per uniuersum mundum auditur. Sicut enim per aurum sapientia, sic per argentum sancta predicatio demonstratur. His uerbis sponsi sponsa respondet, et per corporeas rerum species amorem  intimat, quo spiritaliter intus ardet, dicens:




21. uers. 11. Dum esset rex in accubitu suo, nardus mea dedit odorem suum. Nardus est herba humilis, que gustata frigus expellit, et calefacit membrum. Accubitum suum rex tunc intrauit, quando Dominus noster iehsu Christus corporaliter celi interiora penetrauit. Quo ibi requiescente, nardus sponse odorem suum dedit, quia uirtus sancte Ecclesie, suauem famam bonitatis longe lateque sparsit. Ad celos enim Dominus ascendit, et Spiritum sanctum suum super discipulos misit, quo impleti uerba salutis mundo predicarent, et per sancta opera boni odoris famam circumquaque diffunderent. Hunc quippe in baptismo unaqueque fidelis  anima recipit, ut per eum sibi ex uirtutum confectione unguenta componat, et proximos exempli exhibitione, quasi unguenti odore reficiat. Sequitur:




22. uers. 12. Fasciculus myrrhe dilectus meus mihi, inter ubera mea commorabitur. Mortuorum corpora myrrha condiri solent, ne putrescant. Myrrham quippe, etc. Reliqua usque ad finem Commentarii habes ad uerbum in Expositione que sub nomine S. Gregorii Magni inter eius Opera edita est. uide Patrologie tom. LXXIX, col. 471.





ROBERTI DE TUMBALENA PRIORIS S. uIGORIS EPISTOLA AD MONACHOS S. MICHAELIS DE MONTE De quodam monacho epileptico a leuitate conuerso.


 Fratribus montem Beati Michelis habitantibus, frater ROBERTUS et fratres ceteri beati uigori in Monte-chrismatum seruientes.

 Benedictus Deus Pater, et benedictus Dei Filius, sanctusque utriusque Spiritus, trinus in eiusdem maiestatis substantia Deus, qui nil odit eorum que  fecit , quoniam uult omnes homines saluos fieri, et ad agnitionem ueritatis uenire , qui nos etiam contemptores non contemnit, sed aduersos conuertit, conuersos diligit, dilectosque ad uultus sui hilarissimam beatissimamque uisionem in mirabilibus sue potestatis singularis prouehit. Hic est Deus noster, solus timendus, solus amandus, qui non respicit hominis [f. homines], sed perdit ea que sunt, ut ea que non sunt instruat, qui apud nos quoque ultimos seruos suos timorem suum et amorem reuelauit, percutiens superbos, et sanans humiles. Rem uobis loquar dignam memoria, nostris temporibus inauditam, que cum omnium aures magnitudine singularitatis sue ualeat exturbare, uos tamen montanos fratres maxime percutit et sollicitat, quia de  uobis est et uobis mittitur. Hugo uocatus frater quidam apud nos degens, nepos Lonensis abbatis quem uos optime nostis, quia apud uos in scholis nutritus est puer, iste quem loquor rem incurrit que uobis necesse est ut nota fiat. In choro quadam die, tertia feria, dum fratres nostri missam matutinalem celebrarent, erat et ipse cum ceteris, ut nobis uidebatur, sanus et hilaris, qui pauxillulum doloris in capite sentiens lectum adiit, ut se prosterneret et quiesceret, ubi cum, nobis omnibus ignorantibus, iaceret, subito illa molestia arripitur quam medici epilepsiam uocabulo Greco dicunt, uel sacrum morbum, eo quod sacras hominis partes, ut est caput et mentem, occupet. Nos uero uulgariter guttam caducam, ex eo quod cadere faciat, uocamus. Hac  igitur arreptus est; confestim mentem perdidit, oculos clausit, quos etiam manibus stringit, genua curuauit, calcitrans et uoluens se in lecto. Ego uero cum fortuito casu in claustro sedens scriberem, cucurrit frater quidam exturbatus, et dicens Hugonem mori. Ad hanc uocem cum ego tremefactus surgerem, curreremque post eum, iam finita missa, fratres omnes currebant portantes crucem aquamque benedictam. uenientes igitur, sine mente iacentem inuenimus, stringentem manibus oculos, et genibus calcitrantem. Expergefacti itaque, septem psalmos penitentiales incepimus; uidens uero manus illius oculos ultra quam expedire uideretur opprimentes, attraxi eas a loco, dedique fratribus ut  tenerent, reluctante illo plurimum, quamuis nichil sentiente. Paululum uero cum ibi super illum psallentes et signantes cum cruce stetissemus, iussi ut in oratorium portaretur. Quem cum obedientes fratres undique apprehensum uix portassent, iaciebatur enim inter manus nostras morbo, et dissoluebatur omnibus membris torsione mirabili et miserabili, ante beati Nicolai prostrauerunt altare, seque prosternentes et nimia contritione psallentes. Ubi cum ego adessem et mirabiliter dolerem, adeo cruciabar lacrymis et suspiriis quatientibus, ut nec loqui nec psallere ualerem, herens tantum solo et fletibus mestis. Dictis itaque psalmis septem et litania, postea dicebantur triginta, quos usus monachis est ante nocturnam synaxim celebrare, cum ille  surrexit planctus miserabiles emittens, nosque, qui eum circumdederamus, dolore nimio et intolerabili concutiens. Surrexi tunc e solo ueniens ad illum, ubi in manibus fratrum iacuerat, iamque surrexerat tantum ut sederet. Aspicientem uero eum et uix me agnoscentem rogaui lacrymis infusus, ut nobis quomodo erga se esset ediceret; qui tandem nimis . . . . . et submisse loquens ait se miserabiliter tortum et confractum. Precepi igitur ut in quodam, qui ibi aderat, lecto poneretur ut quiesceret. Quo sic facto, rogaui fratres ut more suo in capitulum irent, quia ego a fratre, omnino dolore me agitante, recedere non ualebam; sedi uero coram eo merens et lacrymans; locutusque cum eo, ait itaque: »Mihi facta est uox quedam terribilis modo dicens: »Cur de monasterio  tuo egressus es?« Cui sic increpanti me et terrenti, alia uox, me audiente, satis placida et suauis confestim respondit: »Quid ex hoc ad te?« Dumque ego si aliquid uidisset quesissem, tantum audisse, nichilque se uidisse dixit. Finito tandem capitulo, et uocatis quibusdam fratribus, iussi ut in domum infirmorum portaretur, qui portatus iacuit, egoque secutus eum, quippe quem nullo modo res tam noua et tam tristis dimittere me sinebat, assiduus eram. Septies autem usque ad eamdem horam crastinam, nobis presentibus et uidentibus, eadem passio eum arripuit, aliis uero diebus pene omni die semel aut bis idem passus est. uocati igitur medici duo doctissimi, qui in ciuitate presentes aderant, fecerunt ei quidquid potuerunt; sed  quem sua manu prostratum Deus sola sua operatione sanandum prouidebat, humane manus molitionibus erigendum non aptauit.

Dum hec agerentur, quadam die ego, qui pene assiduus aderam, domum in qua frater separatus, ut huiuscemodi rei competebat, habebatur, intrans, eum et ridentem, sedentem, iocantemque cum famulis, qui eius seruitio, me precipiente, seduli assistebant, inueni; tante namque leuitatis erat quante uos scitis, ut dum mecum in claustro ante hanc egritudinem uiueret, nullis minis, nullis plagis, nullis blanditiis, nullis admonitionibus ad se rediret ut se cognosceret; indomabiliter enim leuitati, iocis et lasciuie iuuenili instans, scurrilitates ex toto  sequens, contemnebat omnino, nec alio modo frenabat. Sed quid loquor de humano adnisu, cum tunc diuino iudicio tortus, tam incertis, tam horribilibus tormentis quateretur; nec sic duritia eius frangeretur, ut uel aliquantulum minus lasciueret, imo amplius et amplius moribus soluebatur: neque enim continua passione, sed incertis spatiis accedebat passio, torquebatur, tenebatur, et dimittebatur? Qui dimissus una hora aut dimidia, repertis uiribus, surgebat et pristina leuitate pascebatur, morboque tortus insania iuuentutis eo peius quo uoluptuosius torquebatur. Intrans itaque, ut dicere ceperam, domum, cum mihi ualde risus tam importunus displiceret, tacui, et sedi cum eo, parcens ei nichilque dicens, etiam non displicere quod agebat simulaui;  timebam enim ne forte uerbis meis, si aliquid durius loquerer, turbatus passionem solitam incurreret, unde ego sepe etiam dissimulans iocabar, congaudens omnino sanitati eius et quieti. Cum igitur sederem cum eo, ait: »Nocte ista preterita dormiens, uisus sum mihi iudicio diuino presentari; ubi cum assisterem, conscientia torquente, accusabar, adductis coram me multis, que feceram, malis que horrebam penaliter, erubescens amplius, quam nunc cogitatione comprehendam.« Hoc ego audiens et in eo nichil timoris nichilque aspiciens grauitatis, tacitus dolui, et inclinatis oculis cogitabam quante duritie esset homo, qui nec diuino iudicio exterritus terrebatur.

Transactis tandem in hac passionis euntis et  redeuntis alternatione uiginti et septem diebus, uicesimo octauo ego, qui eum absque intermissione in memoriam gerebam, post cenam fratrum locum ingrediens sedi iuxta cortinam, que ante lectum fratris tensa pendebat. Cumque diu sederem, et ille in lecto iaceret, mirabar quod non loqueretur; aperiens uero cortinam aspexi, et ecce iacebat supinus, clausis oculis, tanquam dormiens. Cumque aspiciens hesitarem, dubitans utrum somno an morbo teneretur, nullatenus enim, sicut pridem accedente passione solebat, mouebatur, accessi propius, et caput eius agitans, clamansque eum nomine proprio, cum non respondisset, nec oculos aperuisset, deprehendi passionem accessisse, et exspectaui donec recederet; que cum recessisset, aperuit ille oculos,  et extensis poplitibus planctum flebilem emisit, dicens se nimis laborasse, et lacessentibus membris fatigari, sicque ter eadem hora mecum eo loquente, accedente passione iuit et rediit. Cumque ego ualde dolorem, tanta contritione uidens fratrem et filium meum laborare, pro quo animam ponerem, si possem, nec ualerem succurrere, ingemiscens interno suspirio, dixit mihi: »Pater, Pater, quam pessimam noctem ducere me oportet hanc, que imminet!« Cum rogassem ut diceret quid timeret, et qualiter hoc sciret, adiecit: »uocem audiui terrentem me nimis ac dicentem: Roga priorem tuum Robertum et fratres tuos ceteros, ut orent pro te, quia nisi diuina pietas subuenerit, passimam noctem passurus es istam. Nunc ergo, Patres, succurrite et orate pro  me, quia ualde timeo attendens uerba que dicta sunt mihi.« Me itaque precipiente, confestim uocati sunt fratres quatuor, quos ego nominibus designaui, allatoque cum cruce et candelabris Christi Domini nostri sacrosancto corpore, me exhortante, premissaque confessione, corporis sacri communionem sumpsit, factusque securior iacebat, nobis coram sedentibus et exspectantibus pariter omnibus aut gratiam aut iudicium Dei, quia omnia quecunque uult potest. Et ecce iam facta nocte et quiescentibus fratribus, exceptis iis qui mecum erant, accedente passione, abiit a nobis, sicut consueuerat, claudens oculos, et iacens immotus. Cumque nos psalleremus, et ipse sepius iret et rediret, iussi  excitari fratres qui dormiebant, ut uenirent; quibus illico introgressis, psallebamus omnes eadem intentione precantes, ut fratri nostro, qui erat sicut nos, pietas diuina subueniret. Tum subito ille, uidentibus nobis omnibus, claudens more suo oculos abscessit, sicque aliquantulum iacens rediit, apertisque oculis me intuens, qui semper faciei eius assistebam, dixit: »Dicite dominis istis ut uadant et requiescant, quia ego Dei gratia liber sum et absolutus ab hac passione, nichil passurus usque in diem tertium.« A quo cum quesiuissem qualiter hoc sciret, respondit: »Audiui uocem que mihi diceret: Dic seruis Dei qui circa te sunt, ut uadant et requiescant, quia usque in tertium diem nichil huius morbi passurus es.« Certus igitur factus, iussi ut recederent  qui uenerant, et abierunt.

His itaque dictis et actis, factus est sanus frater, sic permanens tota illa die, nocte et die sequenti, usque in diei tertie nonam uel decimam horam. Mansit uero timidus ualde, et frenata admodum pristina leuitate, cum merore graui prestolabatur, quid super eo fieri uellet Deus. Adii autem eum et accersiui uerbis, rogans ut ad cor suum rediret et agnosceret quid fuerit, confitereturque omnia peccata sua, et illa maxime, quibus tanquam tormentis conscientia eum in diuino iudicio, sicut in somnis uisum est sibi, cruciauerat; quod ille audiens et annuens, illico confitens exposuit mihi omnem uitam suam preteritam, quantum recordari potuit, planctu quo ualuit, assumensque consilium a me, quod  melius inueni. Die tertia, que minarum dies erat, me consulente et monente, mane in oratorium, cum et ego secum irem, perrexit, fratribusque primam psalmosque sequentes et missam matutinalem, que etiam ex iussu nostro pro peccatis illius celebrantibus, ille extra chorum sedens, in meditationibus et lacrymis perseuerabat. Nos uero finitis que finienda erant, hora illa capitulum introgressi sedimus, et post alias sermocinationes, que necessarie uidebantur, de illo mentionem introduxi, omnibusque annuentibus uocatus est in capitulum, hoc enim a me petierat, me tamen prius consulente et monente, sequebatur; quippe iam multum domitus uoluntatem meam ex toto in quibuscunque poterat. Ingressus  igitur prosternitur toto corpore coram nobis, tantis lacrymis plenus, tanto luctu fractus ut me ex imo corde concuteret, tantoque dolore ut uix loqui ad uerba illius ualerem, misto gaudio agitaret. Gaudebam enim uehementer, quod tam superbum, tam lasciuum, tam pertinacem in omni adolescentie uanitate, modo prostratum, tam humilem, tam modestum, tam conuersum ad omnem penitentie grauitatem uidebam. Surrexit igitur, me iubente, et in eodem luctu persistens, adeo ut uix loqueretur, quesiuit a nobis ut super eo et super peccatis suis, que ualde plurima se fecisse cognoscebat, et quibus, ultra quam putauerat, grauabatur, preciperemus quod placeret. Ergo respondi ego pro omnibus ut potui, neque enim ad perfectum cordis gemitus et  lacryme deffluentes exprimere permittebant quod uolebam. Suscepit itaque a fratre, cui preceptum est, exutus staminio iudicium uirgarum cum tanta humilitate, sicut mihi postea priuatim ab eo dictum est, ut parum sibi uideretur, quod percutiebatur. Precepi igitur fratribus, qui per omnia obedientes erant, ut illa die ieiunantes et pulmentorum coctorum perceptione penitus abstinerent. Prandium uero uestrum, inquam, ex toto ego, ut solitum est, uobis parari faciam, quod pro uobis pauperes in eadem domo refectoria una hora ante uos discumbentes comedant, ut in omnibus que possumus, et ieiuniis et orationibus et eleemosynis fratri in necessitate tanta posito succurramus.

Quibus omnibus concessis, petitisque orationibus  a fratre, qui coram astabat flens ubertim et grauiter suspirans, et premissis a nobis qui sedebamus, uix fletus ut loqueremur interrumpentes, surreximus, euntes cum psalmorum septem decantatione in oratorium, ubi prostrati iacuimus, donec finiti sunt. Post que omnia precepi uni ex fratribus ut missam pro peccatis illius statim diceret, quam audiret ipse, et sacramenta corporis et sanguinis Christi perciperet. Factis igitur omnibus que dicta sunt, datisque pauperibus refectis per singulos singulis denariis, feci etiam coram fratre, propter quem hec omnia fiebant, comedente, pauperem qui inuentus est sedere, ut cum eo comederet. uolebam enim omnino ut non solum pro eo, sed etiam cum eo Christus in  forma pauperis reficeretur, quem in necessitate tam proxime futura deprecabamur omnes fieri adiutorem. Dati sunt etiam huic duo denarii, quos ad hoc ego fratri tradideram. Cum itaque comedissemus omnes, et hora que timebatur proxima fieret, ego domum intrans fratrem sedentem inueni et timidum; qui illico mihi dans manum et a me susceptus surrexit a loco in quo sedebat, uadens mecum et iaciens se in lectum, ubi cum coram eo sederem, post paululum suspirans, ait: »Heu, Pater, quantum modo in capite doleo! modo mihi genua dolent, modo crura; nunc brachia, et ecce per totum corpus dolor ingeminatur et crescit.« Cumque hec dicens uehementer doleret, affuit quidam laicus, cui ut loquerer oportebat, et exiui, cum statim reuocatus a puero,  qui egroto assistebat, ingrediensque domum inueni eum iacentem arreptumque molestia pristina; non tamen calcitrabat aut uoluebatur sicut prius, sed clausis oculis, tanquam dormiens non mouebatur. Cumque post aliquantulum temporis rediens aperiret oculos meque inspiceret assistentem, iterum eodem modo raptus est; et cum sepius fieret, et ille spumaret, uidens ego laborem eius tantum ingemui ex intimo, et misi pro conuentu fratrum ut adessent; quibus presentibus et psallentibus nobis coram omnibus egrotum molestia sua arripuit. Cumque adhuc ab eadem teneretur, clausisque oculis et pugnis, nichil eorum, que a nobis gerebantur, sentiret, aperuit manum dextram subito, et erigens eam ad caput, signauit seipsum ter, nobis uidentibus et  mirantibus. Psallebamus igitur quantum poteramus, exspectantes ut rediret ad sensus, et sciremus ab eo quare hoc fecisset. Et ecce rediit, planctu se concutiens, et dicens: »Deus, Deus, quantum constringor.« Cui cum ego, psallentibus ceteris, dicerem ut quid erga se fieret aperiret, respondit: »Male bestie me impetunt.« A quo cum quererem utrum nunc presentes sunt, an recesserunt, ait: »Recesserunt.« Precepi illico fratribus omnibus ut euntes agerent orationes et laudes uespertinas. Quibus egressis, remanens ego solus cum fratre iacente sciscitabar diligenter, ut audirem ab eo de signo crucis quod ter fecerat, et bestiis quas dixerat, ueritatem. De quo cum sollicitum me uidisset, ait: »uisus est mihi modo ostiolum istud intrare homo  nigerrimus et horridus plusquam dicere ualeam, oculos habens igneos et ab ore ignem iaciens et super me efflans, trahensque duos canes horridos manu, sicut erat et ipse, quos cum in me animaret et cogeret, egoque illos me impetentes ualde expauescerem, unum eorum, qui anteibat, pugno percussi et effugaui, cumque accessisset alter, nec tam proximus, quam alius fuerat, fieret, percussi et eum pugno, et post primum expuli. Ab iis liberatus effugatis iui ad hominem, qui loco heserat, et similiter pugno percutiens, post canes eieci, sicque, Domino miserante, tribus ictibus liber factus sum ab his tribus hostibus. Intellexi igitur, quod tres ictus isti fuerunt tria signa crucis que uideram, nobis psallentibus, fieri.«

 Interea, reuocato uno ex fratribus qui abierant, pensum orationum uespertinarum et laudum cum egroto, qui et ipse nobiscum psallebat, persoluimus. Postea etiam aliud uocari precepi, ut tres essemus cum fratre iacente; alii uero omnes, finitis officiis diurnalibus, ex precepto nostro temperius quam consueuissent dormitum ierunt. Reputabam enim tractans in corde, ut si maxima imminente necessitate aut mortis aut alicuius exitii, quid enim futurum esset incerti eramus, oportebat omnes affuturos esse; bonum erat si aliquantum somno refecti fuerint, et magis sobrie facerent quidquid agendum esset. Fuimus itaque tres cum illo quarto qui patiebatur, loquentes cum eo et consolantes eum, quantum  posse dabatur nobis. Tante uero debilitatis uel lassitudinis in corpore erat ut cum in lecto quo iacebat, quoquo modo, ut uel parum tam maxima molestia saltem mutandi situm leuigaretur, componere se uellet, nullo modo ualeret. Nos uero, qui aderamus, cum ad appetitum, quem fieri in eo uidebamus, uellemus eum componere, uix eum etiam cum labore mouebamus. Ad nature necessaria cum ire uellet, nec surgere nec a loco se mouere ualens, duobus fratribus, tensis brachiis, erigendum portandumque se prebuit, qui eum cum labore, sine illius aliquo motu auxiliabili, excepto quod peden per terram magis trahebat quam regebat, portantes et reportantes in lecto coram me posuerunt quomodo potuerunt. Et cum tante egritudinis pondere premeretur,  dicebat tamen uideri sibi quod nichil in corpore pateretur, pre timore quo animus eius cruciabatur. Cumque ego quererem quid timeret: »Timeo, inquit, me in illorum, quos uidi, manus aut in nequiores reuersurum.« Loquebamur autem sic inuicem, et ecce, iam nocte imminente, raptus est iterum et spumabat, erigensque sicut prius manum, signauit se totum. Cumque nos psalleremus, et ille rediret, quesiuimus utrumne uidisset aliquid? »uidi, inquit, intrantes domum hanc homines tres, qui lanceas tres gestabant igneas fetentes tanquam essent sulfuree, quibus cum me uellent transfigere, signo crucis quod a me teneri uidebatur , me defendebam, et illos fugabam.« Iacuit itaque dolens et plangens  se uehementer: iam tamen, consolatione accepta, dicebat se sperare optime euasurum. Cumque ego, ipso audiente, ob illius consolationem confirmandam aliqua fratribus qui aderant de Scripturis et de fide Trinitatis dicerem, et multa iam noctis pars transisset, subito cum ille diligenter audiret, clausit oculos, et sensu abiit a nobis. Cumque in eodem excessu positus, iam enim excessum, non molestiam aut passionem nominare habeo, manus iungens ad celum erigeret tanquam orans, nosque psalmum fidei diceremus Quicunque uult saluus, repetitumque mediaremus, ille aperiens oculos, crectasque tenens manus, sicut eas iunxerat, locutus est, dicens: Gloria tibi, Deus. Cumque nos psalmi finem accelerassemus, et ille sepius, Gloria tibi, Deus, repetisset, omnino  unde tam leta tamque amabilis uox illi data esset, que toties reiterabatur, scire appetentes, sciscitati sumus. At ille aliquantulum seuere me intuens, ait: »uocentur mihi omnes monachi de monte Sancti Michelis, qui in monasterio isto commorantur: missus sum enim nuntius;« cumque hoc mihi satis displiceret, timens hoc aliquod esse illusorium phantasma, uerensque fratres, qui ad nocturnas surrecturi erant orationes, excitando fatigare, multis uerbis ne hoc fieret renitebar. At ille mihi prorsus restitit, dicens, ex toto sic fieri expedire. Nolui tandem amplius resistere, metuens ex altero, ne si hoc preceptum diuinum esset, Deo inobedientem fratrem facerem, unde ego et ipse pariter rei existeremus; quesiuimus de se ipso quid sibi futurum uideretur,  et ille se adhuc nescire respondit.

uocati itaque quos uoluit, citissime affuerunt; quibus presentibus, me rogante ut loqueretur, ait: »A Deo et a sancto Michele et a sancto uigore, optimo patrono, uobis omnibus dico, ut nunquam in montem Sancti Michelis redeatis aut intretis gratia ibi remanendi, quandiu iste, qui nunc ibi abbas est, uixerit. Quod si ieritis et manseritis, fine malo et morte pessima consumemini.« Cumque illi ad uerba se inclinassent, flentes pre gaudio, adiecit ille et  ait: »Signa uobis uerborum istorum, quod uera sint, dicturus sum, sed nondum ea audita, audienda prestolor.« Quibus dictis, ego fratribus illis montanis : »Eia, domini mei, audistis, que a Deo precepta sunt uobis; recedite nunc, ut iterum in stratis uestris quiescatis.« Neque enim cum omnia alia optime attendissem, de signis que dicenda erant aliquid perceperam; sed hoc ipse idem, testantibus omnibus qui affuerant, se sicut dixisse mihi postea manifestauit. Precepto igitur meo fratres uelocius obedientes iam surgebant, cum ille qui iacebat coram nobis raptus est; detinui itaque hoc uidens fratres qui iam surrexerant, ut simul psalleremus, euentum rei exspectantes. Diximus ergo totum psalmum Quicunque uult, et adiecimus  Gloria Patri. Quo finito rediit ille et sedit in lecto, dixitque: »Benedictus Deus, Benedictus Deus;« iungens manus et adorans, oculisque alacribus nos aspiciens: »En signa, ait, uobis ut dicam, si audire placuerit.« Quod cum omnino placere respondissemus omnes, nos uerbis et illi nutu qui completorium dixerant, sic locutus est: »Si unquam amplius in omni uita mea et uestra me huius infirmitatis propter quam hic iaceo, signum aliquod aut molestiam patientem uideritis, sciatis nequaquam uerum fuisse quod a me dictum est; et ecce nunc integre sanus factus sum et firmus, potens surgere et ire et agere quidquid sano homini agendum est.« Cumque stupefacti gaudio et euidentia rei   miraremur, ineunte mihi quodam ex fratribus diximus uoce sobria et submisse Te Deum laudamus; et illi quidem fratres, quibus propter completorium loquendi licentia non erat, ad strata sua, me iubente, abierunt. Ille uero statim nobis coram positis et cum eo surgentibus qui non abieramus, surrexit, mihi data manu, sanus et hilaris et robustus sicut nos. Stabat igitur gaudens, et nos mirabatur et congaudebamus; uidebamus quippe hominem modo in ecto iacentem, diuturna et molesta passione collisum contritumque, et pene omnibus membris dissolutum, ut nec etiam moueri ad sedendum ualeret, essetque ei ipsa lecti mollities tormentum ingens, nunc uero ipsa eadem hora robuste surrexisse, stare nobiscum sanum et gaudentem. Benediximus itaque  Deum, qui percutit et sanat, mortificat et uiuificat deducit ad inferos et reducit . Est ergo hodie in claustro, nobiscum benedicens Deum, qui eum uere, ut pater diligens filium, percussit et sanauit. Sanus namque corpore meliorem et de fide ampliorem suscepit in anima sanita tem. Correptus enim et correctus mores omnino mutauit, Deo omnipotenti subdidit ipsa sua uita dans testimonium, quod uere manum Omnipotentis senserit, cui est honor et gloria et potestas in secula seculorum. Amen.




ANNO DOMINI MXCII
GERARDUS II CAMERACENSIS EPISCOPUS.





NOTITIA HISTORICA IN GERARDUM II.


 Gerardus in territorio Alostensi ortus, monachus et prepositus apud S. uedastum sub Adolfo abbate, cum foret S. Lietberti nepos, electus est in eius successorem an. 1076. Ab Henrico rege inuestituram accepit; quapropter de eius ordinatione legitima dubitauit Gregorius papa uII, precepitque Hugoni Diensi episcopo, suo legato, ut coacta synodo exploraret utrum ignorans an probe sciens prohibitionem S. sedis de inuestituris a laica manu non recipiendis, inuestituram accepisset  . Emendatis que in ipsius promotione uitiosa uidebantur, ab Hugone legato episcopale munus libere exercuit, et quidem an. 1079  , presulatus sui quarto, Alardum I, Aquicintinensis monasterii abbatem ordinauit; cuius abbatie prope Duacum site fundationi  fauit suis litteris hoc anno datis, apud Mireum cap. 40 Belg. diplom. Eodem an. subscripsit litteris Philippi Francorum regis pro monasterio S. Quintini Bellou. que edite sunt ab Ant. Loisello in Monumentis Ecclesie Bellou. Ioannem in abbatem Sithiensem ordinat circa an. 1081. Huic episcopo Morinensis Ecclesie cura tum commissa erat ob intestina Morinensium cum suo episcopo dissidia, que a morte Drogonis episcopi semper in deterius creuerant tempore trium episcoporum, Hucberti scilicet, Lamberti a Roberto Frisone intrusi, et Gerardi, ut ex Greg. uII litteris, et Iperii chronico patet. An. 1082 subsignat litteras quibus S. Dionysii in Brocareia monasterium Sylue-Maiori subiicitur a Balduino comite Flandrie et Richilde matre  ipsius, ex Mabillon. Consensit fundationi monasterii Affligemiensis circa an. 1083 uti refertur in historia huius monasterii lib. I, c. 4, ubi laudatur Gerardus. Approbauit litteras Anselmi de Ribodi-Monte   pro erectione monasterii hoc in loco, necnon diploma Philippi regis an. eodem 1083. An. sequenti ecclesiam S. Petri Montensis dedit monasterio S. Dionysii prope Montes in Hannonia, consilio Balduini comitis Hannonie. Ecclesiam B. Marie de ualencenis, pia liberalitate eiusdem Balduini et Richildis ipsius matris conditam, dicauit. An. 1085 interfuit concilio Compendiensi, ex Spicilegii tomo II, pag. 599. Fuit mediator inter canonicos S. Gaucherici et S. Sepulcri monachos, super piscatione in Scaldi fluuio.

Anno 1089, sui episcopatus decimo quarto, aliquot ex propriis bonis allodia Cameracensi cessit Ecclesie. Ad celum premissis multis huiusmodi piis operibus migrauit die XI Augusti an. 1092  ;  sepulcroque donatus est in maiori B. Marie ecclesia. Illo sedente Cameraci contigit quod Gregorius uII, l. Iu, ep. 20, ad Gofredum episcopum Parisiensem scribit: »Item relatum nobis est Cameracenses hominem quemdam flammis tradidisse, eo quod Simoniacos et presbyteros fornicatores missas non debere celebrare, et quod illorum officium minime suscipiendum foret, dicere ausus fuerit. Quod quia nobis ualde terribile, et si uerum est omni rigore canonice seueritati uindicandum esse uidetur, fraternitatem tuam sollicite huius rei ueritatem inquirere admonemus: et si eos ad tantam crudelitatem impias manus suas extendisse cognoueris, ab introitu et omni communione ecclesie auctores pariter et complices separare non differas,  et nobis huius rei certitudinem indicare stude.« Mense Martio anni 1077 hic episcopus quedam statuta pro monachis S. Gisleni edidit.





CHARTA GERARDI II EPISCOPI De fundatione aquiscincti.


GERARDUS secundus, Cameracensium Dei gratia episcopus, omnibus Christi fidelibus, eternam beatitudinem.

Duo milites, parochiani nostri, genere et diuitiis preclari, ualterus scilicet et Sicherus, mundane militie cingulum deponentes, omnem huius mundi proprietatem contemnentes, theoricam uitam sequi spoponderunt, seque et sua omnia Deo dedentes, ipsi solum in perpetuum deseruire promiserunt, locumque qui Aquicinctus dicitur elegerunt; ecclesiam inibi uolentes restaurare, quam a S. Gerdanio, in eodem loco eremiticam uitam ducente, audierant quondam edificatam fuisse. Hoc autem consilium ualterus scilicet ac Sicherus, ualterus per matrem,  Sicherus per uxorem, confirmatum Ansello aperuerunt. Ipse uero Ansellus insulam illam Aquicinii, et arundinetum pertinens ad eam, et uillam que uedretum dicitur, eidem insule contiguam, que a nobis in beneficium tenebat, in manu mea reddidit, et ego ea in ius perpetuum donaui ecclesie ipsius Aquicinii. Signum Widonis archidiaconi. S. Widrici arch. S. Anselli. S. uilardi, Iohannis, Fulconis, Ingebrandi, Huberti, Wlferi, Alardi, S. uualteri Castellani Duacensis, S. Clarebaldi. Actum est hoc anno ab Incarnat. Domini 1079, indict. XI, anno Henrici regis XXuI, presulatus uero domini Gerardi II, Cameracensis episcopi Iu.




ANNO DOMINI MXCIII
RAYNALDUS I REMENSIS ARCHIEPISCOPUS.





NOTITIA HISTORICA IN RAYNALDUM I.


 »Post multa genera dissensionum, inquit Chronicon Nicasianum, post uarias oppressiones diuitum et humilium, post innumeras distractiones ornamentorum ecclesiarum, que a quodam Manassede iniuste nomen episcopale affectante, Deo et omnibus hominibus pro uiribus resistente, infra et extra urbem facta sunt, subito noua lux exoritur,« etc. Rainaldum intelligit, thesaurarium S. Martini Turonensis, ex illustri Berleiorum familia oriundum, filium Berleii de Monasteriolo et Grecie seu Grisie, que postea Gaufrido Martello comiti Andegauensi nupsit. Rainaldus, quem alii Rainoldum seu Raginoldum uocant, culmen episcopalis honoris adeptus anno 1083, omne studium impendit, ut ea que a decessore suo pessime gesta fuerant, resarciret. Etenim non urbem solum, sed omnem in circuitu eius regionum uelut a Barbaris uastatam et conculcatam reperit; sed ingenio solers et peruigil dispersa collegit, et exinanita in pristinam maiestatem sic restituit,  ut ecclesie bono ac reipublice utilitati natus esse uideretur.

Anno ipso 1083 suscripsit fundationi abbatie Ribodi montis. Anno sequenti concilium celebrauit apud Suessiones, scripsitque Gerardo episcopo Cameracensi, precipiens in uirtute obedientie ut a pauperum Christi, id est monachorum Affligemensium, infestatione desisteret, nec eos ultra uexare presumeret. Eodem anno confirmauit donationem altaris uentiliaci factam Maiori-monasterio a Theobaldo palatino comite tempore Henrici regis, et Guidonis Castellionei archiepiscopi Remensis. Anno 1085 synodum cegit Compendii, in qua contra Hilgotum Suessionensem firmata est libertas ecclesie S. Cornelii Compediensis. Eodem anno monachos ex abbatia S. Theoderici transmisit in uicum Peteghensem diecesis tunc Tornacensis, nunc Gandauensis. Anno 1086 septem altaria dedit monachis S. Basoli, et ecclesiam S. Hilarii Marogilensis Agneti abbatisse  Auenaci; monachosque Affligemienses fortiter tutatus est aduersus Gerardum Cameracensem. Eodem anno cum accingeret se ad limina apostolorum uisitanda, concessit monachis Andaginensibus altaria quedam, Remigianis uero altare quod erat in uico S. Remigii; quam ultimam donationem confirmauit anno 1089. Anno 1088 ecclesiam de Buzai iuxta oppidum Turis super Matronam concessit ecclesie Turonensi pro anniuersario suo celebrando. Anno 1089 priuilegium accepit ab Urbano II summo pontifice, quo Remenses archiepiscopi et pallio uterentur, et primates dicerentur secunde Belgice, et reges Christianissimos consecrarent.

Ex Italia per Aruerniam rediens anno 1090, apud Casam-Dei diuersatur, ubi cum monasticum ordinem  arctioribus statutis discipulorum S. Roberti cura florere comperisset, subiit animum eius aliquot secum ad Remos deducere, qui Nicasianum cenobium statim a morte Geruasii archiepiscopi penitus collapsum in integrum restituerent; cuius religiosissimis uotis abbas Seguinus acquieuit. Eodem anno altare uallis monasterioli concessit monialibus S. Petri Remensibus. Anno 1091 donum ecclesie Turris super matronam, date anno 1083 Cluniacensibus ab Hugone filio Manassis, confirmauit. Anno 1092 concilium Remense celebrauit, cuius auctoritate Robertus comes Flandrie morientium clericorum bona occupare desiit. Anno sequenti dedit altare Hermundi-uille monachis S. Theoderici. Frequens est archiepiscopi huius mentio in historia restituti  Atrebatensibus proprii episcopi; quod factum est annis 1092 et 1093, et a nobis tractatum olim in tomo tertio Gallie huius Christiane. Eodem anno 1093 concilium apud Suessiones indixit aduersus Roscelinum hereticum.

Interea cum diuortium regis maximas in regne turbas cieret, Iuo Carnotensis ea de re scripsit ad Rainaldum in hunc modum : »Nuper, inquit, cum a domino rege fuissem inuitatus ad colloquium ut essem ei adiutor in celebrandis nuptiis quas facere disponebat de Bertrada coniuge comitis Andegauensis: ad quod cum respondissem non ita oportere fieri, quoniam nondum esset causa diffinita inter ipsum et uxorem eius, testatus est pleniter diffinitam esse apostolica auctoritate et uestra, uestrorumque  cepiscoporum laudatione. Quo audito, respondi me hoc ignorare, nec huiusmodi nuptiis uelle interesse, nisi uos earum essetis consecrator et auctor, et cepiscopi uestri assertores et cooperatores, quoniam id competit iuri ecclesie uestre ex apostolica auctoritate et antiqua consuetudine. Quoniam igitur confido de religione uestra, nichil uos de re tam periculosa et fame uestre, et honestati totius regni tam perniciosa facturum dicturumue quod non auctoritate uel ratione nitatur: studiosissime et deuotissime obsecro caritatem uestram ut mihi fluctuanti ueritatem huius rei quam scitis, aperiatis, et sanum consilium, licet arduum et asperum, super hoc prebeatis.« Sed et Urbanus papa Rainaldum  et suffraganeos eius nauiter carpsit, quod tanto facinori non se uiriliter opposuissent. Anno 1094 coactum est super eodem negotio concilium Durocortori. »Congregauit, inquit chronicon S. Petri uiui, Philippus rex archiepiscopos et episcopos regni sui in Remensi urbe, et obtinuit ab archiepiscopo Richerio magnis precibus ut Remis ad concilium non dedignaretur ire, ostendens Rainaldum Remensem archiepiscopum podagrico dolore contractum non posse progredi de sua sede;« unde presul ille a nonnullis dictus est Rainaldus Contractus. Eodem anno Hugonem Regitestensem comitem, qui ob illatas hominibus S. Remigii uexationes excommunicatus fuerat, facti penitentem Rainaldus absoluit: formam absolutionis eius uidesis in appendice inter  instrumenta. Anno 1095 Philippum consecrauit in episcopum Catalaunensem; et data Laudunensibus S. uincentii monachis ecclesia Alti-montis, interfuit concilio Claromontano nil sibi conscius adulterarum regis nuptiarum. Paulo antea subscripserat concilio in Monte S. Marie celebrato eodem anno.

Ad extremum cum res Atrebatensium quas Urbanus II papa sibi commendauerat, firmare studeret, nichil opere et laboris pretermittens quo omnem in posterum litigandi segetem cum Cameracensibus radicitus amputaret, morbo correptus obiit XII Kal. Februar. anno 1096 Atrebati, ubi et sepulturam accepisse nonnulli credunt. Sed iis reclamitare uidetur necrologium Ecclesie Remensis in hec uerba: XII Kal. Febr. Raynaldus bone memorie archiepiscopus  noster requiescit intus, qui dedit S. Marie altaria tria, ut inde sepeliantur canonici, reliquum in eius solemni anniuersario canonicis in urbe existentibus distribuitur; quanquam ex hac uocula intus nichil peremptorii concludi posse constat ex simili formula quam infra in Rainaldo II apud Igniacenses monachos sepulto referemus. Ut ut sit, in medio ecclesie cathedralis choro lapis sepulchralis nigri coloris pro epitaphio hec uerba pre se fert: RAYNALDUS CONTRACTUS ARCHIEPISCOPUS. Capitulum Atrebatense ut laboribus ab eo impensis uices redderet, iugisque memoria eius haberetur, anniuersarium pro eo quotannis celebrare decreuit in maiori ecclesia. Huic parentauit elegiacis uersibus Baldericus Burgoliensis abbas, quibus Rainaldi uirtutem commendat in hunc  modum:

Remensi populo lumen, firmamque columnam
   Rainaldum Christi gratia contulerat.
Hic quoque Martini sublatus ab ede beati
   Remensi multum profuit Ecclesie.
Hunc mors in tanto florentem pontificatu
   Attigit, et uacuam fecit item cathedram.
Pupilli ciues pro tanto presule flentes
   Corpus pontificis hic posuere sui.
Huic populus glebe dignus dispensat honores;
   Dispenset ueniam Cunctipotens anime.
Hunc duodena dies februi preeundo kalendas
   Destituit mundo, substituitque polo.





RAYNALDI EPISTOLAE. 



I. AD CLERUM ATREBATENSEM. De consecratione Lamberti. 


RAYNALDUS, gratia Dei Remorum archiepiscopus, domno GUALBERTO uniuerseque Atrebatensis Ecclesie congregationi salutem et benedictionem in Domino Iesu.

Scripsistis nobis quatenus terminum uobis rescriberemus in quo electum uestrum consecrare uellemus. At, quia consecratio illa non solum ad nostram, uerum etiam ad cepiscoporum nostrorum potestatem iuxta canonum sanctionem pertinere uidetur, diem uobis huius consecrationis absque eorumdem consilio haudquaquam rescribendum esse dignum  duximus. Sed, cum in festo sancte Marie mediante Augusto magnum et episcoporum et clericorum conuentum Remis habituri simus, illud quod ab eis super hoc consilium acceperimus, et terminum in quo eumdem electum uestrum debeamus consecrare, uobis mandare non differemus. ualete.



II. AD LAMBERTUM ELECTUM ATREBATENSEM EPISCOPUM. De eius electione. 

RAYNALDUS, Dei gratia Remorum archiepiscopus, dilectissimo confratri et consacerdoti suo LAMBERTO salutem et benedictionem in Domino Iesu.

Litteras quas nobis pro consecratione tua domnus papa direxit suscepimus, sed et earum que tibi directe  sunt exemplar uidimus: quas cum perlegissemus, cepiscopo nostro Suessionensi eas transmisimus, et ut ipse ceteris suffraganeis transmitteret precepimus, quatenus ab eis accepto consilio tue fraternitati respondeamus. Ideoque tibi usque octauas sancti Andree aliquem legatum tuum ad nos deleges mandamus, per quem tue dilectioni rescribamus quid super omnibus illis que de te domnus papa iniunxit acturi sumus. uale.





III. CLERI ATREBATENSIS AD RAYNALDUM. De electione Lamberti. 

Dilecto et in ueritate diligendo et honorando  Patri et domino RAYNALDO Dei ordinatione Remorum archiepiscopo clerus et populus Atrebatensis Ecclesie cum Lamberto etsi inutili sanctitatis sue seruo, ueram dilectionem cum orationibus et obedientia.

uestre excellentie dignitati multiplices referimus gratias quia hactenus gratanter nobis ut pius pater iuuamen exhibuistis et benignum uos erga nos in cunctis  cause nostre fore promisistis. Sed paternitatem uestram miramur plurimum in calce nostri negotii infrigidatam existere, cum infra terminum ab apostolico uestre magnificentie electi nostri consecrationis iniunctam nec solemniter litteris uestris, ut arbitrabamur, ad consecrationem electum nostrum uocastis, nec diem certum infra terminum designatis. Nunc autem, cum consecratio deinceps infra tricennalem metam nequit fieri, saltem litteras uestre auctoritatis, que apostolico deferantur, ut ipse iussit, pro consecratione nostri electi nobis dare uelitis plurima pace precamur. ualete.



Iu. RAYNALDI AD URBANUM II PAPAM. De electione Lamberti. 


Domino et reuerentissimo sancte et apostolice sedis pape URBANO RAYNALDUS, licet indignus, Dei gratia Remorum archiepiscopus, salutis, obsequii, debiteque subiectionis munus uberrimum in Domino.

Post directas primum nobis a paternitate uestra litteras placuit uestro, serenissime Pater, apostolatui ut iterum alias nobis dirigeretis, precepto precipientes quatenus infra triginta dierum spatium, postquam uestras litteras uideremus Atrebatensis, Ecclesie electum in episcopum consecrare non differremus. Addidit et hoc solertia uestra, ut si aliqua nobis occurreret causa qua munus illud aggredi formidaremus, eum uobis cum litterarum nostrarum  astipulatione consecrandum dirigeremus. Susceptis igitur huius uestre preceptionis apicibus, ne quid inconsultis cepiscopis nostris et consacerdotibus presumeremus, cum constet utique tam ex eorumdem quam ex nostra auctoritate eamdem pendere consecrationem, mandatorum uestrorum schedulam ad uniuersos ad quos potuimus, direximus singulorumque sciscitati sumus sententiam quatenus illud nobis super hac re consilium prouiderent, quod nec uestre obeditioni obseruaretur, et ex qua Remensis Ecclesie dignitas non imminueretur. Itaque hec omnium et episcoporum, et clericorum nostrorum una uox fuit et sententia, ut nos quidem ab electi illius consecratione manum suspenderemus, sed eum  uobis, cum hoc uestre preciperent littere, transmitteremus, et quidquid inde altitudinis uestre solertia faciendum decerneret arbitrio uestro relinqueremus. Timuerunt enim et timent ne Cameracenses ex hoc facto accepta occasione, se a Remensi Ecclesia abrumperent; cum et ciuitas eorum alterius regni habentur et regni cuius rex nobis et Ecclesie Romane iam et ex longo tempore inimicatur. Addiderunt  etiam damnosam admodum fieri commutationem, si dum Remensis Ecclesia Atrebati episcopum fieri consentiret, Cameracum, que sexies quam Atrebatum et continentior et locupletior est, amitteret. Obsecramus ergo excellentiam uestram, Pater sanctissime, obsecrant et episcopi et clerici nostri, quatenus uos, qui in arce et in specula omnium ecclesiarum presidetis, negotium ita temperetis ut nec quisdam, quod absit! decretorum uestrorum inde dispositionem reprehendat, nec Remensis Ecclesia ullam sue dignitatis iacturam uestris in temporibus sustineat. Nos tamen, qui uestris obsecundandum deliberationibus perpetuo proposuimus, quicunque sit modus consecrationis, ubi eum dignitas uestra consecrarit, consecratum  benigne suscipiemus, susceptumque sicut episcopum et suffraganeum nostrum deinceps honorabimus. Ceterum uestram nosse uolumus celsitudinem nos nequaquam rem hanc ideo tandiu distulisse ut aut uestris unquam iussionibus obsistere enitamur, aut ut domino illi aliquo derogemus. Eum non hoc duntaxat honore dignum esse censemus, sed cuiusuis alterius promotionis apicem ei merito conferendum adiudicamus.

ualeat beatitudo uestra incolumis in Domino.



u. AD COMITEM FLANDRIAE. De confirmatione electionis Lamberti. 

RAYNALDUS, Dei gratia Remorum archiepiscopus,  glorioso principi domno ROBERTO Flandrensium comiti, salutis et benedictionis ubertatem in Domino.

Dilectionis uestre litteras benigne suscepimus, susceptasque gratanter perlegimus. Quoniam itaque in ipsis ut nobis quid animi super ordinatione dilectissimi fratris nostri Lamberti Atrebatensis episcopi haberemus rogastis uellemus remandare, nolumus lateat carissimam nobis prudentiam uestram, nos ipsum plurimis diebus ut quod de eo agendum erat legitime ex episcoporum nostrorum consilio fieret, detinuisse, ad ultimum in concilio quod Remis cum cepiscopis nostris atque principibus multis Xu Kal. Octobris habuimus, iuxta domni pape Urbani precepta, quibus inobedire nefas est,  consilio et assensu cepiscoporum nostrorum more ecclesiastico ipsius professionem suscepimus eiusque consecrationem confirmantes confirmauimus, unde uestre mandamus sollicitudini quatenus eumdem amodo cum debito honore, cum debita reuerentia suscipiatis, eiusque laboribus publice et priuatim pro amore Dei communicetis, sed et in quantum ecclesiastica permittit ratio ei ut pastori uestro, ut episcopo uestro obediatis. ualete.



uI. AD LAMBERTUM EPISCOPUM ATREBATENSEM. De absolutione quorumdam clericorum. 

RAYNALDUS, Dei gratia Remorum archiepiscopus,  carissimo filio suo LAMBERTO consacerdoti et cepiscopo quod sibi in Domino.

Canonicum istum, uidelicet Engelbertum, scias a nobis absolutum esse. Ceteros uero qui excommunicationis nostre causa iam ad te peruenerunt uel uenturi sunt uolumus et mandamus quatenus et illos absoluas et sub regulari regimine, ubi corporis et anime consolationem habere possint, collocare studeas quousque illorum Ecclesia resipiscat, sicque post per nostram absolutionem atque licentiam illos ut proprios filios recipiat. uale.



uII. AD EUMDEM. Ut ad synodum ab Urbano in Italia congregatam accedat. 


RAYNALDUS, Dei gratia Remorum archiepiscopus, dilectissimo confratri et consacerdoti suo LAMBERTO, Atrebatensium episcopo, salutem et benedictionem in Domino Iesu.

Dilectioni uestre insinuandum dignum duximus nos nuperrime domni pape Urbani epistolam suscepisse, et ab eo ut uestra conuocata fraternitate circa medium februarii proximi ad concilium quod intra Tusciam uel Longobardiam tunc temporis celebraturus est ad presentiam eius accedere curemus sollicitudinem uestram monitam esse. Et nos igitur ad ipsius monitionem uestram monemus fraternitatem, quatenus circa predictum terminum uestram ipse presentiam cum omnibus abbatibus  uestris ad ipsum concilium exhibere curetis. ualete.



uIII. AD EUMDEM. Ut concilio Claromontano intersit.

RAYNALDUS, Dei gratia Remorum archiepiscopus, dilectissimo fratri et consacerdoti suo LAMBERTO Atrebatensium episcopo, salutem et benedictionem in Domino Iesu.

Dilectissimam nobis fraternitatem uestram ignorare nolumus quoniam domni pape Urbani epistolam nuperrime suscepimus, qua nos ut ad concilium quod in octauis Sancti Martini, XIu uidelicet Kal. Decemb. apud Aruernensem que et Clarimontis  dicitur, ecclesiam celebraturus est, presentialiter accederemus premonuit, et ut omnes nostre metropolis suffraganeos, conuocatis tam abbatibus quam ceteris ecclesiarum primoribus, sed et excellentioribus principibus, ad ipsum concilium inuitaremus precepit. Et nos sane apostolice mentioni obuiam, quod nefas est, incedere nolentes, concilium quod in octauis Omnium Sanctorum insumpseramus, propter hoc, ut iustum est dimittendum dignum putauimus. uestram ergo sollicitudinem litteris presentibus monemus quatenus omni occasione seposita uestram ad idem concilium presentiam exhibere, et, ut predictum est, et abbates et ceterarum ecclesiarum uestrarum primores et dieceseos uestre principes, et maxime Balduinum  comitem de Montibus, monere curetis. Nulli autem inopie uel alicuius necessitatis occasio quin ueniat prebeat audaciam, cum nos nisi personas non ingenti quidem famulorum caterua stipatas requiramus. Quicunque autem post hanc monitionem nostram se ab hoc concilio absentauerit, nouerit procul dubio quoniam et ordinis sui periculum incurret, et domni pape iram, nec impune quidem, sibi thesaurizabit. ualete.



IX. AD BALDERICUM. De chronico Cameracensi. 

RAYNALDUS, Remorum archiepiscopus, BALDERICO Morinensi cantori, salutem.

 Meum, dilecte, de tua Historia Ecclesie Cameracensis et Atrabatensis requiris iudicium, de qua que accepi a fratre Sigoberto tibi rescribo. Illi tanquam sedula apis per piorum deuota circumuolitans loca, nullum preteriisse uisus est unde non aliquid decerpseris incredibili sedulitate. Sic itaque mirabilia Dei et sanctorum non erunt in terra obliuionis, et edificasti in generatione, ideo usque nunc satis uerecundie et modestie tue datum est; reliquum piorum uotis, et pie defuncti presulis uoluntati largire, et quod industria infatigabili, et animo uel ad minutissima queque attentissimo uiuenti consecrasti, mortuo non eripias. Excute de manibus, ut in ecclesiis et monasteriis uersetur; mihi etiamnum presagit animus, rem istam tibi glorie, posteritati  usui, et nunc utrique Ecclesie uoluptati, atque ornamento futuram.

Datum Remis Idibus Ianuarii anno 1094.



X. AD LAMBERTUM ATREBATENSEM EPISCOPUM. Ut Hugonem de Inciaco, S. treuie Dei uiolatorem, gladio anathematis compescat. 

RAYNALDUS, Dei gratia Remorum archiepiscopus, dilecto fratri et consacerdoti suo LAMBERTO Atrebatensi episcopo salutem et benedictionem in Domino Iesu.

Memoriter uobis inherere credimus quidquid de Hugone de Inciaco nuper cum fraternitate uestra  multo sermone contulimus. Ipse siquidem Hugo nuperrime in uilla sancti Gaugerici que Felcherias dicitur in treuia Dei cum armata manu aduenit; ibique circumquaque discurrens, igni penitus totam uillam concremauit, predamque non minimam atque hominum multitudinem miserabiliter secum adduxit. Peruenit etiam ad aures nostras quod se epistolam nostram habere glorietur qua eum ab omni timore Cameracensis episcopi, sed et ab omnium presbyterorum excommunicatione, in quamcunque dementiam elatus fuerit, deliberari, quod absit! debeat. Scire igitur uolentes hanc omnem iactantiam eius  irritam esse, uestre fraternitati mandamus ut et illum, quem precipue diligimus, uos admoneatis, quatenus omni excusatione sublata, ut in sancte pacis uiolatorem, in ipsum gladium anathematis exeratis; et ne ulterius, donec ad satisfactionem ueniat, in cunctis receptibus suis seu in omni loco in quo ipse uel complices eius presentialiter adfuerint diuinum celebretur officium precepti uestri auctoritate inhibeatis. ualete.



XI. AD EUMDEM. De eodem. 

RAYNALDUS, Dei gratia Remorum archiepiscopus, fratri et cepiscopo suo LAMBERTO Atrebatensi salutem  et benedictionem in Domino Iesu.

Ad colloquium comitis Roberti et ad recipiendam de eo iustitiam in octauis sancte Marie in Augusto, uel presentiam nostram exhibere, uel nuntios nostros delegare, sicut iam uobis et cepiscopis nostris Nouiomensi atque Morinensi mandauimus, parati erimus. Quod autem de Hugone de Inciaco nobis scripsistis liquere uobis credimus quoniam in concilio quod Compendii celebrauimus ad querimonias et clamores Gerardi Cameracensis episcopi omnium presidentium iudicio in eum anathematis gladium exeruimus, et omnes eius cooperatores et consentaneos. Sed neque ideo ipse nec filius eius Cameracensem Ecclesiam persequi destiterunt. Quippe quos par exspectatio ultionis angebat, par malitie et  immoderationis uinculum astringebat. Itaque quoniam, sicut ab Apostolo dictum est: Insipiens factus sum, uos me cegistis ; et iterum in Actibus apostolorum ad Iudeos: Quoniam indignos uos iudicastis eterne uite, ecce conuertimur ad gentes ; sic, quia idem Hugo indignum se conuersionis et concordie iudicauit, Gerardus Cameracensis episcopus cum comite Flandrensi ad conuincendam Hugonis malitiam fedus iniit. Unde episcopum Cameracensem Gerardum cum Hugone concordiam facere absque comite Flandrensi nulla equitatis ratio permisit, nec nos sane eum nichilominus nisi excommunicatum habuimus. At uero, si uoluntatis ipsius esset et Cameracensem episcopum  Remis in presentia nostra ad iustitiam faciendam et recipiendam ab ipso termino congruente paratum haberemus, et nos similiter utrorumque rationes equa iudicii et misericordie lance penderemus, et in omnibus modum obseruare non dissimularemus. Per uos autem solum ad emendationem uenire nec solam excommunicationis uestre sententiam ueneri debet, cum et parochianus episcopi Cameracensis esse dignoscitur, et Inciacum, per quod hanc exercet malitiam, in episcopatu Cameracensi positum sit. ualete, et quod cum comite Flandrensi egeritis, nobis rescribite.



[TRACTATUS IOANNIS COTTONIS DE MUSICA.]






CIRCA FINEM SAECULI.
IOANNIS COTTONIS MUSICA.






MONITUM.

Inter prestantiora scriptorum medii eui opuscula de musica merito refertur Ioannis Musica. Frustra hactenus, qui sit Ioannes iste, indagare studui, qui in ms. Lips. COTTONIUS cognominatur, qua de re nichil notauit cl. bibliothece Ces. uind. custos Martinezius, qui uariantes lectiones ex cod. uindob. collegit optime note. In cod. Paris. notatur prologus »Epistola Ioannis Cottonis ad Fulgentium episcopum Anglorum.« In ms. San-Blasiano, quod. an. 1768 incendio periit, simpliciter inscribebatur Ioannis Musica,« ut passim alias, quippe non raro occurrit auctor iste pro sua prestantia, post Guidonem Aretinum, quem uti et Bernonem Augiensem citat, nulli secundus sec. XI uel XII. Sunt qui illum pontificem Romanum arguerent ex formula »Seruus seruorum Dei,« qua utitur; at uero etiam alii uiri religiosi, ueluti Faustus monachus Glanofoliensis in uita S. Mauri, hac formula sunt usi. Qui hodie historia musice studiose admodum operam nauant uiri docti Angli, prodere aliquid de Ioanne ex nomine Fulgentii, Anglorum antistitis, cui inscribit librum in lucem queant, quos frustra tamen consului.



PROLOGUS.

 Domino et Patri suo uenerabili Anglorum antistiti FULGENTIO, uiro scilicet ex re nomen habenti, quippe qui et prudentia pollet, et sanitate fulget; IOANNES, seruus seruorum Dei, quidquid Patri Filius, Dominoque seruus.

Cum me plurima atque diuersa uideres indagare studia, uni tamen arti, uidelicet musice precipue operam dare, de ipsa me arte compellare cepisti, suadens uti ad doctrinam et illuminationem minus eruditorum aliquam ingenioli mei curarem emittere scintillulam; quod cum dubius trepidusque, tanquam qui ad hoc implendum haudquaquam mihi uidebar idoneus, refugerem crebra aures meas admonitione pulsabas, uersiculumque illum ueritatis doctor, et caritatis amator semper mihi instillabas:  sapientia occulta, et thesaurus absconditus, que utilitas in utrisque. Ad hec me tibi respondentem quod hebetis, et imbecillis essem ingenii, tali obiectione compescebas: quid est, fili, quod dicis, quid est, inquam, quod loqueris? nonne ego te Betii musicam, atque Guidonis, necnon et Bernonis, si recte memini, legisse comperi? Nonne et ego quanta sit tui facultas ingenii quam plurimis edidici experimentis, adeo ut quid tui portare queant humeri, et quod minime nemo melius me atque indubitantius nouerit? Profecto non bona nec recipienda te contra me ratione tueris, atque si rectius omnia perpendere uelles, quominus me monitusque meos sequerere, causam non haberes; nam ut de Martiale,  Ottone, Notkero, quorum libros tu utpote in hac arte probatissimorum diligenter perspexisse diceris, sileam, de prefatorum uirorum opusculis  satis aptas et utiles legentibus, si uelles modo, posses excerpere regulas; proinde ut hec una excusatio prorsus cesset admoneo, cum etiam, ut beatus Gregorius dicit, uires, quas imperitia denegat, caritas subministret. His ergo dictis retusus extemplo, atque, ut uerius dicam, tam potenti compulsus iussione, opus quod mihi iniunxeras confidenter aggressus sum; prudentiorum namque et perspicaciorum derisui subiacere malui, quam in tuam indignationem, si obtemperare nollem, incidere. Puerili quidem stylo usum me profiteor, uerumtamen, qui utiliora uidebantur ac magis necessaria ex aliorum codicellis compendiose collegi, de meo interdum etiam addens igniculo. Placuit autem aliquantis libellum capitulis distinguere, ut si  quid lector inter cetera auidius quesierit, citius hoc atque facilius per premissas adnotationes recipi ualeat. Tue igitur, quod te suadente incepi, et Domino opitulante perfeci, offero clementie, quatenus per te probetur, et per te corrigatur, atque a uenenatis detractorum morsibus tua auctoritate de fendatur.


Finitur prefatio, incipiunt capitula.

    I. Qualiter quis ad musice disciplinam se aptare debeat.
    II. Que utilitas sit scire musicam, et quid distet inter musicum, et cantorem.
    III. Unde sit dicta musica, et a quo et quomodo sit inuenta.
     Iu. Quot sint instrumenta musici soni.
    u. De numero litterarum, et de discretione earum.
     uI. Qualiter mensurandum sit monochordum.
    uII. Unde dicatur monochordum, et ad quid sit utile.
    uIII. Quot modi sint, quibus melodia contexitur.
    IX. Quod sint uocum discrepantie, et de diapason.
    X. De modis, quos abusiue tonos appellamus.
    XI. De tenoribus modorum, et finalibus eorum.
    XII. De regulari cursu modorum, atque licentia.
    XIII. Super greca notarum uocabula expositio
    XIu. Quid faciendum sit de cantu, qui in perpetuo cursu deficit.
    Xu. Quod stultorum ignorantia sepe cantum deprauet.
    XuI. Quod diuersi diuersis delectentur modis.
    XuII. De potentia musice, et qui primitus ea in Romana Ecclesia usi sint.
     XuIII. Precepta de cantu componendo.
    XIX. Que sit optima modulandi forma.
    XX. Qualiter per uocales cantus possunt componi.
    XXI. Quid utilitatis afferant neume a Guidone inuente.
    XXII. De prauo usu abiiciendo, et superfluis quorumdam modorum differentiis.
    XXIII. De diaphonia, id est organo.
    XXIu. De primo modo, et eius discipulo cum differentiis.
    XXu. De tertio tono et quarto, et eorum differentiis.
    XXuI. De quinto et sexto, et eorum differentiis.
    XXuII. De septimo et octauo, et eorum differentiis.




Expliciunt capitula.



INCIPIT TRACTATUS IOANNIS DE MUSICA.



Qualiter quis ad musice disciplinam se aptare debeat.


Primum hoc illi, qui se ad musice disciplinam aptare desiderat, iniungimus, uti litteras monochordi cum syllabis suprascriptis firmare studeat, nec antequam eas memoriter teneat, ab hoc opere desistat: sed de litteris nunc dicere differimus, ut post hoc commodius, atque uberius de eis tractemus; nunc autem de syllabis aliquid dicamus. Sex  sunt syllabe, quas ad opus musice assumimus, diuerse quidem apud diuersos; uerum Angli, Francigene, Alemanni utuntur his ut, re, mi, fa, sol, la. Itali autem alias habent, quas, qui nosse desiderant, stipulentur ab ipsis. Eas uero, quibus nos utimur syllabas, ex hymno illo sumptas aiunt, cuius principium est: Ut queant laxis resonare fibris mira gestorum, quomodo hoc facile consideratur, UT queant laxis, ecce habemus ut; REsonare fibris, ecce re; Mira gestorum, ibi, mi; FAmuli tuorum, illic fa; SOLue polluti, ecce hic sol; LAbii reatum, ecce habemus la. Per has itaque syllabas is qui de musica scire affectat, cantiones aliquas cantare discat, quousque ascensiones, et descensiones, multimodasque earum uariationes plene ac lucide pernoscat. In  manus etiam articulis modulari sedulus assuescat, ut ea post quoties uoluerit pro monochordo utatur, et in ea cantum probet, corrigat, et componat. Hec ubi aliquandiu iuxta quod diximus frequentauerit, et alte memorie commendauerit, facilius procul dubio ad musicam iter habebit.



II. Que utilitas sit scire musicam, et quid distet inter musicum et cantorem.

uidetur autem nunc congruum, ut quid utilitatis conferat musice notitia breui attingamus ratione; quanto namque in musica quisque se reddit studiosiorem, tanto et ipsam artem nouit esse utiliorem.  Musica una est ex septem artibus, quas liberales appellant, naturalis quidem quemadmodum et alie; unde et ioculatores et histriones, qui prorsus sunt illitterati, dulcisonas aliquando uidemus contexere cantilenas. Sed, sicut grammatica, dialectica et cetere artes, si non essent conscripte, ac per precepta elucidate, incerte haberentur et confuse, ita et hec. Sciendum autem, quia ars ista haud infima inter artes est reputanda, presertim cum clericis  maxime sit necessaria, et quibuslibet eam exercentibus utilis et iocunda. Quisquis namque incessanter ei operam adhibuerit, et sine intermissione indefessus institerit, talem inde consequi poterit fructum, ut de cantus qualitate an sit urbanus, an sit uulgaris, uerus an falsus, iudicare sciat, et falsum corrigere, et nouum componere. Non est uel igitur parua laus, non modica utilitas, non uilipendendus labor musice scientia, que sui cognitorem compositi cantus efficit iudicem, falsi emendatorem, et noui inuentorem. Nec pretereundum uidetur, quod musicus et cantor non parum a se inuicem discrepant; nam cum musicus semper per artem recte incedat, cantor rectam aliquoties uiam solummodo per usum tenet. Cui ergo cantorem  melius comparauerim quam ebrio, qui domum quidem repetit, sed quo calle reuertatur, penitus ignorat; sed et molaris rota discretum aliquando reddit stridorem, ipsa tamen quid agat nesciens, quippe quia res est inanimata. Unde Guido pulchre in Micrologo suo sic ait:

Musicorum et cantorum magna est distantia,
Illi dicunt, isti sciunt que composuit musica;
Nam qui facit quod non sapit, diffinitur bestia, et cetera.



III. Unde sit dicta musica, et a quo et quomodo sit inuenta.


Dicitur autem musica, ut quidam uolunt, a musa, que est instrumentum quoddam musice decenter satis et iocunde clangens. Sed uideamus qua ratione, qua auctoritate a musa traxerit nomen musica. Musa, ut diximus, instrumentum quoddam est, omnia, ut diximus, excellens instrumenta, quippe que omnium uim atque modum in se continet, humano siquidem inflatur spiritu ut tibia, manu temperatur ut phiala, folle excitatur ut organa, unde et a Greco, quod est , id est media, musa dicitur, eo quod sicut in aliquo medio diuersa ceunt spatia, ita et in musa multimoda conueniunt instrumenta. Non ergo incongrue a principali parte sua musica  nomen sortita est. Dicunt etiam aliqui musicam a musis nomen accepisse, pro eo quod ipse apud antiquos in hac arte perfecte crederentur, et ab eis modulandi peritia quereretur, unde et  , id est a querendo muse dicte existimantur. Alii musicam quasi modusicam, id est a modulatione, alii moysicam ab aqua, quam moys appellatam opinantur. Alii musicam quasi mundicam a mundi et celi cantu dictam putant. Si quis autem de musice appellatione melius sentit, ei nos nequaquam inuidemus, quia, ut ait Paulus apostolus, singulis diuidit prout uult Spiritus sanctus. Refert autem Moyses artis huius Tubal repertorem fuisse. Alii Linum Thebeum, alii Amphionem, alii Orpheum artem hanc reperisse arbitrantur. uerum,  Greci, quibus, ut ait Horatius, musa ore rotundo loqui dedit, aliter de hoc nos sentire uolunt; asserunt namque philosophum quemdam Samium, Pythagoram nomine, artis huius inuentorem exstitisse; hic erat uir, ut aiunt, sapientia clarissimus, facundia inuictissimus, ingenio acutissimus. Unde et musicam subtili satis inuestigatione fertur reperisse; nam, cum tempore quodam iter faciens fabricam preteriret, diuersos in ea, ut fieri solet, malleorum audiuit sonitus. Ubi cum aliquantisper attentius auscultaret, uariisque magis ac magis oblectaretur sonitibus, uim artis musice, ut erat calidissimus, ibi latitare cognouit. Nec mora, in fabricam introiuit, malleosque cautius pensare cepit, paulatimque septem uocum discretiones, nec non et ipsarum consonantias,  de quibus in consequenti latius tractaturi sumus, solerter indagauit. Sic uir ille egregius musicam informem prius et ignotam primus in Grecia reperit, scripsit et docuit. Cuius notitia Latinis per Betium, et alios Grecorum litteris imbutos postmodum manifestata est.



Iu. Quot sint instrumenta musici soni.

Sciendum quoque quod duo sunt instrumenta omnium sonorum, naturale scilicet et artificiale: naturale aliud mundanum aliud humanum; et mundanum quidem secundum philosophos est celestis uolubilitatis consors dissonantia, que proprie harmonia nominatur. Naturale autem instrumentum  humanum dico illas gutturis cauitates, quas arterias uocamus; ipse enim naturaliter apte sunt, recipere erem et reddere, unde sonus naturalis procreatur. Ob hoc et commercia eas quidam nuncupare solent, ut Prudentius in psychomachia:

. . . . . . . animamque malignam
Fracta intercepti commercia gutturis artant.
Artificiale uero instrumentum est, quod non per naturam, sed per artificium ad reddendum sonitum adaptatur. Naturalis autem sonus alius est discretus, alius indiscretus; discretus est qui aliquas habet in se consonantias; indiscretus est, in quo nulla discerni potest consonantia, ut in ritu uel gemitu hominum, et latratu canum aut rugitu leonum. Simili modo discretum et indiscretum sonum in artificiali  perpendere potes. Fistula namque illa, qua decipiuntur auicule, uel etiam olla pergameno superducta, unde pueri ludere solent, indiscretum reddunt sonitum. At uero in sambuca, in fidibus, in cymbalis atque in organis consonantiarum bene et distincte discernitur diuersitas. Illum ergo sonum, quem indiscretum esse diximus, musica nequaquam recipit, solus autem duntaxat discretus, qui etiam proprie phthongus uocatur, ad musicam pertinet; est enim musica nichil aliud quam uocum congrua motio. Hec autem contra idiotas precipue diximus, quo illorum compesceremus errorem, qui quemlibet sonum esse musicum stulte autumant. Hoc quoque adiiciendum, quod cum tria sint musice melodie genera, enarmonicum, diatonicum, chromaticum, primo propter  nimiam difficultatem, tertio propter nimiam mollitiem abiecto, medium usus retinuit.

u. De numero litterarum et de discretione earum.

His itaque prelibatis, nunc de notis monochordi tractare incipiamus, ac primum de numero earum dicamus. uetustissimi litteras decima quinta non plures in monochordo posuerunt, ab A uidelicet inchoantes, et in a desinentes; nondum enim additum fuit, nec b, quod nos molle uel rotundum dicimus, a quibusdam greco nomine synemmenon, id est adiunctum appellatur. Moderni autem subtilius omnia atque sagacius intuentes, quia, ut ait Priscianus, quanto iuniores tanto perspicaciores, uiderunt notas illas ad melodiam quamlibet exprimendam non  sufficere, cantumque plagalis proti aliquoties per litterarum paucitatem deficere, et ideo in primo apposuere loco, quod in hac antiphona facile qui uult considerare potest: O DFE rex FD glorie FDCDD Domine CEFFF uirtulum, GFDD et cetera; nam Spiritum ueritatis, quod ab A capitali incipiendum est et deponendum, si non esset appositum, quorsum descenderet non haberet. Preterea b rotundum, quoniam id interdum in cantu uidebatur necessarium, addidere, eique nomen hoc, ut scilicet b molle uocaretur propter mollitiem soni atque dulcedinem indidere; sicque his duabus litteris adiunctis XuII sunt numero. Dominus autem  Guido, quem post Betium nos in hac arte plurimum ualuisse fatemur XXI in musica sua ponit notas, ne iam ullus in cantu possit subripere defectus.

Nunc de earum discretione uideamus. Et imprimis diligens lector animaduertat quod omnes monochordi note in figura sunt dispares. uerbi gratia in figura a G differt capitali, sic A capitale ab a minuto, sic B a [Figure: [Symbol] 1Kb] , C a c, D a d, E ab e, F ab f, G a g; iterum a minimum ab a [a] duplicato. Sic b a b [b], [Figure: [Symbol] 1Kb] a [Figure: [Symbol] 1Kb] , c a c, d a d [d]. uariantur etiam per spatia et lineas. Cum enim ponatur in linea, g erit in spatio, item cum A capitale sit in spatio, a minutum erit in linea, et ita etiam de ceteris. Notandum autem de b molli, et de [Figure: [Symbol] 1Kb] quadrato, quod et in figura et in syllabis suprascriptis  disconueniant. Unum quidem siue in spatio, siue in linea possident locum, sed hoc modo discernuntur, quod in qua neuma b molle sonat, super eamdem a scriptore ponendum est. Habent et aliam omnes monochordi littere qua distinguuntur uarietatem, hanc scilicet, quod a usque ad C propter soni grauitatem graues dicuntur, a D usque ad G, eo quod omnium in eis modorum cantus finiatur, finales appellantur, ab a minuto usque ad d acute uocantur, propter acutum quem reddunt sonum, a d usque ad g superacute dicuntur, quia acutas uocis acumine superant. Item ab a [a] usque d [d] excellentes nominantur, eo quod etiam super acutas soni gracilitate excellant.
 [Table: 1Kb]

Datur eis ad hoc et alia a quibusdam per greca uocabula discretio, que quia minus eruditis non multum utilitatis conferre uidebantur, ad presens omissa sunt. Fiant autem omnes he litterarum distinctiones, ut quoniam diuersas habet proprietates, facilius que sit illa et illa possimus internoscere. Et de numero quidem litterarum ac discretione sufficienter dictum est, nunc de mensura monochordi uideamus.



uI. Qualiter mensurandum sit monochordum.


Multe quidem ac diuerse sunt monochordi dimensiones, quas omnes enarrare tedium potius quam proficuum legentibus generaret. Quapropter nos compendiositatem sectantes, ex multis unam, que facilior atque celerior uidebatur, regulis nostris inserere curauimus. Primum ergo in sinistra parte monochordi ubi uolueris ponito, a quo usque in finem nouem passus equales metire. Quibus equaliter dimensis diligenter considera quod primus passus terminat in A, secundus uacat, tertius in D,  quartus uacat, quintus in a, sextus in d, septimus in a [a], reliqui uacant. Item ab A usque ad finem nouenis passibus equaliter partitis, primus passus terminabit in B, secundus uacat, tertius in E, quartus uacat. quintus in [Figure: [Symbol] 1Kb] quadratum, sextus in e, septimus in [Figure: [Symbol] 1Kb] duplicatum, reliqui uacant. Item cum a ad finem quatuor passus equaliter diuiseris, primus passus terminabit in C, secundus in G, tertius in d, quartus finit. Similiter a C ad finem quatuor passibus equaliter dimensis primus terminabit in F, secundus in c, tertius in c [c], quartus finit. Ab F autem ad finem quaternorum passuum, primus terminabit in b molle, secundus in f, reliqui uacant.  A d uero ad finem quaternis passibus factis, primus terminabit  in g, quod iam positum est, secundus in d [d], reliqui uacant. Ab f quoque ad finem quatuor passibus partitis, primus terminabit in, rotundum duplicatum reliqui uacant. Et in hac quidem diuisione, que uidelicet fit quaternis passibus, totum monochordum rectissime mensurare poterit, qui diligentiam adhibere uoluerit. A quacunque enim nota ad finem monochordi quatuor equales passus fiunt, tres ex illis diatessaron et diapente, nec non et diapason continent, ultimus uero finit. uerbi gratia a usque ad finem quatuor dimensis passibus, primus terminabit in C, quod est diatessaron, secundus in G, quod est diapente, tertius in g, quod est diapason, quartus finit. Eodem modo et reliquas inuenire potes.



uII. Unde dicatur monochordum, et ad quid sit utile.


Cognita iam monochordi dimensione, unde monochordum dicatur, et quid utilitatis conferat animaduertendum est. Monochordum propter unam, quam solummodo habet, chordam nomen accepit. Monos () siquidem unus et solus grece dicitur, unde et monachus dictus, quod solus ac singularis esse debeat. Itaque sicut decachordum a decem chordis, et octochordum ab octo, sic monochordum ab una chorda est appellatum. Ad hoc autem instrumentum istud perutile est, ut cantus, de quo dubitatur uerusne sit an falsus, in eo probetur. Pueris quoque siue adolescentibus ad musicam aspirantibus adhibeatur, ut ad id, quod discere uolunt, ipso duce  sono facilius pertingant. Adde preterea, quod contra quorumdam insulsorum rebellionem plurimum ualet; sunt etenim plerique clerici uel monachi, qui artem hanc neque sciunt, neque scire uolunt, et quod grauius est, scientes fugiunt, et abhorrent. Quod si aliquando, ut fit, musicus eos de cantu, quem uel non recte, uel incomposite efferunt, compellat, irati impudenter obstrepunt, ueritati acquiescere nolunt, suumque errorem summo conamine defundunt. Quos ego inuitus, ad corripiendam tamen stultitiam dico, ceco insipientiores haud iniuria  estimauerim, cecus namque quod in se non habet, extrinsecus querit, ducatum uidelicet hominis uel baculi, sicque sibi prouidet, ne in foueam cadat; cum huiusmodi inutiles, quos Greci pulchre energuminos  uocant, neque per se uideant, neque uidentium ducatum incedere contendant. Ad eorum itaque, ut diximus, obstinationem confutandam monochordum opponitur, ut qui uerbis musici credere nolunt, ipsius soni attestatione conuincantur.



uIII. Quod modi sint, quibus melodia contexitur.

Inter cetera hoc quoque scire conuenit, quod nouem omnino sunt modi, quibus omnis melodia contexitur. Unisonus, semitonium, tonus, ditonus, semiditonus, diatessaron, diapente, semitonium cum diapente, tonus cum diapente. Ex his sex consonantie  dicuntur, scilicet que in cantu sepius consonant, id est simul sonant: aut certe quod sonant, id quibusdam proportionibus nate inuicem continent, que dicuntur sesquioctaua, sesquitertia, sesquialtera, dupla, de quibus tractare quia et pueris et minus eruditis esset onerosum, pueris enim et nondum perfectis loquimur, arithmeticorum hoc subtilitati relinquimus.
[Figure: [Table] 3Kb]

 Unisonus dicitur quasi unus sonus, quod cum sit una uox, continue repercutitur. Tonus a tonando uocatur, est autem tonare potenter sonare, et tonus fortem habet sonum respectu semitonii: uel certe a Grecis sumptum est hoc nomen; cum enim ipsi dicant , nos o in u mutata tonus dicimus. Sic calamus; hymnus. Semitonium a Platone limma uocatum est, eo quod sit non plenus tonus sed imperfectus, non ut quidam imperiti resoluant, dimidius tonus. uirgilius semiuiri Phryges, id est, non pleni uiri, quia more feminarum se uestiunt. Ditonus grece appellatur, quod duos in se tonos habeat. Semiditonus uocatur, quod non sit plenus ditonus: huius sunt species due, una tono  et semitonio, altera semitonio, et tono constans. Diatessaron interpretatur de quatuor, ab una enim uoce incipiens ad quartam transilit, constans ditono et semitonio, ut a ad C. Est autem diatessaron trimodum, uerbi gratia [ut fa] [re sol] [mi la]. Diapente latine de quinque sonat, eo quod ab una incipiens uoce ad quintam saltum facit, habens in se diatessaron et tonum. Est autem quadrimodum, primum inter [C et G] secundum inter [D et a] tertium inter [E et [Figure: [Symbol] 1Kb] ] quadratum, quartum in inferioribus syllabis inter [ et C]: duo autem, qui restant  modi, scilicet semitonium cum diapente, et tonus cum diapente, interualla uocantur. Et nota, quando dicis semitonium cum diapente, unum modum significas, quando uero semitonium et diapente, duos modos enuntias. Idem de tono cum diapente considera. Et he due clausule rarius in cantu inueniuntur. Ut autem horum omnium de quibus diximus modorum intensiones et remissiones facile pateant, figura hec perspicienda est.
[Figure: [Table] 9Kb]


IX. Quot sint uocum discrepantie, et de diapason.


Omnium autem harum clausularum exempla in cantu nosse desiderans discat cantilenam istam. Ter terni sunt modi quibus omnis cantilena contexitur et cetera  . Hec enim ad dignoscendas omnes canendi uarietates adeo utilis est, ut pueris etiam facillimum ad musicam accessum paret. Similiter et G a G f D G a D G G F D G ista. Ter tria iunctorum sunt interualla sonorum  .

Superius, cum de notis monochordi tractaremus  unam causam dimisimus indiscussam, hanc uidelicet, cur septem notis eedem repetantur; quod nunc libet aperire. Septem note ob totidem uocum discrepantias ponuntur. Septem autem positis eedem repetuntur, quia cum septem uoces inter se sint dissone, octaua cum prima concordat. Quod ille egregius artium inuestigator  rectissime perpendit quoniam ait:

Obloquitur numeris septem discrimina uocum.
Sicut ergo omne tempus per septem dies currit, dum uidelicet septem transeunt, et eedem repetuntur, sic musica per septem tantummodo uocum uarietates graditur. Notandum tamen, quod note eedem repetuntur, sed non omnino eedem, quia in figura non eedem. Aliam namque figuram habet aliam G capitalis et ipsa G capitalis, aliam  quam g minuta, et sic de aliis. Quemadmodum ergo octaua nota, cum prima est eadem, sed non omnino, ita nimirum uox octaua cum prima in soni concordia est eadem, sed non omnino, quia sonus iste grauis est, ille acutus. Et hic canendi modus rarissime in cantu usitatus reperitur. Greco autem uocabulo diapason nominatur, quod interpretatur de omnibus, et hoc nomen habet, siue quod omnes consonantias in se includit, siue quod ab una uoce inchoans ad octauam saltum facit, sicque omnes uocum discrepantias, que sunt septem, in se continet. Quam pulchram uero quamque decentem diapason concordiam habeat probari perfacile est, si duo uel tres simul cantent, ita scilicet, ut unus graui, secundus acuta, tertius excellenti uoce utatur hoc modo.
 [Figure: [Table] 4Kb]

Laudes saluatori uoce modulemur supplici. Laudes saluatori uoce modulemur supplici. Laudes saluatori uoce modulemur supplici. 

 Nonnulli etiam diapason consonantiam uocant uel propter proportionem, uel quia in prima et octaua consonam reddit modulationem, uel etiam quia ex consonantiis constat, siquidem diatessaron et diapente constituunt diapason, presertim cum inter  primam et octauam uocem uel inferius diatessaron, et diapente superius, uel e conuerso habeatur, ut inter C et c, inter D et d, inter E et e, quod in hac figura considerare potes.
 [Figure: [Figura] 9Kb]


X. De modis, quos abusiue tonos appellamus.


Sciendum quoque, quod modi, quos, uti Guido asserit, abusiue tonos appellamus, octo sunt, ad imitationem uidelicet octo partium orationis. Congruum quippe uidetur, ut sicut octo partibus continetur omne quod dicitur, sic moderetur modis octo omne quod canitur. Sed cum nunc octo sunt, quondam duntaxat quatuor erant, ad similitudinem fortasse quatuor temporum. Sicut enim secula uariantur quatuor temporibus, sic quatuor modis distinguitur omnis cantus. Et hos quatuor modos Psalmista notare uidetur, ubi dicit: psallite Deo nostro psallite, psallite regi nostro psallite. Sed cur nunc octo sint, cum olim tantummodo quatuor essent licet paulisper intermittere, et cur modi uel  tropi dicantur, causam reddere.

Modi a moderando siue modulando uocati sunt, quia uidelicet per eos cantus moderatur, uel regitur, uel modulatur, uel componitur. Quicunque enim musice habens notitiam regularem cantum componere curat, prius ad quem tonum euenire faciat, secum destinat. Ideo autem musice habens notitiam diximus, quia artis expers, et si recte facit quod facit, tamen quoniam inscius facit, paruipenditur, presertim cum et mimi et chorearum precentores plerumque dulciter canant, quod eis non ars, sed natura subministrat. Tropi a conuenienti conuersione dicti; quomodocunque enim cantus in medio uarietur, ad finalem semper per tropos, uel tonos conuenienter conuertitur. Quos autem nos  modos uel tropos nominamus, Greci phthongos uocant. Et sciendum, quod eos tonos appellari Guidoni incongruum uidetur, et abusiuum. Nos autem, si rem diligentius intuamur, non omnino abusiuum uidebitur uocabulum istud. Latini quippe inopia eloquii plerumque propriis carent indiciis, cum demonstrationibus interdum necessitate compulsi aliena sibi uocabula usurpando asciscunt, quod Greci  uocant. Cum ergo Latini antiqui consonantiam quamdam in musica tantummodo tonum uocarent, grammatici et accentus orationis, uel distinctiones tonos appellare usurpato nomine ceperunt. Rursus latini cantores non paruam esse similitudinem inter cantus et accentus prosaice locutionis  modosque psallendi considerantes, nomen hoc commune utrisque esse sanxerunt. Sicut enim toni uel accentus in tres diuiduntur species, scilicet grauem, circumflexum, acutum, ita in cantu tres distinguuntur uarietates. Nam cantus nunc in grauibus uagatur ut in offertorio illo, In omnem terram; nunc circa finales quasi quadam circumflexione uersatur, ut in antiphona illa, benedicat nos; nunc in acutis quasi saltando mouetur, ut in antiphona illa, ueterem hominem. uel certe toni dicuntur ad similitudinem tonorum, quos Donatus distinctiones uocat; sicut enim in ipsa tres considerantur distinctiones,  que et pausationes appellari possunt, scilicet colon, uel membrum, comma incisio, periodus clausura siue circuitus, et ita in cantu. In prosa quippe quando suspensiue legitur, colon uocatur; quando per legitimum punctum sententia diuiditur comma; quando sententia ad finem deducitur periodus est. uerbi gratia: Anno quintodecimo imperii Tiberii Cesaris, hic in omnibus punctis colon est, deinde ubi subditur, sub principibus sacerdotum Anna et Caipha, comma est: in fine autem uersus uerbi est Zacarie filium in deserto, periodus est. Similiter cum cantus in quarta a finali uoce per suspensionem pausat, colon est; cum in medio ad finalem reducitur, comma est; cum in fine ad finalem peruenit, periodus est. Ut in hac antiphona, Petrus autem,  colon, seruabatur in carcere, comma, et oratio fiebat, colon, pro eo sine intermissione, comma, ab ecclesia ad Dominum, periodus. Qua in re animaduerti potest, quod modi non omnino abusiue toni uocantur, nec incongrue distinctionum, seu accentuum nomen sortiuntur, quorum uarietates imitantur. Quod autem in prosa grammatici colon, comma, periodum uocant, hoc in cantu quidam musici diastema, systema, teleusin nominant. Significat autem diastema distinctum ornatum, qui fit, quando cantus non in finali, sed in alia decenter pausat; systema coniunctum ornatum indicat, quoties in finali decens melodie pausatio; teleusis finis est cantus.

Sane quod nunc octo sunt modi, cum quondam non essent nisi quatuor, de hac re sic est sentiendum.  Qui primitus de musica scripserunt, natura uocum diligenter considerata, prout tunc uires ingenium prebuit, omnem modulandi uarietatem in quatuor distinxerunt modos, unde et quatuor tantum finales habentur. Moderni autem priorum inuenta subtilius examinantes, considerabant harmoniam modorum confusam esse ac dissonam. uidebant namque cantum eiusdem modi nunc in grauibus principium habere, et circa ipsas uagari, nunc in acutis inchoari, et ibidem maxime commorari. Hanc igitur dissonantiam uolentes auertere, unumquemque modum in duos partiti sunt, ut uidelicet ille canendi modus, qui in acutis uersaretur, authentus, id est, auctoralis siue principalis uocaretur, qui uero magis in  grauibus moram faceret, plagis uel plagalis, id est, collateralis, seu subiugalis diceretur. Distinguntur autem sic. Authentus protus apud latinos cantores primus tonus uocatur; plagis protus secundus; authentus deuterus, tertius; plagis deuterus, quartus; authentus tritus, id est, quintus; plagis tritus, id est sextus; authentus tetrardus, id est septimus; plagis tetrardus, id est octauus. Interpretatur autem protus primus, deuterus secundus, tritus tertius, tetrardus quartus. Authentus uero auctoralis grece sonat, auctoritatem namque ipsi uocant. Plagius  autem quasi partialis, uel collateralis  exponi potest; dicimus enim: in illa plaga, id est in illo latere, siue in illa parte. Greci autem phtongos, id est tonos, gentium uocabulis sic efferunt: Dorius, [I.] hypodorius; [II.] phrygius, [III.] hypophrygius; [IIII.] lydius, [u.] hypolydius; [uI.] mixolidius, [uII.] hypomixolydius. [uIII.]



XI. De tenoribus modorum, et finalibus eorum.

Sicut autem octo sunt toni, ita et octo eorumdem sunt tenores. Tenor autem a teneo, sicut nitor a niteo, et a splendor. Et tenores quidem in musica uocamus, ubi prima syllaba, seculorum amen, cuiuslibet toni incipitur. Quasi enim claues modulationis tenent, et ad cantum cognoscendum nobis aditum  dant. Sed et moram ultime uocis Guido tenorem uocat. Notandum autem quod, sicut fines octo tonorum in quatuor notis, que ob id et finales dicuntur, dispositi sunt, sic octo tenoribus, uidelicet tonorum aptitudinibus note quatuor attribute sunt, sed diuerso modo. Semper enim duorum troporum finis ad unam respicit, itemque duorum ad unam, et sic per cetera. In tenoribus uero non ita est; nam nunc quidem unus in una, nunc uero tres in una considerantur. Est autem in F tenor secundi toni, in a acuta primi, quarti, sexti. In C tertii, quinti, octaui, in d septimi. Nec incongrue tenor secundi et septimi singularia sibi loca uindicarunt, quoniam iste secundus in quartam maxime descendit, et septimus pre ceteris omnibus ascendit. Sunt  autem proprie, ut supra diximus, tonorum quatuor finales iste, D, E, F, G, et D quidem finalis est primi et secundi, E tertii et quarti, F quinti et sexti,  G septimi et octaui. Ideo autem proprie diximus, quod et alias finales interdum cantus sibi usurpant. Quod quomodo et cur eueniat, in sequenti annuente Deo sufficienter demonstrabimus. Sciendum autem quod tota uis cantus ad finales respicit. Nam ubicunque cantus incipiatur, et quomodocunque uarietur, semper ei modo adiudicandum est, in cuius finali cessauerit. Unde et istud R\ Preparate corda uestra, licet cursum proti habere uideatur, tantumque in E finali exit, legitime deutero attribuitur. Item istud R\ Factum est silentium, quamuis inceptionem habeat similem responsorum septimi toni, ut in R\ Missus est Gabriel, R\ Lapides torrentis, R\ Ductus est iehsu; tamen finis istud primo abdicat. Nec incongrue hoc musicorum prouidentie uisum  est, uti modorum considerationem fini attribuerent, cum in gerendis rebus sola finis consideratio sapientes ab incautis secernat, teste Betio, qui dicit: Rerum exitus prouidentia metitur. Sicut ergo rerum actio ad finem respicit, sic cantuum modulatio non inconuenienter ad finem tendit. Unde hodieque uulgare prouerbium est: Omnis laus in fine canitur. Sed cum iam de tenoribus modorum atque finalibus aliquid dictum sit, nichil obest, si etiam de gloria cuiuslibet toni, ubi sit incipiendum lectorem certificemus.

Secundi ergo toni gloria in C graui incipit, quarti in E finali, primi, quinti, sexti in F, tertii, octaui in G, septimi in c. acuta. Nunc de singulis ut tenoribus finalibus et gloria tonorum exempla subdamus,  ac primum de gloria et forte seculorum amen per omnia exemplificemus.
[Table: 1Kb]

De finalibus autem exempla daturi dignum duximus ad demonstrandam plenius troporum cognitionem, cantiunculas quasdam hic subscribere, quas etiam aptitudines siue formulas modorum appellare possimus  .

Sexta hora sedit super puteum.
	Finales.
Primum querite regnum Dei 	D
Secundum autem simile est huic 	D
Tertia est dies quod hec facta sunt. 	E
Quarta uigilia uenit ad eos. 	E
Quinque prudentes uirgines intrauerunt ad nuptias. 	F

F
Septem sunt spiritus ante thronum Dei 	G
Octo sunt beatitudines 	G

Scire preterea conuenit, quod apud quosdam phthongi, id est, toni uocalibus, tonorum autem differentie, quas quidam abusiue diffinitiones uocant, consonantibus signantur hoc modo. Primum tonum a notat, secundum e, tertium i, quintum o, quintum u, sextum H grecum, septimum y, octauum . Primam autem cuiusque toni differentiam b indicat, secundam c, tertiam d, quartam g, et ita mute per ordinem. His ita utiliter digestis, iam nunc tempus est, ut de regulari siue licenti omnium modorum cursu regulas demus.



XII. De regulari cursu modorum atque licentia.

 Cum igitur de cursu modorum dicturi simus, quid cursum eorum uocemus, primitus discutiendum est. Cursum modorum siue tonorum dicimus legem, qua sub certa regula cercentur, quantum scilicet quisque ascendere uel descendere, quantumque intendi uel remitti debeat. Sed quoniam, cum cantus intenditur et remittitur, ascensio et descensio dici potest, quod in cursu modorum ascensionem et descensionem itemque intentionem ac remissionem uocemus, distinguendum est, ne ulla ex parte rudi lectori occasio uacillandi ingeratur. Ergo ascensionem tonorum et descensionem uocamus certam ipsorum ascendendi et descendendi legem, id est, quantum a finalibus suis ascendant siue descendant.  intensionem uero et remissionem tonorum dicimus certitudinem illam, per quanta uocum interualla a finali suo quisque suum principium habere debeat. Quibus ita necessario premissis, de cursu modorum prout proposuimus, disseramus. Omnes itaque auhtenti a finali suo ad octauam, quod est diapason, regulariter ascendunt, licenter ad nonam uel decimam. Licentiam autem idcirco a regula secreuimus, ut sciatur, quia ille uoces perraro contingende sunt, que per licentiam conceduntur: Quod enim quis per regulam habet, quasi ex debito habet, ideo liberius eo frui potest; que autem per licentiam possidentur, ea tamquam per gratiam possessa humilius atque prudentius sunt tractanda. Descendunt a finali ad proximam, ubi nonnullam eis licentiam a  peritis musicis concessam reperi. Excipitur inde authentus tritus, qui simpliciter quintus nominatur: huic nulla infra finalem descensio attributa est, non aliam ob causam, nisi quod semitonii imperfectio competentem fieri descensum non permittit. Plagales autem omnes a finali usque ad quintam, que est diapente, ascendunt, et licenter sextam assumunt. Nec est mirandum, quod plagales minorem ascendendi licentiam habent, quam authenti, quia plagales semper in inferioribus morari debent, et perraro a finali ad quintam ascendere. Nam et ordo huius artis experientissimus, et a Guidone in fine tractatus sui comprobatur, cantum, qui a finali ascendens quintam ter uel quater repercutit, authento deputat.  Unde et hec antiphona. Ecce tu pulchra: quanquam in cursum secundi toni decidat, tamen, quia superius quintam a finali sepius reuerberat, primo tono deputatur. Item: Rex Dominus omnium, quia in superius frequentius uersatur, in unctione ad A capitale descendat, primo tamen tono adscribitur: quod ideo fit ut honor principibus conseruetur. Dominus namque siue magister non tantum in propria potestatem habet, sed etiam in ea, que sunt subditi eius. Subdito autem sufficere debet, si a magistro sibi concessis humiliter uti liceat, nedum ad ea, que sunt prelati, temere se proripiat. Si ergo plagales in ascensu quintam perraro debent contingere, quanto rarius sextam. Descendunt autem omnes subiugales a finali ad quartam, quod est diatessaron,  uel etiam ad quintam regulariter. Nam licentiam descendendi neque authentis, neque plagalibus nusquam legi concessam. Sciendum tamen quod quidam musici haud incongrue regularem cursum modorum, qui sunt octo, per totidem diapason dimetiuntur. Et secundum illorum assertionem pene omnes modi unam infra finalem assumunt per licentiam, quam prius eis regulariter attribuimus. Cum ergo octo toni per totidem diapason currant, sic duo toni ut magister et discipulus coherent, sic et eorum diapason connectuntur, ita ut in eis facile animaduerti possit, que uoces proprie sint plagalis, que authenti, que communes utrique, quod figura harum quas subiecimus octo rotarum cautius intuita apertissime demonstrat  .

 Hoc quoque intimandum uidetur, qualiter accipiendum sit, quod dicimus, authentos ad octauas, et subiugales ad quintas ascendere: ut enim supra testati sumus, pueris in hoc opusculo uiam signamus. Si ergo intelligendum est, quando toni ad octauas uel quintas ascendere dicuntur, quando tam alte ascendant, ut ascendendi potentiam habeant. Neque enim omnis cantus authentorum ad octauas, neque plagalium omnis canor ad quintas pertingit, sicut patet in hac primi toni ant. In tuo aduentu, et in hac secundi ant. Consolamini, consolamini. Intensione autem et remissione modorum sic est animaduertendum. Authentis omnibus licet suum cuique principium a finali ad quintam intendere, et ad  eam, que sub finali proxima est, remittere. Si autem ad quintam licet, quanto magis ad quartam uel tertiam? Solus autem authentus deuterus, id est, tertius istam legem transgreditur: ad sextam namque plerumque principium suum intendit, ut in hac ant. Tertia dies est. Subiugalibus uero licet principia sua, uel etiam hemitonia ad quartas intendere, et ad quintas interdum remittere. Hemitonia autem eo respectu quo et tonos equiuoce accipimus, uocum inceptiones uocamus, que fiunt per pausationem in cantus medio: hemitonia enim proprie semitonia uocamus. Attendendum preterea, quod cum predicta lex et certa regula disposita sit tonorum cursibus, plerique noui modulatores id tantum attendentes,  ut pruritum aurium faciant, sepissime eam confundunt, communemque cantum faciunt, uni uidelicet melodie cursum duorum tonorum tribuentes: quemadmodum in hac cantilena patet: Ter terni sunt modi. In huiusmodi itaque cantibus, qui tam laxe atque confuse componuntur, cantoris arbitrio relinquitur, uti talem cantum ei tono adaptet, cui cantus principium competentius responderit.



XIII. Super greca notarum uocabula expositio.

Quoniam autem in continuo modorum tractatu est tedium super ipsas notas ponere, uocabula earum, que a Grecis sortiuntur, interpretari libeat: quatenus ea, quoties opus fuerit, pro ipsis notis introducamus. Horum equidem uocabulorum nominationem in tractatu quarti capituli fecimus. Sed de his  tunc dicere distulimus, ne rude et inexercitatum noui lectoris ingenium subitanea obscuritate obrueremus. Ut autem, que sequuntur melius intelligantur, oportet nos de tetrachordis ueterum musicorum aliquid interserere. Antiqui siquidem musici quatuor tetrachorda in monochordo disposuerunt. Primum fuit ab A. usque ad D. et hoc uocabant tetrachordum principalium, eo quod ille note in principio locate essent: secundum ab E, usque ad a, et hoc appellabant mediarum, quod per eas medias, id est mediatrices, cantus a grauibus ad acutas progrederentur, et regrederentur. Tertium a [Figure: [Symbol] 1Kb] quadrato usque ad e, et hoc dicebant disiunctarum, quia eas a precedentibus disiunctas, id est, differentes uidebant, et in figura, et in soni acutione. Quartum  fuit a premissa e usque duplicatum, et hoc nominabant excellentium, quoniam eas in soni gracilitate omnibus aliis uidebant excellere.

Itaque, secundum illos, qui nec admiserant, nec illas tres notas, quas post duplicatum ponimus, uocabula ista, que interpretaturi sumus, musicis uocibus imposita sunt. Prima ergo A apud Grecos musicos uocatur proslambanomenos, ut acquisita siue assumpta, quoniam a grammatica, pro qua primum reperta est, ad opus musice assumpta est: uel certe ideo acquisita uocatur, quia uetustissimi musici eam primum non ponebant. Secundum B, ut uidelicet uocum dispositio a minimo interuallo uel semitonio, quod est inter B et C, exordium haberet:  unde et ipsa B uocatur hypate hypaton, id est, principalis principalium, quia nimirum apud antiquissimos prima fuit principalium, id est, grauium.  Hec quorumdam sententia est: sed obiici potest a callido auditore, non esse cogentem causam, quam de semitonio subintulimus; si enim uetustissimi musici uellent, ut dispositio uocum a semitonio inciperet, tam bene illud inter A et B constituere potuissent, sicut inter B et C. quapropter melius est ut, secundum priorem sententiam, dicamus A primum in monochordo locatam. Sed tunc rursus obiici potest, cur B uocetur principalis principalium, cum potius A sic uocanda est, quia prima est grauium. Ad quod dicimus, quia B non ideo uocatur principalis principalium, quod una prima sit in ordine earum, sed quod prima inter principales diuisum sonum gignit: A enim cum sit in principio monochordi locata, nullam soni diuersitatem facit.  C autem uocatur Parhypate hypaton, id est, iuxta principalem principalium, quia est iuxta B. D autem dicitur lichanos hypaton, id est, digitalis principalium, et dicitur digitalis, quasi discretiua, quia discernit, id est, segregat principales a mediis. E uocatur hypate meson, id est, iuxta principalem mediarum. G lichanos meson, id est, digitalis mediarum. Et hoc nomen ideo habet, quia ipsa una ex mediis discernit capitales notas a minutis. Sequitur a que uocatur mese, id est media, scilicet inter A capitalem, et a [a] duplicatam; nulla etenim nota apud uetustiores ter repetitur, nisi ista. Quadratum autem [Figure: [Symbol] 1Kb] nuncupatur paramese, id est, iuxta mediam, scilicet a. Deinde c, qui uocatur tritediezeugmenon, id est, tertia disiunctarum, quod nomen habet per  preposterum ordinem numerandi. Cum enim post c sit d, et post d sit e; si dicas e primam, d secundam, c erit tertia; quod autem dicimus tertia disiunctarum, tantum ualet ac si diceremus, una de tribus, que dicuntur disiuncte. Post hanc enim d, que dicitur paranete diezeugmenon, id est, iuxta ultimam disiunctarum, quia est iuxta e, que uocatur nete diezeugmenon; interpretatur autem nete ultima, diezeugmenon disiunctarum. Sequitur f, trite hyperboleon, id est, tertia excellentium; quo nomine idem sentiendum est, quod de c diximus. Post f locata est g, que dicitur paranete hyperboleon, id est, iuxta ultimam excellentium; quia est iuxta a [a], que uocatur nete hyperboleon, id est ultima excellentium.  Ut autem manifestiora sint, que diximus, ueterum musicorum tetrachorda cum uocabulis suprascriptis subiecimus.
[Figure: [table] 10Kb]


XIu. Quid faciendum sit de cantu, qui in perpetuo cursu deficit.


 Expositis itaque notarum uocabulis, de cantibus dicendum est, qui in proprio cursu deficientes alias sibi finales usurpant. Fit autem ista cantuum illegalitas in quibusdam uenaliter, in quibusdam uero minime. Interdum fit ex cantorum uitio, plerumque ex irrefutabili antiquitate. In quibus autem cantuum perturbatio tolerabiliter euenit, hi tres modi: Protus, deuterus, tritus. His autem legalibus transgressionem musici idcirco ignoscunt, quia affines habent uoces. Affines autem illas uoces dicimus, que in depositione et eleuatione concordant: uerbi gratia D finalis proti cum a acuta concordat; ambe enim tono deponuntur, et tono et semitonio eleuantur.  Item E finalis deuteri cum quadrato affinitatem habet, cum similiter deponantur et eleuentur. Sic et F finalis cum c acuta in depositione et eleuatione conuenit. Propria autem affinitas non est in depositione, nisi utrumque uel saltem eleuatio duplicetur. Sed quoniam finalis tetrachordi huiusmodi affinitatem non habet, ideo delicti uenia caret. Oportet namque, ut qui uicarium habere non potest, ipse suum per se officium conuenienter administret; si ergo aliquoties in cantu tetrachordi ulla euenit aberratio, dicimus eam procedere ex cantorum inscitia, et corrigendam esse musicorum peritia. In cantu autem predictorum modorum, scilicet proti, deuteri, triti, quoties opus fuerit, uice finalium affines haud incongrue subrogantur. Ut  autem quod dicimus clarius elucescat, exempla subdimus: Gaudendum est nobis, cum sit proti, in suo loco cantari non potest, quia in quibusdam locis sub parhypate hypaton C grauitonum requirit, qui ibi non est: ceterum in mese, id est a, incepta absque errore ad eamdem A in fine deducetur. Similiter et ista ant. Magnum hereditatis. Quod autem quidam euitare uolentes ponunt A et B grecum, quod etiam synemmenon uocant, id est adiunctum, ut ita sub C tonum habeant; uerumtamen nulla id auctoritate confirmare queunt; nam Guido, qui ad hoc solum studuit, ut nullus in monochordo esset defectus, hanc procul dubio interseruisset, si necessariam uidisset. Est et aliud quod assertionem illorum improbat, hoc uidelicet, quod cantus plerumque  non modo sub parhypate hypaton, sed etiam sub parypate meson totum requirit, qua necessitate compellimur ad superiores confugere, ut in hac com. Aufer a me, et in hac ant. Germinauit. Item cantus in proprio cursu deficit, ut in hac Antiph. Tu Domine uniuersorum. Sed et cantus triti in loco suo aliquoties cantari nequit, quemadmodum hec communio: De fructu. Hec omnia quisquis in affinibus finalium cantauerit, absque errore ad finem perueniet.



Xu. Quod stultorum ignorantia sepe cantum deprauet.

Quod autem illa et alia istiusmodi in proprio cursu cantari nequeunt, utrum ex cantorum uitio  processerit, an sic a modulante primum prolate fuerint, incertum habemus. Ceterum hoc certissime nouimus, quod per quorumdam ignorantiam multoties cantus deprauatur, quemadmodum iam plures habemus deprauatos, quam enumerare possimus. Quos reuera non ita, ut nunc in ecclesiis canunt, modulantium auctoritas protulit, sed praue hominum uoces motum animi sui sequentium recte composita peruertere, peruersaque in usum incorrigibilem deduxere, adeo ut iam pessimus usus pro auctoritate teneatur. Siquidem imperiti cantores aliquando canendi tedio pregrauati, que eleuanda erant, depressere, et plerumque petulantia inducti, que inferius erant canenda, ultra legem extulere; ut patet in hoc graduali: Qui sedes Domine. Nam  super Cherubim, quod in paranete diezeugmenon incipiendum est, in mese incipere solent, ideoque fit, ut cantus in lichanos hypaton contra ius exeat. Item in hac commun. Principes persecuti sunt me, plerique non minimum errant. Nam Concupiuit, quod in trite diezeugmenon incipiendum est, ipsi in b molli incipiunt, sicque insolitum inter E et b molle interuallum faciunt, cantumque legali cursu destituunt. Similiter nonnulli inconuenienter efferunt grad. Probasti Domine, uersum namque eius Igne me examin. in trite diezeugmenon incipiendum, in parypate meson inchoant, sicque legitimam cantus seriem ex toto conturbant. Sed, cum in hoc cantu peccetur, dum ea que eleuanda sunt deprimuntur; in aliis quibusdam nonnulli errant, dum ea, que  deprimenda sunt, eleuare moliuntur, ut in hoc R\ Ductus est iehsu in desertum, cum enim: Dic ut lapides, in trite diezeugmenon sit incipiendum, ipsi illud in trite hyperboleon incipiunt. In hoc etiam R\ Terribilis. plerique delinquunt in eo loco ubi est, et porta celi: eleuant enim hoc subito ad acutas transilientes, cum potius circa finalem D sit canendum. Falluntur etiam persepe indocti cantores in iudicandis tonis, et similibus cantuum principiis, ut uerbi gratia: multi hanc ant. Iste puer plagi deutero adiudicant, quia in inceptione conuenit cum ista ant. In odorem, est autem iste puer, authentici proti: In odorem plagis deuteri. Similiter et has antiphonas: Ipse preibit. Dirupisti Domine, cum sint mixolydium, non bene quidam hypophrygio  adscribunt, quia cum quibusdam antiphone hypophrygii concordare uidentur; quemadmodum: Ipse preibit. cum ipsa ant. Rorate celi. Dirupisti. cum ista ant. Da mercedem Domine, etc. Item he antiphone: Malos male, et qui odit, et nouit Dominus, cum sint hypomixolydii, et hoc ipsarum diastemata et systemata apertissime testentur  a quibusdam phrygio tribuuntur, quoniam in principio conueniunt cum istis antiph. Domine spes Sanctorum. Tu Bethlehem terra. Similiter et he antiph. Ascendente in. Benedicta sit Gloriosi. cum sint hypomixolydii, a nonnullis phrygio adaptantur. Sed Gloriosi quidem magis hypolydio conuenire uidetur. Non solum autem quidam ex similibus  principiis seducuntur, sed ipsi ultro prauis uocibus suis quosdam a suo cursu detorquent cantus, quemadmodum istas ant. Quid retribuam. Cum inducerent. Cum audisset Iob. Cum enim iste sint dorii, et leniter sint incipiende, ipsi eas uoce acriter suspensiua ad acutas sustollunt, ita ut cum istis conueniant: In principio. Qui de terra. Quando natus es. Nec mirum de principiis, cum etiam fines cantuum peruertant, atque a suo statu praue canendo deflectant, ut ant. Petrus autem. Nam, cum cursum proti habeat, idque diastemata eius, atque systemata aperte demonstrent; nonnulli eam in hypate meson satis absone exire faciunt.



XuI. Quod diuersi diuersis delectentur modis.

Cum autem iam per multa exempla sit demonstratum,  quomodo tropi uariantur, quomodo etiam per ineptos cantores deprauantur, hoc quoque de ipsorum qualitate subnectendum uidetur, quod diuersi diuersis delectentur. Sicut enim non omnium ora eodem cibo capiuntur, sed ille quidem acrioribus, iste uero lenioribus escis iuuatur: ita profecto non omnium aures eiusdemmodi sono oblectantur. Alios namque morosa et curialis uagatio primi delectat, alios rauca secundi grauitas capit; alios seuera et quasi indignans persultatio tertii iuuat; alios adulatorius quarti sonus attrahit; alii modesta quinti petulantia ac subitaneo ad finalem casu mouentur; alii lacrymosa sexti uoce mulcentur; alii mimicos septimi saltus libenter audiunt; alii decentem, et quasi intonalem octaui canorem diligunt.  Quapropter, in componendis cantibus cautus musicus ita sibi prouidere debet, ut eo modo quam decentissime utatur, quo eos maxime delectari uidet, quibus cantum suum placere desiderat. Nec mirum aliqui uideri debet, quod diuersos diuersis delectari dicimus, quia ex ipsa natura hominibus est inditum, ut non omnium sensus eumdem habeant appetitum. Unde plerumque euenit, ut dum quod cantatur, isti uideatur dulcissimum, ab alio dissonum iudicetur, atque omnino incompositum. Certe ego ipse memini, me cantiones aliquot coram quibusdam cecinisse, et quod unus summopere extollebat, alii penitus displicuisse. Habent autem modi speciales et inter se diuersas sonorum proprietates, adeo ut diligenti musico, seu etiam exercitato cantori cognitionem  sui ultro ingerant. Et quemadmodum aliquis mores, habitusque diuersarum gentium perscrutatus, cuiuscunque nationis hominem uidet, docte internoscit; uidelicet hunc esse Grecum, et hunc Germanum; illum Hispanum, illum uero Gallum indicans; ita musicus, non autem solo nomine, audita qualibet harmonia statim cuius toni sit, agnoscit. Quamuis tamen hoc in aliquantis fallat. Nam aliquando cantus non tantum initio, sed etiam in medio alicuius toni cursu utitur, cui tamen in fine contradicit; quod liquet in hoc R\ Gaude, Maria uirg. cum enim in principio, et in medio deutero authentico subseruiat, in fine tamen se plagi trito  dicat. Cantus toni huiusmodi monent, ne quis de tonis temere iudicet, sed potius finem, in quo omne canendi iudicium pendet, prouidus exspectet, ne, si ante tempus tonum edixerit, fine dicta eius refutante peniteat eum non tacuisse. Ad hoc etiam considerandum est, quod cantus quorumdam modorum tanta aliquando uidentur similitudine conuenire, ut uix, aut nunquam nullum cantor discernere possit, cui tono rectius eos adaptare debeat. Hoc autem in authentico trito, authentico tetrardo euenire solet, et preterea in plagalibus istorum; quemadmodum in his antiphonis considerari potest: Gloriosi principes, et pro nobis Gallus. He enim tam competenter hypolydio, atque hypomixolydio conueniunt, ut, cui potius attribui debeant, haud facile discernas. Item  hoc R\ Genti peccatrici, tam lydio, quam mixolydio conuenire uidetur. Unde apud quosdam usus est, sic cantatur: Esto placabilis; apud plerosque autem sic: Esto. Introitum etiam istum: Dominus in loco, quidam lydio, quidam mixolydio adaptant: ego uero illos sequendos iudico, qui utrumque horum lydio attribuunt. Huiusmodi autem predictorum troporum consonantiam Greci, ni fallor, animaduerterant, quando eis parum discreta, et fere eadem uocabula imposuerunt. In aliis talem nullam conuenientiam reperies, excepto, quod cantus proti in hypate meson, que finalis est deuteri, aliquoties commode pausat, ut in alleluia. Iurauit Dominus. et in hac communione: Principes persecuti sunt. Sic etiam aliqui cantus tanta similitudine conuenientes,  ut secundum diuersas emissiones diuersis tonis copulari congrue possint, quemadmodum he antipho ne: Et respicientes. Lupus rapit. Prior enim ad plagalem tetrardum, posterior ad plagalem tritam respicit, si hoc modo canuntur.

 Erat quidem magnus ualde, alleluia.
   Oues proprie, alleluia.
Phrygii autem ambe erunt, si sic emittuntur.

Magnus ualde alleluia. Oues proprie alleluia.



XuII. De potentia musice, et qui primitus ea in Romana ecclesia usi sint.

Sed nec hoc reticeri oportet, quod magnam uim commouendi auditorum animos musicus cantus habet, siquidem aures mulcet, mentem erigit, preliatores ad bella incitat, lapsos et desperantes reuocat,  uiatores confortat, latrones exarmat, iracundos mitigat, tristes et anxios letificat, discordes pacificat, uanas cogitationes eliminat, phreneticorum rabiem temperat. Unde et de rege Saul in libro Regum legitur, quod a demonio correptus Dauid in cithara canente mitigabatur, cessante uero nibilominus uexabatur. Item phreneticus quidam Asclepiade medico canente ab insania fertur fuisse liberatus. Sed et de Pythagora memoratur, quod luxuriosum quemdam iuuenem ab immoderata libidine musica modulatione reuocauerit. Habet autem musica secundum diuersos modos diuersas potentias. Sic enim per unum canendi genus poteris aliquem  ad luxuriam prouicare, eundemque per aliud quantocius penitentia ductum reuocare: cuius rei experimentum Guido de iuuene quodam refert.
 [Figure: [Diagram] 42Kb]

Cum ergo in commouendis mentibus hominum tanta sit musice potentia, merito eius usus acceptus est in sancta Ecclesia. Primum autem a S. Ignatio martyre, nec non et a S. Ambrosio Mediolanensium antistite usus in Romana ecclesia musice haberi cepit. Post hos Beatissimus PP. Gregorius Spiritu sancto ei, ut refertur, assidente et dictante cantum modulatus est, cantumque Romane Ecclesie, quo per anni curriculum Diuinum celebratur officium, dedit. Quod autem canendo laudandus sit Dominus, non paruam in ueteri pagina auctoritatem habemus; legimus namque in libro Exodi, quod  submerso Pharaone Moyses et filii Isrel canticum cecinere domino. Sed et Psalmista artis huius haud ignarus in decachordo, quod est instrumentum musicum, laudes Domino cecinit, nosque ad concinendum hortatur dicens: Cantate Domino canticum nouum, Laus eius in Ecclesia sanctorum. Nec solum naturali sono uti nos in laude Domini uoluit, cum et per manufacta musice artis instrumenta Dominum laudari commonens ait: Laudate Dominum in sono tube, in psalterio et cithara, in tympano et choro, in chordis et organo. Cum ergo huius discipline in ueteri Testamento inueniatur auctoritas, cumque eam tam religiosi uiri in ecclesia sanxerunt, cum denique efficax ad commouendas, ut dictum est, mentes hominum sit eius potentia, quem  huius scientie sanum pigeat? quis ei non toto affectu studiosus adhereat? uerum quia non solum prefati sacri cantus officiales in sancta Ecclesia modulati sunt, sed et alii quidam non longe ante nostra tempora cantuum compositores extitere; quod nos quoque cantum uetet contexere non uideo. Nam etsi noue modulationes nunc in Ecclesia non sunt necessarie, possimus tamen in rhythmis, et lugubribus uersibus petarum decantandis ingenia nostra exercere. Quoniam autem modulandi licentiam uicissim et petimus et damus, congruum uidetur, ut de cantu componendo precepta supponamus.



XuIII. Precepta de cantu componendo.

Primum igitur preceptum modulandi subnectimus,  ut secundum sensum uerborum cantus uarietur. Quis autem canendi modus, cuilibet materie conueniat, prius docuimus, cum diuersos diuersis delectari diximus: Quosdam enim curialitati, quosdam lasciuie, quosdam etiam tristitie aptos monstrauimus. Sicut autem laudem desideranti pete studendum est, ut facta dictis exequet, neue eius, quem describit, fortunis absona dicat; sic laudis auido modulatori animaduertendum est, uti ita proprie cantum proponat, ut quod uerba sonant, cantus exprimere uideatur. Itaque si iuuenum rogatu cantum componere uolueris, iuuenilis sit ille et  lasciuus: sin autem senum, morosus sit, et seueritatem exprimens. Quemadmodum enim comediarum scriptor, si partes iuuenis seni, uel luxuriosi auaro mandauerit, derisui subiacet, quales apud Flaccum  Plautus et Dorsennus inducuntur, ita reprehendi potest modulator, si in tristi materia salientem modum adduxerit, uel in leta lacrymabilem. Prouidendum ergo est musico, ut ita cantum moderetur, ut in aduersis deprimatur et in prosperis exaltetur. Hoc autem non adeo precipimus, ut semper necesse sit fieri, sed quando fit, ornatui esse dicimus. Habemus tamen de his, que diximus, aliqua exempla. Siquidem Antiphone in resurrectione Domini exultationem in ipso sono pretendere uidentur. Ista autem Antiph. Rex autem Dauid, non  tantum in uerbis, sed etiam in cantu merorem sonare uidetur. Sed in auctoribus querimonie per hypolydium, quia is miserabilem sonum habet, frequentissime decantantur.

Illud preterea laudis cupido modulatori iniungimus, ne in una neuma nimium eam inculcando oberret, ut quanta opera peritus peta uitare contendit uitium illud, quod Greci dicunt , id est, similium casuum; tanto nisu cantuum compositor uitium, quod apud musicos , id est, similium sonorum appellatur, cantare. Sed de priore uitio grammatici  siue etiam rhethores uideantur. Nos autem de posteriori; quod musicis uitandum esse diximus, exemplum damus, ut hoc R\ Ecce odor. Nam in eo loco ubi est: Crescere te faciat  Deus meus uitiosa est unius neume inculcatio. Similiter in R\ illo Qui habitat, uitiosa est unius podati crebra repercussio in eo loco: et refugium meum. Si autem interdum alique decentes neume semel repetantur, non uituperamus, ut in fine R\ Qui cum audissent, ubi est, laudantes Clementiam: itemque in fine R\ Sint lumbi uestri, ubi est, a nuptiis. Sciendum autem, quod in principalibus ad finem cantum paulatim ducere laus est: in Collateralibus uero ad finem cantum precipitare decet.



XIX. Que sit optima modulandi forma.

Optima autem modulandi forma hec est, si ibi cantus pausationem finalis recipit, ubi sensus uerborum distinctionem facit. Quod considerare potes  in hac Antiph. Cum esset desponsata. Hoc autem preceptum non bene inspexit, qui uersiculos illos modulatus est, quorum initium est: Homo quidam erat diues: nam iste idem uersiculus nusquam in recta distinctione finalem contingit. Sed et hoc harmoniam non minimum exornat, si in cantibus discipulorum id obseruetur, ut finalem sepe repetant, circaque illa uersentur, et in quarta rarissime pausent, in quinta uero nullo modo. Sed et si quintam aliquando contigerint, raptim et quasi formidando eam contingentes properanter recurrant, ut in hac Antiph. Ait Petrus. in cantibus autem magistrorum  id prouidendum est, ut in acutis maxime uersentur, et postquam in quinta a finali bis uel ter pausauerint, finalem requirant, rursusque ad superiores festinando se transferant; quia sicut subiugalium est maxime in grauibus, ita authentorum maxime in acutis conuersari. Huius uero precepti exemplum habes in hac Antiph. Muneribus datis. Obseruandum etiam de diapente, ut in melodia subiugalium a finali nunquam ad superiores saliat; diatessaron uero supra et infra libere fiat. Quarti tamen cantus per diapente competentior quam per diatessaron cadit, et resurgit. Nec mirum, cum et magistri huius harmonia sepius et melius ad sextam quam ad quintam intendatur et remittatur. Notandum quoque, quod in cantibus authentorum plurimum sit,  eos a finali crebro per diapente deponi et eleuari, in tertio id inconcinnius est, sed in quinto decentissimum. In quo et hoc ornatui est, si plerumque cantus eius a finali per ditonum, et semiditonum surgat, ut patet in Ant. Paganorum. Hoc autem preceptum de utrisque breuiter damus, ut cantus subiugalium et infra finalem et supra quintam rarissime contingat: infra propter nimiam grauitatem, supra propter nimiam sonoritatem, ne authento tribuatur. Cantus uero principalium, si non sit quinti, ad proximam finali deponatur: ad octauam autem tam quintus quam alii principales potenter ascendant, sed nonam uel decimam rarissime contingant; quod te hec figura luculenter edocet.
[Figure: [Figura] 12Kb]

 Animaduertendum preterea, quod maximam in cantu iucunditatem faciunt iste due consonantie diatessaron et diapente, si conuenienter in suis locis disponantur; pulchrum namque sonum reddunt, si remissa aliquotiens, statim in eisdem uocibus eleuantur; quemadmodum patet in antiph. uox exult. uerumtamen diatessaron multo dulciorem melodiam facit, et maxime in authento deutero, si interdum ter uel quater, uel eo amplius uarie repercutiatur: sicut in fine huius antiphone: O gloriosum lumen. bene consideranti liquet hoc modo  :


Quos fecisti ueritatis lumen agnoscere.

Item pulcrum est, si per quas notas neuma descendat,  per easdem statim ascendat, ut hic: Meruit [a g e F ga] diuina reuelatione. Item decentissimus in cantu sonus est, si diatessaron interdum ita uarietur, ut semiditonus uel ditonus nunc precedat, nunc subsequatur, ut hoc exemplo manifestum est:

    Hodie proces - - sit ad ortum.


Sunt et alie modulandi species quamplurime egregie, quas omnes, ne tedium potius quam doctrinam lectoribus ingeramus, enarrare non oportet. Cantus autem huiusmodi musici accuratos uocant, quod in eorum compositione cura adhibeatur. Hos etiam metricos per similitudinem appellant, quod  more metrorum certis legibus dimetiantur, ut sunt Ambrosiani.




XX. Qualiter per uocales cantus possunt componi.

Adhuc et aliam modulandi monstramus uiam pulchram sane, sed ante Guidonem inusitatam. Inprimis in cuius toni cantum componere uelis tecum destinato: et quinque tonis cum totidem uocalibus per ordinem suprascriptis collato in tabulis, et secundum quod te singularum uocales duxerint syllabarum, canendo rite incedas hoc modo:  [Figure: [Table] 4Kb]

Item alterius modi per eandem regulam F G A [Figure: [Symbol] 1Kb] c. [Figure: [Table] 5Kb]  Quoniam autem ista, quam dedimus, modulandi regula minus stricta uideretur, qualiter laxiorem atque liberiorem componendi uiam tu possis parare, edocebimus. Dispone sex, uel octo, uel etiam plures, si libeat, per ordinem notas, eisque uocales dupliciter adscribas, ita scilicet, ut unicuique note duas seriatim attribuas hoc modo  :

i o u a e i o u F G a b c d e f o u a e i o u a


uox clamantis in deserto, parate uiam Domino,
Rectas facite semitas Dei nostri.

uide autem, ne te ista, quam premisimus, uocalium dispositio ad hoc inducat, ut eas semper necessario  ita disponendas existimes: sicut enim pictoribus atque petis licet incipere quod uolunt; sic nimirum sic modulanti per uocales equa potestas est pro uelle suo eas in principio disponere: itemque quemadmodum illis prouidendum est, ut id, quod inceperunt, perficiant, isti ita studendum est, ut ordinem inceptum finetenus deducat. uerbi gratia: Cum enim ego in premisso cantu parypate meson oi attribuerim, tu ibidem ei, uel ao, uel au, uel quidquid tale uolueris, locare poteris, dummodo persistas in ordine, quem inceperis. Quod ut magis pateat, melum alterius modi exempli gratia supponimus:

e i o u a e i o C D E F G a b c  i o u a e i o u


  Nuntius celso ueniens olympo te patrinum mag
Fore nasciturum nomen et uite seriem gerende ordine promis.

Possent tamen uocales tali modo etiam triplicari, uel quadruplicari, nisi quod tunc nimia confusio modulandi obsisteret. Cum itaque, ut ostensum est, cantus per uocales componatur, sitque manifestum, ex uocalibus constare, quecunque dicuntur, rectissime ait Guido, quod ad cantum redigatur omne quod dicitur.



XXI. Quid utilitatis afferant neume a Guidone inuente.

Ne forte uero moueat lectorem, quod in primo capitulo ei iniunximus, ut cantare per musicas assuesceret neumas, et de eis tractare hucusque distulimus;  attendat quod non abs re fecimus: nisi enim prius sciret musice canere, exempla passim ob diuersas causas introducta nullatenus posset intelligere. Cur autem a Guidone inuente sint huiusmodi neume, non statim oportuit dici; cum earum causa et utilitas per ea, que iam premissa sunt, satis possit experiri: cum enim in usualibus neumis interualla discerni non ualeant, cantusque, qui per eas dicuntur, stabili memorie commendari nequeant, ideoque in cantibus plurime falsitates obrepant, he autem omnia interualla distincte demonstrent, usque adeo, ut errorem penitus excludant, et obliuionem canendi, si semel perfecte sint cognite, non admittant; quis non magnam in eis utilitatem esse uideat?  Qualiter autem irregulares neume potius errorem,  quam scientiam generent, in uirgulis et inclinibus, atque podatis considerari perfacile est: quoniam quidem et equaliter omnes disponuntur, et nullus eleuationis uel depositionis modus per eas exprimitur. Unde fit, ut unusquisque tales neumas pro libitu suo exaltet, aut deprimat, et ubi tu semiditonum uel diatessaron sonas, alius ibidem ditonum uel diapente faciat; et si adhuc tertius adsit, ab utrisque disconueniat. Dicat namque unus hoc modo: Magister Trudo me docuit; subiungit alius: ego autem sic a magistro Albino didici; ad hoc tertius: certe magister Salomon longe aliter cantat. Et ne te longis morer ambagibus, raro tres in uno cantu concordant, ne dum mille, quia nimirum dum quisque suum profert magistrum, tot fiunt diuisationes canendi, quot  sunt in mundo magistri. Ut autem manifeste uideas, quod in legalibus neumis sepe per ignorantiam cantus deprauetur, exemplum tibi sit antiph. Collegerunt. Plerique enim clinem in prima syllaba et penultima plus iusto deprimunt, uidelicet diapente facientes, et sequentem neumam tono inferius incipientes: cum constat, quod a G, usque ad lichanos hypaton D diapente est, et sub nulla consistit nota; et preterea quod nullus subiugalis sextam infra finalem contingere debeat. Nonnulli etiam cantum eiusdem antiphone in alio loco confundunt, dum in ea uoce concilium inchoant, per quam Pharisei remittunt, et antepenultimam dictionis eius inferius incipiunt, quam primam emittant. Qui autem concedere  uolunt ueritati regule, quam prauo usui incorrigibiliter adherere, eum canere conuenit hoc modo:

 Collegerunt pontifices et Pharisei concilium et dicebant. Sed et in communione: Beatus seruus, leuis error habetur, qui per unum podatum incongrue prolatum efficitur. Hunc autem quidam sic corrigunt: quod Dominus, a trite diezeugmenon c in mese a cadere faciunt, et Inuenerit, in parypate meson F incipiunt, et super omnia, in lichanos meson G; alii autem ita emendant, quod Inuenerit, iuxta usum incipiunt, et penultimam eius in mese a inchoantes, in lichanos meson per unisonum cantetur, quod et Guarino et Stephano in musica subtilibus placet. Sed si quis obiiciat, deesse in quibusdam locis semitonia; dicimus non esse ibi necessaria semitonia, ubi ipsis  uidetur. Sepe etenim ex cantorum ineptia euenit, quod inter alias cantuum deprauationes semitonia proferunt, ubi proferre non debent, et interdum negligunt, ubi negligere non debent. Iam uero manifestum est, quod dure hominum uoces et incomposite semitonia quam maxime deuitant, qui autem flexibiles habent uoces, semitoniis plurimum gaudent, cousque ut ibi etiam aliquotiens semitonia depromant, ubi depromenda non sunt, quemadmodum patet in multis quarti toni antiphonis, ut in his: Custodiebant. Ex Aegypto. Sion renouaberis. Simili modo quidam delinquunt in R\ Conclusit u. m. semitonia  sonantes ubi non sunt, uidelicet in illis dictionibus: In, unicus insidiator. Idem R\ plerique in fine confundunt, quia anime mee, quod in mese a est incipiendum, in note diezeugmenon e incipiunt. Sed de cantibus per irregulares neumas deprauatis in sequenti capite latius disseremus.

Solent autem nonnulli neumas illas quibusdam notis resarcire, per quas cantorem uidentur non docere, sed duplicato errore impedire. Nam cum in neumis nulla sit certitudo, note suprascripte non minorem pretendunt dubitationem, presertim cum per eas multe dictiones diuersarum significationum incipiant, ideoque ignoretur quid significent. Sed et si eis tribuatur aliqua certa significatio, non tamen per hoc extirpatur omnis dubitatio, dum cantor adhuc  manet incertus de modo intensionis et remissionis, siquidem c. diuersarum dictionum principium est, ueluti cito, caute, clamose: similiter l ut leuia, leniter, lasciue, lugubriter: simili modo s, quemadmodum sursum, suauiter, subito, sustenta, similiter, etc. Hoc autem de musicis et regularibus neumis breuiter intimare possumus, quod musica tam uero tamque leui tramite ducat cantorem, ut etiam si uelit, errare non possit: et postquam quiuis, seu magnus, seu pusillus, quatuor historias, uel totidem officia per eas a precentore didicerit, antiphonarium totum et graduale absque magistro addiscere poterit. Irregulares uero, ut ostensum est, dubietatem gignunt et errores, nec tantulam utilitatem cantori  conferre ualent: ut postquam per eas totum graduale usque ad unum officium, et ut amplius dicam, usque ad unam communionem a magistro didicerit, illam unam communionem, que restat, canere per se sciat. Liquet ergo, quod qui istas amplectitur, amator est erroris ac falsitatis, qui autem musicis adheret neumis, tenere uult semitam certitudinis et ueritatis.

Sciendum preterea, quod tribus modis musice neume fiunt: uno modo per notas in monochordo dispositas, quo ueteres musici usi sunt: secundo modo per interuallorum designationes, quod neumandi genus Hermannus Contractus reperisse dicitur, fit autem hoc modo  : E. uocum equalitatem designat. S. semitonium notat. T. tonum demonstrat.  T. iunctum cum S. semiditonum ostendit hoc modo TS. T. duplicatum ditonum declarat ita TT. D. capitalis diatessaron pretendit. diapente demonstrat, cui si adiungas S. semitonium cum diapente notat hac figura S; sin autem T. apponas, tonum cum diapente designat hoc modo T, et si diapason designare uolueris . et D. capitalem coniungas ita D. Horum autem signorum unumquodque absque puncto intensionem notat, cum puncto remissionem. Et hec quidem omnia plenissime docet cantilena ab ipso Hermanno, ut fertur composita; E. uoces unisonas equat, etc., nisi quod diapason  intensionem non facit. Tertius neumandi modus est a Guidone inuentus. Hic fit per uirgas, clines, qualismata, puncta, podatos, ceterasque huiusmodi notulas suo ordine dispositas, quas etiam meta in margine apposita multum facit expeditas. Per hunc itaque modum quisquis celeriter et proficue ad canendum musice introduci desiderat, tribus insudandum laboribus esse sciat. Primus quippe labor est, ut que uel quot syllabe cuique uoci attribute sint, diligenter consideret. Deinde nichilominus studendum est, ut que uoces in linea uel spatio constitute sunt, recte perpendatur. Tertius uero labor est cantionis, ne cantorem uocum uaria dispositio ducat in errorem, qui hoc modo facile euitari poterit, si diligentius animaduertatur, quod littera unaqueque minio, et C. unaqueque  croco signatur. Quidam tamen si color desit, pro minio punctum in principio linee ponunt. Idcirco has duas, litteram scilicet et C. uel etiam colores, quibus notantur, tantopere obseruari precipimus, quoniam per eas alie note reguntur, eisque de loco motis cetere pariter mouentur. Sed si his neumis colores uel note non aderunt, tales sunt neume, qualis puteus sine fune.



XXII. De prauo usu abiiciendo, et superfluis quorumdam modorum differentiis.

Libet modo quorumdum cantuum recordari, qui per irregulares neumas iam dudum sunt deprauati, utque prauus usus et in his et in aliis omnibus corruptus  hucusque seruatus abiiciatur, magnopere hortari. Cum enim Dominus una fide, uno baptismate, et omnino morum unitate delectetur, quis non credat quod idem ex multiplici cantorum discordia, quam non inuiti, neque ignorantes, sed uoluntarie constrepunt, offendatur? Nos ergo, qui rectam canendi uiam nutu Dei nouimus, errorem non decuit pati, nec multum curandum fuit, si quidam insulsi cantores in uitiis pertinaces locum non dent ueritati, dum id efficere possimus, ut aliqui sane mentis errorem deserant, ultro emendati. Tanta autem in corrigendis cantibus mediocritate usi sumus, ut et pro paucitate sui tedium lectoribus non ingerant, et in emendatione non multum ab usitato tramite discedant.

 Sciendum sane, quod quidquid uitiose canitur, aut in principio, aut in medio, aut in fine peruertitur. In principio quippe interdum cantus deprauatur, cum uel in propria nota non inchoatur, uel in sua nota inchoatus per incompositam proferentis uocem nimium deprimitur aut eleuatur. In medio quoque uel in fine per incongruum eleuationis uel depositionis sonum plerumque corrumpitur: de singulis exempla subdamus. Diuersi hoc R\ Ego pro te rogaui, in diuersis locis incipiunt: quidam uidelicet in hypate [E] meson, quidam in lichanos [G] meson, nonnulli in mese, [a] et in medio errorem uidentes, cantum falsitatis arguunt, eumque emendare contendunt. uerumtamen  si in paramese principium sumit, absque impedimento ad finalem suam legitime decurrit.

Item in medio cantus error inuenitur; ut in R\ Bethlehem ciuitas, quod in duobus locis emendari conuenit: ita scilicet ut in ultima syllaba dominator in parypate meson F incipiatur, et in terra in paranete diezeugmenon [d] principium sumat. In terra nostra sic in fine cantus a quibusdam erratur ut in R\. Mane surgens Iacob. Hoc enim cum uerissime sit quarti toni, quidam imperiti in lichanos [G] meson emittunt, et tamen ei usum quarti toni incompetenter adiungunt: quidam etiam hanc ant. Pater manifestaui,  cum sit hypolidii, in lichanos hypaton [D] emittunt, dorioque eam attribuunt. Quod uitium illi leuiter deuitant, qui in parypate [F] meson per unisonum cantant. Item plerique indocti delinquunt in ant. Simile est regnum celi decem, dum eam in parypate [C] hypaton exire faciunt, alte cantare nolentes, quasi magnum sit nefas, si post pentecosten in antiphona uel aliis cantibus alte proferatur. Eadem culpa illos redarguit, qui offertorium, posuisti Domine: in mese [a] emittunt, et alta relinquunt. Notandum autem, quod, sicut supra diximus, is sepe cantum deprauat, qui eum non uoce congrua, sed secundum suam opinionem inchoat, ut patet in hac communione: Scapulis  suis: Hanc enim quoniam quidam in lichanos [G] meson incipiunt, defectum pati conspicantur, eamque corrigendam arbitrantur. Sed si in parypate [F] meson incipitur, absque errore ad finalem reuertitur, et emendatione non indiget. Sciendum preterea, quod, sicut superius ostendimus, sunt aliqui cantus, qui in proprio cursu deficiunt, sed in affinibus absque impedimento decurrunt: ut introitus iste: Exaudi, Domine, uocem meam altera et reliqua, et communio: Dicit Andreas, in affinibus canenda est secundum illos, qui eam plagali tetrardo attribuunt, in proprio cursu bene cantatur. Sunt item aliqui cantus, qui nec in proprio cursu nec in affinibus cantari  possunt. De quibus tale preceptum damus, ut ad proprium cursum corrigantur. Si autem multum sint confusi et in affinibus facilius possunt emendari, eo dirigantur, quemadmodum illud offertorium:

In die sollemnitatis uestre usque et lac et mel
Alle - - luia.

Prouidendum est etiam de R\. Hic qui aduenit, ut in mese [a] principium sumat, et in eodem loco habens incipiatur, et in paranete [d] diezeugmenon emittatur. Sic et de R\. uiri impii curandum est, ut emendetur in hoc loco.


Sapientiam et rei facti sunt in cogitationibus.

Hoc etiam R\. Domine ne in ira emendatione indiget  in medio. Nam Miserere quod proprius usus in lichanos hypaton [D] incipit, in lichanos meson [G] incipiendum est. Item hoc R\ Egregie Dei martyr: quidam corrumpunt, quod in trite diezeugmenon [c] non emittunt, et Ecce non leniter efferunt. Item in hoc R\ Aegypte noli flere, a quibusdam erratur, qui flere ultra mese [a] extollunt. Item in hoc grad. Ad Dominum quidam delinquunt, quod dum tribularer in parypate [F] meson non incipiunt. Item in hoc Grad. Esto mihi in Deum, nonnulli conturbantur, quod protectorem in lichanos [G] meson non inchoant. Considera  etiam quod in offert. Confirma hoc Deus. Confirma ultra mese [a] non esse extollendum, Deus autem in parypate [F] meson incipiendum. Sed et in offert. Oraui Dominum meum in duobus locis emendatione indiget, scilicet in principio, et ubi est super. In communione etiam, Cantabo Domino peruerse cantant, quod bona in parypate [c] hypaton non incipiunt. Sed communio Potum meum rectius cantatur, si cum fletu atque et ego in parypate [c] hypaton inchoantur. Item communio Domus mea sic incipienda  Domus mea domus orationis, etc. uerum hos uersiculos  cantus ad presens correctos esse sufficiat. Post hec in tonario etiam aliquos, qui memorie occurrunt, emendabimus.

Nunc autem antequam ad exemplificandos tropos ueniamus, de superfiuis ipsorum differentiis tractandum est. Sed quoniam differentie multimodis dicuntur, quid troporum differentias uocemus, primitus aperiendum est. Differentias in tonis nominamus, quando in secula seculorum amen alique neume rationabiliter permittantur. Et sciendum est, quod differentiarum, que tonis subscribuntur, alie sunt competentes, et necessarie; alie etsi competentes non tamen necessarie; alie neque competentes neque necessarie, imo prorsus nulle. Competentes et necessarias dicimus illas differentias,  quas usus cantorum habet ab antiquis modulatoribus constitutas. Competentes autem non necessarie dicuntur, que non necessitatis causa, sed solius curialitatis adiunguntur: quemadmodum patet in hac ant. O beatum pont. Cum enim ista sit secunde differentie authenti proti, plerique illa neglecta tamen ei differentiam adaptant:

Seculorum amen. O beatum pontificem.

Ille autem neque competentes neque necessarie sunt, que non in recto tenore, sed secundum libitum canentium adaptantur, ut ista: Seculorum amen. Nos qui uiuimus, etc. Sed et ille differentie, quas quidam differentias esse asseuerant, non dico  non necessarie, imo prorsus nulle sunt: cum uidelicet unum seculorum amen nulla parte consequenter diuersificatum, multis cantibus diuersa principia habentibus adiungitur. Siquidem ex his Ant. Tecum principium. Et Biduo uiuens, cum proprie primi toni sint, quidam duas differentias superuacue faciunt. Nam si diuersa principia cantuum differentiis numerum darent, multo plures essent differentie in hypolidio, mixolidio, et hypomixolidio, quam nunc sunt. Que omnia in tonario satis patebunt. uolumus autem lectorem scire, quod de illis diximus; alias autem, quoniam superfluas reputamus, relinquimus. Nec pretereundum est, quod in ferialibus antiphonis, in quibus minime conuenit, plurimum delinquitur, quarum quedam  non recte emittuntur, quedam incongruis differentiis reguntur, quedam utroque illegalitatis modo efferuntur. Quem multiplicem errorem is perspicue uidet, qui tonorum uel modicam notitiam habet. Sunt autem huiusmodi antiphone a rusticanis et incultis clericis per indiscretiam uulgarium neumarum considerationem deprauate: quemadmodum patet in Ant. Facti sumus. Hec enim adeo peruersa est, ut cum seculorum amen, quod ei adaptari solet in monochordo, nullatenus cantari ualeat, alterutro deficiente. Ut autem ista deprauatio manifestius uideatur, premissam ant. irregularibus neumis notatam simul cum seculorum amen supponimus: Seculorum amen. Facti sumus sicut consolati  .  Est autem certissime authenti triti in parypate [E] meson emittenda. Possent et alie in hunc modum corrupte facili satis mutatione emendari, si, ut ait Berno, uitiosa consuetudo ab ore canentium ullo modo posset euelli.



XXIII. De diaphonia, id est organo.

Breuiter nunc et succincte de diaphonia disserere uolumus; quatenus lectoris auiditati in hac quoque re satisfaciamus, quantum possumus. Est ergo diaphonia congrua uocum dissonantia, que ad minus per duos cantantes agitur: ita scilicet, ut altero rectam modulationem tenente, alter per alienos sonos apte circueat, et in singulis respirationibus ambo in eadem uoce, uel per diapason conueniant.  Qui canendi modus uulgariter organum dicitur: eo quod uox humana apte dissonans similitudinem exprimat instrumenti, quod organum uocatur. Interpretatur autem diaphonia dualis uox uel dissonantia. Sed antequam organizandi precepta demus, de motibus uocum, quorum consideratio ad hoc negotium utilis est pauca perstringere uolumus. Cum enim organum per consonantias fiat, ipsarum autem constitutiones per motus uocum uarientur, quod eorum insertio hoc in loco utilis sit, nulli dubium est. Fiunt autem uocum motiones per arsin et thesin id est, per eleuationem et depositionem. Quorum uidelicet arsis et thesis omnis neuma preter simplices  et repercussas gemella motione conformatur. Simplicem autem neumam dicimus uirgulam uel punctum; repercussam uero, quam Berno distropham uel tristropham uocat. Arsis autem et thesis interdum sibimet iunguntur, ut arsis arsi, thesis thesi, interdum altera alteri, ut arsis thesi. Sed ipsa iunctio partim fit ex similibus motibus, partim ex dissimilibus. Dissimiles quippe motus fiunt in predicta iunctione, cum alius alio plures uel pauciores habet uoces, siue magis coniunctas, siue magis disiunctas. In coniunctione autem similiter uel dissimiliter facta motus motui tum prepositus inuenitur, ut in superioribus positus; tum suppositus, id est in inferioribus positus; tum appositus, cum in qua uoce finis est precedentis, principium est consequentis;  tum interpositus, cum unus motus infra alium positus et minus est grauis, et minus est acutus; tum mixtus id est partim interpositus, partim suppositus, aut prepositus, aut appositus. De his omnibus si exempla darem, tedium potius lectori, quam proficuum nimia prolixitate ingererem, presertim cum hec omnia per se uidere possit, quisquis cantuum diligens inuestigator fuerit. uariantur eedem neume in motibus suis secundum diuersas modorum proprietates. Cuius rei exemplum subiicere uolumus, ut inde non solum discens organizare proficiat, sed et nouum cantum componere cupiens modulandi formulam habeat.


 Ancilla [DFE] Christi [FGEF] sum [D] ideo me ostendo seruilem personam.

Considera etiam, quodsi cantum proti in cursu deuteri simili uocum dispositione cantaueris, perparuam uidebis disconuenientiam. Idem inter tritum tetrardumque fieri solet. His ita compendiose insertis ad diaphoniam redeamus. Ea diuersi diuerse utuntur. Ceterum hic facillimus eius usus est, si motuum uarietas diligenter consideretur: ut ubi in recta modulatione est eleuatio, ibi in organica fiat depositio et e conuerso. Prouidendum quoque est organizanti, ut si recta modulatio in grauibus moram fecerit, ipse in acutis canendo per diapason occurrat; sin uero in acutis, ipse in grauibus per diapason concordiam faciat: cantui autem in mese  uel circa mese pausationes facienti in eadem uoce respondeat.

Obseruandum est, ut organum ita texatur, nunc in eadem uoce, nunc per diapason alernatim fiat; sepius tamen et commodius in eadem uoce. Quamquam  autem que diximus, studioso lectori liquida sint, uolumus tamen paruum exemplum beneuolentie causa adducere.


Laudate Dominum de celis  .

Animaduertere etiam debes, quod quamuis ego in simplicibus motibus simplex organum posuerim, cuilibet tamen organizanti simplices motus duplicare uel triplicare, uel quouis modo competenter conglobare si uoluerit licet. Et de diaphonia istud tantillum nos dixisse sufficiat.



XXIu. De modis et eorum differentiis  .

Iam nunc modos per omnia exemplificaturus, questionem quorundam de differentiarum ordine uidelicet cur eum ordinem habeant quem habent [f. proponam]. Ego autem nullam huius rei  causam nisi solum usum inuenio; sed nec ab ullo musicorum scriptam reperi. Nam quod quidam dicunt, eas secundum antiphonarum dispositionem in antiphonario esse ordinatas, illud non ita esse uel idiota aduertere potest. Nec hoc pretermittere curaui, quod rectius mihi fecisse uidentur, qui principalia seculorum amen omnium modorum simplicem neumam in fine habere sanxerunt, quam qui aliter ea disposuerunt. Hi enim aliquam cantori certitudinem conferunt, illi nunquam. Neue quis existimet de etymologia officialium nominum, ut est responsorum et antiphonarum, etc., talia me dicturum, illud imprimis abnuo. Satis enim mihi est, si proposita ad plenum exequi possim. Scire ea cupientem ad librum Isidori, qui intitulatur  Etymologiarum, uel etiam ad Amalarii utile opus ire iubeo. Hoc quoque recusabo, ut more Bernonis tonarium disponam: uidelicet ut nonanneane ad singulos modos prescribam, uel differentias quas supra taxaui superfluas interseram, uel omnes antiphonas ad unum seculorum amen pertinentes in unum colligam, presertim cum prolixitas sit tediosa, et lectori usque huc prouecto paucula exempla sufficiant De omni autem officiali cantu compendiose exempla dabo absque cantiunculis, quas supra modorum formulas nominaui: quia quas iam posui, non necesse est iterum ponere. His ita premissis de principalibus seculorum amen omnium modorum ac differentiis, prout propositum est, disseramus.


 Explicit tractatus Iohannis de arte musica.
   Incipit tonarius eiusdem.

Authentus protus constat ex prima specie diapente, et ex prima specie diatessaron superius. Huius ultima syllaba in seculorum amen, etc.  .




ANNO DOMINI MXC.
FULCO ABBAS CORBEIENSIS





FULCONIS EPISTOLA AD ALEXANDRUM II PAPAM De Corbeie libertate ab episcopo Ambianensi uexata


Ambianensem Ecclesiam post Fulconem fratrem iam ab annis fere quinque regebat Wido episcopus, qui, quod per fratrem suum efficere non potuerat, Corbeie monasterium sibi subiugare modis omnibus molitur. Et primo quidem Fulconem abbatem, uirum prestantissimum, scriptis ad eum litteris, ad synodum cum Balduino monacho ad tertium Nonas Iulii uenire mandat; si desit, anathemate incunctanter uinciendum minatur. Ne mandato pareat, modeste excusat abbas: nec mora, a Widone anathemati subiicitur. Tum supplicem libellum Alexandro pape submittit Fulco, quo in libello, exposita monasterii sui immunitate, a Bertefrido Ambianorum episcopo primum, dein a Parisiensis synodi Patribus concessa, atque a Romanis pontificibus confirmata, qua per quingentos fere annos gauisa sit Corbeia; eam primum impetitam fuisse dicit a Fulcone episcopo instinctu fratris sui Widonis: at eum cito ceptis destitisse auctoritate Leonis pape, qui in synodo Remis habita, cum beati Remigii ecclesiam consecraret, uisis sui monasterii priuilegiis Fulconis episcopi iniquam molitionem, assensu synodi sub anathematis pena compescuit; seque, quia tunc tantum diaconus erat, Romam adire iussit, ut presbyter ordinaretur. Tum ille:

 ueni, inquit, abbas, ordinatus redii, priuilegium suum hoc per negotio detuli. Ecce autem idem qui nunc episcopus cum coarchidiacono suo Ioanne Romam uenit, multis criminibus falso me denotans apud Dominum papam, insuper de accepta benedictione apostolica [i. e. sacerdotio]. Absens eram: ideo uterque, ille et ego, iussi sumus adesse uercellis, ut synodaliter res ageretur. Ad diem statutum adfui: accusatores autem nulli. Papa litteras domno archipresuli, ut nosris priuilegiis astipularetur, misit, et episcopo Ambianensi, ne quid impii ageret in nos, indixit. Quoad uixit deinceps episcopus Fulco, integra libertas fuit loco. Fulconi successit presens Wido, qui summopere nititur irritare, quod ratum est tot apostolicorum sancta auctoritate. Hinc labor:  multi conuentus: inter que omnia aliquis mihi mandeuit, ut de bono ecclesie darem: et episcopus ita altaria illarum, in quibus olim ministrauerunt monachi, quieta nobis faceret, gratiam suam redintegraret, priuilegiis auditis ex toto consentiret. Dedi quad aginta libras ualens; uidente comite Balduino, suisque tot principibus, predicte rei pactum firmatum. Sed ecce minus seruat. Pecuniam quidem accepit: altaria non dedit, nec paci consensit. Clericos nostros Ambianis conuocauit: si ire differrent, excommunicauit. Hanc illatam iniuriam non eque  ferentes, testem conuentionis nostre Balduinum adhibuimus. Uterque, ego scilicet et episcopus, Curtracum uenimus: multus etiam abbatum uel clericorum conuentus. Priuilegiis in tanto cetu lectis, episcopus refragari non ualuit. Post hec omnia nondum obdormierat ira animi eius: et ecce synodum habens me iussit interesse, cuius rei potestatem in nullo sibi dant priuilegia, nec ullus predeeessor noster exsecutus est. Infirmabar: fratrem in negotio nostre defensionis, laicum etiam, qui probaret interesse me non posse, misi. Excusationem neglexit; excommunicationem uero non amplius septem dies distulit. Recitata tam iniusta ligatione, ad archiepiscopi auditorium uterque nos inuitamur. Ipse statuto non adfuit: ego tamen adfui; et audita nostre  rei serie, archipresul attendens iniuste prolatam excommunicationis censuram, iterum monuit ut solueret. Monenti non acquieuit, sed rursus excommunicauit. Ecce, pater precipue, pastor egregie, tantus es cumulus calamitatis nostre. Ad te spes nostra, in te defensio nostra. Patiente membro, compati debet et caput. Te Deus precepit Ecclesie, quam acceptam iustum est defensare. Desolatus locus sancti Petri, cui dignum est astipulari, quia specialiter defensor est sancti Petri.


Hactenus Fulco abbas. Ad has querelas respondit Alexander, scriptis hac de re litteris, tum ad Widonem Ambianorum episcopum, tum ad Geruasium metropolitanum, quibus Corbeiense monasterium sub apostolice sedis protectione suscipit.




ANNO DOMINI MXC.
ROGERIUS MONACHUS BECCENSIS





CARMEN DE CONTEMPTU MUNDI






ANNO DOMINI MXC
GILLEBERTUS MONACHUS ELNONENSIS





NOTITIA HISTORICA IN GILLEBERTUM


Gilbert, après son entrée dans les ordres, fut éleué à la dignité de prêtre et à celle de doyen de l'église de Saint-André, la troisième de celles qui formaient le monastère d'Elnone ou Saint-Amand au diocèse de Tournai. Cette église dans son origine était desseruie par des moines mêlés auec des clercs, qui en deuinrent depuis les seuls possesseurs iusqu'au commencement du XIIIe siècle. Alors le pape Innocent III y rétablit les moines. Gilbert, dégoûté du monde, se lit moine à Saint-Amand, où il brilla par son esprit, sa uertu, son zèle et son sauoir . Mais il n'en fut iamais abbé, comme Casimir Oudin l'a auancé, sans en donner la moindre preuue .

Il s'y était retiré dès auant le mois de féurier 1066, ou plutôt 1067, que le monastère fut réduit en cendres par un embrasement inopiné . En conséquence, il fut résolu qu'on porterait par les uilles et la campagne les reliques de Saint-Amand, afin d'exciter la piété des fidèles à contribuer au rétablissement de son monastère. Ce transport s'exécuta la même année, depuis le quatrième de iuin iusqu'au quatrième de iuillet suiuant. Gilbert fut un des moines qui accompagnèrent la châsse dans tous les lieux où on la porta, et se mit par là en état d'écrire l'histoire de la translation, ce qu'il fit effectiuement dans la suite.

Il auait le don de la parole et du talent pour la chaire , qualités qui se trouuaient réunies en sa personne à une grande intelligence des diuines Ecritures et à une uie reconnue pour sainte. L'usage qu'il en fit à combattre puissamment les uices dominants de son siècle, lui acquit dans le clergé et parmi le peuple la réputation d'excellent docteur et de prédicateur célèbre. Un autre écriuain presque contemporain aioute qu'il passait dans tout le pays pour un prophète. Il y était en si grand crédit, que Radbod, éuèque diocésain, eut recours à lui pour déterminer le docteur Odon, qui fut depuis son successeur, à rétablir le monastère de Saint-Martin à Tournai, en quoi ce prélat n'auait pu réussir. Gilbert mourut le septième de décembre de l'année 1095 , et fut d'abord enterré au milieu de l'église de Saint-Pierre, auec l'épitaphe suiuante. Son corps fut depuis transféré dans la uoûte souterraine des Martyrs.


EPITAPHE.


Hoc Gislebertus sub marmore pausat opertus,
Dogmata sacra ferens, et Christo semper inherens:
Formam pastoris nostris qui gessit in oris,
Tandem sublatus terris, petit astra uocatus.

Sweertius, ualère André, uossius, Oudin, et autres bibliographes , qui mettent Gilbert au nombre de leurs écriuains, ne s'expliquent pas tous clairement sur les écrits qu'ils lui attribuent. Les uns en parlent comme s'il n'y en auait qu'un seul de sa façon; et les autres, comme s'il y en auait trois ou quatre. C'est à quoi il importe de donner l'éclaircissement nécessaire.

1o On a de lui l'histoire du transport circulaire des reliques de Saint-Amand par la Flandre, le Cambrésis et partie de la France, auec la relation des miracles qui s'y opérèrent. Gilbert paraît y auoir mis la main aussitôt après le retour des reliques à leur église. Personne n'était plus propre que lui à réussir dans l'exécution de cet ouurage. Il auait accompagné partout les saintes reliques, comme il a été dit, et auait le talent d'assez bien écrire. Aussi a-t-il cru être en droit de protester de sa sincérité et de son exactitude, et les clercs, les moines et les laïques, instruits des mêmes faits, en rendaient témoignage .

Les manuscrits représentent cet ouurage diuisé en quatre liures: ce qu'on a réduit à quatre chapitres dans les imprimés, sans compter la petite préface. Le troisième et le quatrième sont écrits partie en prose, partie en uers, lesquels n'ont rien au-dessus de la uersification des autres poëtes du même temps. Cet écrit a été d'abord imprimé entre les Oeuures de Philippe Haruing, abbé de Bonne-Espérance, qui parurent à Douai en 1621. Il y est imparfait; et quelques-uns le uoyant ainsi réuni à ceux de cet abbé, en ont pris occasion de le lui attribuer. Mais c'est par une erreur uisible, puisque le texte même montre qu'il appartient à un auteur contemporain, ce que n'était pas l'abbé Philippe.

Les premiers successeurs de Bollandus, ayant reuu cette édition sur deux anciens manuscrits, ont réimprimé l'ouurage en son entier, à la suite des actes de saint Amand. Dom Mabillon s'est borné à en publier quelques extraits choisis .

2o Gilbert composa aussi un poëme sur l'embrasement de son monastère, arriué, comme on l'a obserué plus haut, en 1067, au mois de féurier, et par conséquent auant Pâques. On ne peut raisonnablement confondre cet ouurage auec le précédent, ainsi que quelques uns semblent l'auoir fait. Outre qu'il n'y en est dit que deux mots par occasion, l'endroit où il en est parlé est en prose et non en uers: ce qui ne  remplit pas l'idée que nous donne de cette pièce un moine même de Saint-Amand, lorsqu'il dit à ce suiet:

Susceptam querulo Gilbertus carmine cladem
Concelebrat, mestis prosequiturque modis.

ualère André fait iuger qu'il auait uu ce poëme dans les manuscrits, puisqu'il nous apprend qu'il était diuisé en quatre liures et bien écrit pour ce temps-là. Scripsit eleganti carmine, dit ce bibliographe, de incendio Elnonensi libros Iu. Cependant on regarde ce poëme comme perdu .

3o Au temps de Sanderus on uoyait à la bibliothèque de Saint-Amand un manuscrit contenant un Commentaire sur toutes les Epîtres de S. Paul, sous le nom de Gilbert. moine du lieu . Le manuscrit était coté 165, et portait pour titre: D. M. N. Gilleberti monachi S. Amandi Expositio in omnes Epistolas S. Pauli. Les trois lettres initiales peuuent signifier domni magistri nostri, et montrent que cette inscription est d'une autre main que de celle de l'auteur original.

4o Sanderus aioute que l'on conseruait à la même bibliothèque un autre manuscrit coté 188, dans lequel étaient des sermons pour tous les iours de fête pendant le cours de l'année. Ils ne portaient point le nom de Gilbert. Il y était seulement marqué que c'était la production d'un moine de Saint-Amand; et l'on y découurait beaucoup de lumière, de solidité, auec un grand fonds de piété et d'érudition! Tous caractères qui, rapprochés des qualités personnelles de Gilbert, ne permettent presque pas de douter que ce ne fût là un de ses ouurages.

Les premiers continuateurs de Bollandus parlent en particulier d'un sermon sur Saint-Amand, qu'ils auaient trouué isolé dans les manuscrits, et dont ils ont publié les premieres lignes . Quand celui-ci ne ferait pas partie du recueil précédent, on ne pourrait pas raisonnablement le refuser à notre écriuain: d'autant plus que la pièce est postérieure au moine Milon, et faite pour être lue au iour natal de saint Amand, comme les écrits de Milon se lisaient au iour de l'éléuation et translation de son corps.

On lit dans les monuments de l'abbaye de Saint-Amand qui parlent des écrits de Gilbert, qu'il auait traité du rétablissement de cette illustre abbaye: De reparatione eiusdem cenobii. Si cette partie d'histoire n'était pas traitée dans le poëme destiné au récit de l'embrasement du même monastère, ce serait un écrit particulier qui grossirait le nombre de ceux de Gilbert.





HISTORIA MIRACULORUM S. AMANDI CORPORE PER FRANCIAM DEPORTATO AUCTORE GILLEBERTO MONACHO ELONENSI.




PROLOGUS AUCTORIS.


1. Licet interdum humana mens phantasticis uisionibus fallatur, sed non miraculorum signis falli potest, que uirtutum operator Dominus in fidelibus suis operari dignatur. Ab Aegyptiis namque Magis illusione phantastica rex captus est Memphiticus cum uniuersa Aegypto, falsa et imaginabilia habens pro uero; sed postquam diuinitus ostensa sunt portenta uirtutum, Magi etiam ipsi cum ceteris, quanquam primum increduli, postmodum tamen professi sunt hoc esse digitum Dei . Celi nempe, hoc est quique fideles, gloriam Dei loquuntur, et in omnem terram uirtutum ipsius sonus progreditur. Unde pro modulo nostre possibilitatis,  impolito quidem sermone, sed non ignobili materie,  quedam insignia ad notitiam conabor mittere posterorum, qualiter in terris nostra etate rex patefecerit immortalis militem suum, beatum uidelicet Amandum, gloriose in celestibus dono immortalitatis a se muneratum. Si quis autem obstinata mente nostrum in hoc stylum studuerit redarguere, arbitrans nos nisi uulgares rumores sequi uelle, huic iaculum opponimus, quod quondam refutantibus ueritatem obiecit pastor et primipilaris Ecclesie. Non possumus, inquit, que audiuimus et uidimus non loqui . Nil namque hic calamus aperit currentibus articulis, nisi que euidenter obtutus probauere scriptoris  , testimonium ei reddentibus eiusdem temporis monachis, clericis atque etiam uenerande memorie et insignis fame  laicis  .



CAPUT PRIMUM. Incendium Elnonense. Miracula ad reliquias S. Amandi Cameraci et Coceii facta.


2. Cap. 2. Igitur anno ab Incarnatione Domini 1066, a transitu uero Amandi 406  , sub III Iduum Februariarum, Elnone accense sunt domus in foro hora fere tertia  , unde et in ipsam predicti pontificis ecclesiam plumbeis tabulis tectam, per tegulas sub ipsis tabulaticis flamma prorupit, antiqui hostis, ut credimus, inuidia. Que ipsa cum omnibus claustris suis statim est incendio deuastata, nec non et apostolorum principis, sed et alia germani  ipsius ecclesia. Campane  fundendo in puluerem sunt redacte; diruta etiam queque ornamenta ecclesie, columnas dico de Pario lapide cum analogio  honeste  fabrice. Ubi quiddam contigit relatu dignissimum, quod, sicut uidentes et audientes in stuporem uertit non minimum, ita lecturis, ut reor, erit ueluti monstrum. Nam mox ut ipse campane a flamma sunt inuase, ceperunt insimul, nullius nisi solius Dei impulsu, resonare ac si diuinitus monerentur plangere ruinam sui et ecclesie, donec, ut prelibatum est, in puluerem sunt redacte.

3. Cuius habitationis restituende gratia, fratres cum abbate  ipsius loci, ex consulto marchionis  terre, atque episcoporum, petitione quoque Francorum obnixa, feretrum, quo corpusculum uenerandi Patris recubabat, per Galliam detulerunt, quos cum tanto thesauro Galli ubilibet locorum honorifice et summa cum deuotione susceperunt. Excessimus  sane monasterio septimo Idus Iunii; repedauimus in idem sub die IuNonas Iulii. Quid autem hac intercapedine quatuor hebdomadum, meritis sepe dicti pontificis coram immensitate uulgi, in ipsa regione sit gestum, non ducit mater Ecclesia reticendum; que filios suos orthodoxos, filiationemque suam in bona perseuerantia quaquauersum conseruantes letatur functos honore populorum. Sed hec omittentes, iam ad ea que decreuimus notanda ac memorie commendanda, stylum, quanquam stolidum, uertamus.

4.  Quedam itaque peragrantes loca, Cameracum urbem deuenimus cluentem pontificali cathedra. In qua propter ualuas quidam insensatus  constrictis arctissime in neruo pedibus residebat, qui, ut ab incolis palam factum est nobis, ob nimiam insani capitis amentiam, quamdam propinquarum  suarum sauciauerat. Ubi cum honorifice ab antistite Lietbertho  cunctoque ipsius loci clero recepti, hospitandi gratia commaneremus, illum miserum donari S. Amando interpellauimus, quatenus solutum uinculis corporalibus, sanctus, cui donaretur, apud diuinam clementiam obtineret demoniacis absolui nexibus. Quod et ita factum est. Nam et pontifex nostris assensum prebuit petitionibus, et ille pontifex noster, cuius corpus deportabatur, liberam mentem eatenus captiuato a summo pontifice Christo impetrauit, ita ut inde nobiscum progrediens, nullum malesani capitis indicium ultra pretenderet.

5.  Ab ipsa quoque urbe uestigia detorquentes cum immenso comitatu ciuium, tendebamus  uersus oppidum, cui uocabulum est Coceium  , ubi multe auersiones ab oppidano, seu iudice eiusdem loci, familie inferebantur S. Amandi, que circa ipsum degebat oppidum. Sed ubi loco, quo dispositum erat tendere, propiauimus, ecce quemdam presbyterum ecclesie in honore S. Remigii exstructe, Milonem nomine, cum plebe promiscui sexus non modica, obuium habuimus, humiliter obsecrantem, ut thecam tanti pontificis in ipsam S. Remigii ecclesiam deferri ibique paululum requiescere permitteremus. Est autem ab hoc loco non multum distans quidam uiculus, quem dicunt uernulium  . In hoc iacebat mulier, stratu recubans ob immensum languorem membrorum, que a lecto nequiuerat egredi per curricula bis quinque annorum. Hec  ubi aure percepit sonos et cantus plebis eo diuertentis, causam percunctatur. Cumque didicisset corpus S. Amandi a fidelibus turmis illo transferri, continuo in hec uerba prorupit: O si daretur me saltem manibus reptantem, quasi quadrupedem ei obuiam fieri, implorarem sanctum, quatenus interuentione sacra mee suffragaretur imbecillitati! Sed cum inhianter arderet que optauerat completum iri, interuentu tanti Patris, eius uota clemens preuenit diuinitas, cui, que mortales nec optare audent, promptum est prestare. Confestim denique sanguis discurrens circa neruos membra languide firmauit, languore exhausit, robore consolidauit. Sicque lecto, cui clinica diuturno languore incubuerat,  leniter exsiliens, exorsa est pedetentim progredi usque ad limen domus; inde non contenta incedere, ut est mos mulieribus, rapto cursu accurrens  arripit feretrum, narrans cum idoneis testibus que circa se et quanta suo egerit patrocinio ille miraculorum operator egregius. Tum corrigiam ceruici sue, quasi seruile iugum, imposuit, seque, ut erat libera, dominio sancti mancipauit. Nec immerito, quippe qui eam, que quasi quadrupes uitio nature decreuerat exire, sibi bipedem naturali usu fecerat ouanter occurrere.

6.  Huius etiam consobrinus quidam iuuenis, liber et ipse, sex lustra et eo amplius habens, mutus a natiuitate, auditum tamen et intelligentiam plene capiens adducitur, qui ob lingue officium sibi diuinitus concedendum multas sanctorum ecclesias inuiserat; sed, ut dictum sit pace eorum, tanti Patris meritis istud seruabatur donum. Antiqua in hoc  renouantur miracula, et alterius Zacarie imaginaria agnoscimus surrexisse tempora. Illi innuebant cognati, quod nomen uellet filio imponi; huic itidem innuebant propinqui, qua lege uellet se subiugare seruitio sancti. Ille nutu postulauit pugilarem sibi preberi, ut quod lingua nequiuerat, notarent articuli; iste nutu eque indicabat se bis binos argenteos pro capitis censu eidem sancto soluturum singulis annis. Ille quod pagine intendere uoluit, restituto mox lingue officio, aperto sermone pronuntiauit. uideamus et in hoc quam iste iocundo miraculo imitatus sit eum, ubi coram feretro assistens corrigiam ceruici sue circumposuit. Continuo denique accedens Milo presbyter, cuius supra merainimus, in cuius et hic diecesi natus perhibebatur  et adultus, compendiose eum est allocutus: »Quid, inquit, prestolaris, frater? Si nequis sermone, saltem digitorum indicio sub testimonio presentium exprime quod tenes in mente.«


Conticuere omnes, intentique ora tenebant. 

Tunc ille, ut bis binis conatus est digitis totidem argenteos notificare, clara ac prima uoce protestatus est quod articulis moliebatur expromere. O quem et quantum, si adesses, cerneres plausum turmarum cateruatim undique confluentium, Deum hymnisonis uocibus nobiscum collaudantium, pre ingenti letitia malas effusiones lacrymarum humectantium! Quid proferam de hac ipsa etate sub qua informatus est  sermone? Christus mortuum in peccatis hominem, atque in Dei laudibus mutum, passione sua hoc eodem euo uite restituit, in laudes diuinas os eius aperuit, et B. Amandus interuentione sacra hunc famulum suum, qui quoquo pacto equiparandus erat mortuo, quasi locutione uiuificauit, eumque laudes Dei extollere fecit, atque in gratiarum actiones Deo soluendas uerba formare apud diuinam clementiam obtinuit.

7.  Nec minus et illud censeo predicandum quod in ipso limine portarum castri prelibati uidimus mirabiliter gestum. Simul namque ut ipsa sancti cadaueris lectica oblique tenebatur transposita,  quatenus plebs ceruices suas ei submitteret deuotione humillima, mulier quedam approperans debilem filium ulnis ferebat, qui infra unius anni pene orbitam, terram calcare nequiuerat. Hic itaque, ubi eum genitrix feretro supposuit, clamitare cunctis audientibus cepit: »Depone me, mater, quantocius ab his, quibus uehor uehiculis, quia uideor mihi iam posse tibi pedissequus fieri. Ne uelis, obsecro, mee obuiare saluti, tue quoque letitie aduersari.« Tum illa credens eum uerbis hec proferre puerilibus, aut etiam erroneis: »Noli, inquit, fili mi, noli, ne ab imminenti turba comprimaris, dum non possis ad exitum rei perducere quod effaris.« Et puer: »Possum, ait, mater, possum.« Post hec non prestolans responsum genitricis, ab ipsius continuo  se extorsit lacertis, paulatimque tentata uia, in cursum se hilariter proripuit. His et huiusmodi clemens pontifex perpetratis circa ipsum castrum miraculorum signis, maluit, credo, oppidanos a uexatione sue familie blanditiis compescere quam minis terrere. Sed quia hec pro capacitate ingenioli nostri taxauimus, iam ad ea que restant, luce clarius nitentia, calamum transferamus, eius ad hec explenda inuocantes patrocinium cuius credimus meritis reputari tanta insignia gestorum.



CAPUT II. Miracula Lauduni, Calnici, Nouiomi et Duaci facta.

8.  Postera denique aurora finem dante, montem Laudunii  accessimus, ipsumque statim conscendimus, atque ibi ab episcopo Elenando  ,  uniuersoque eiusdem loci clero cum ingenti ueneratione recepti eo die quieuimus. Interea sol uergebat ad occasum, et ecce quemdam insani capitis adducunt, manicis pedicisque ligatum. Nox ruit Oceano, cum interim pretiosissimi illius thesauri thecam circumuallantes pueri innupteque puelle, iuuenes cum senioribus, incipiunt deuote excubias, cum facibus et lychnis ardentibus. Nunc uero iam nox medium orbem tenebat, suadebantque cadentia sidera somnos, cum ille de repente iacens sub feretro in hec uerba prorupit: »Cur meos lacertos hec astringant ligamina, aut ubinam deiectus iaceam, posco, pandatis, qui circumastatis.« Tunc illi stupore attoniti, rati eum erratica, ut ante, uerba proferre,  tamen que sciscitabatur edocentes: »Ob nimiam, inquiunt, tui capitis amentiam, ligaminum nodis obstrictus ad patrocinium S. Amandi adductus es, cuius corpus in presenti S. Marie ecclesia noueris recubare. Deo, inquit, gratias mecum habetote, uis immanis abscessit denentie; abscedant iam nunc oro catene.« Qui simul ac ab omni nexu immunis factus est, consignans se in signaculo sancte crucis, si quod, diabolo instigante, uerbum aduersus fidei puritatem, in ipso errore fuderat, pectus contundens, reum se professus est. Inde seruum se S. Amando tradidit, cuius precibus sue mentis columen indesinenter reputabat. Et merito eius se  subdidit seruitio, cuius suffragio se eatenus mentis impotem a seui tortoris nouerat eliminatum ergastulo.

9.  Illa quoque non sunt silentio pretereunda que die Dominica inde nobis remeantibus, habentur supra ipsum montem cunctis cernentibus gesta. Dum itaque portas urbis in supercilio montis positas, cum ingenti cohorte promiscui sexus, ipso feruore meridiei post haberemus, ecce mulier perplexis tibiis, serpens manibus, uultu terre infixo, accessit, cunctisque uiam pandentibus feretro propinquauit. Res mira et admodum stupenda! Ubi se baiulis immiscuit, resolutis neruis se erigens, ipsum gestatorium, mirabile dictu! constanter arripuit. O quis fremitus ab ore uulgi resonabat, quantusque  fragor monachorum, clericorum atque laicorum in Dei laudes resultabat! Tunc erat cernere turbas undique ad hoc insigne confluentes, in tantum ipsos baiulos gratia uidende mulieris opprimentes ut uix quispiam eorum posset mouere pedes. Enimuero sapienti usi consilio fecimus sanctum corpus per spatium circiter trium horarum, super quamdam rupem in eodem requiescere loco, ut uel sic aliquantulum respirantes, dein ab ipso descenderemus supercilio.

10.  Rem stupidus refero, miraque, fidelem querens auditorem, enarro; sed non nisi que probante uisu hec titulantis acta sunt, fere sub unius hore spatio. Continuo namque quedam secundi sexus persona accessit, que septem annorum  rotam euoluerat in merore cecitatis; hec simul ut oculis loculum tetigit, detersa caligine, amissi luminis dispendia reparauit. Que luci pristine restituta, inde nobiscum progrediens, cepit erga se gesta Christi propalare magnalia.

11.  Quedam quoque puella ab utroque adducitur parente, quam uti materna fuderat aluus, perhibebant lingue officio ad ipsam usque diem caruisse. Hec pariter ubi uenerandi corporis receptaculum deosculatur, plectro lingue resoluto, uocis organa in laudem Dei sustolluntur. His et huiusmodi quampluribus plebs Laudunensis exhilarans corda miraculis, que obtutibus nostris cernenda abstulit inexplicabilis concio promiscui sexus et  etatis, que etiam postmodum nobis relata sunt a fidelibus uiris, grates soluebat maiestati Celsitonantis. Non solum huius, sed et ceterarum urbium indigene ad hec confluentes spectacula, Deo soluebant ora uocibus hymnidicis, diuino numini laudem dicentes, quod causa sanctum illac deportandi acciderit, credentes quoniam nunquam a tanto patrono talia suis emanarent oculis, nisi ecclesiam ipsius incendium deuastauerit. Quippe quia nec ipsum suis allatum gauderent confiniis.

 12.  Inde utique cum immensa uulgi alacris pressura detorquentes uestigia, processimus tendentes uersus Nouiomi menia. Iam currum  immergere sol Oceano parabat aureus, cum castellulum, quod uocant Calneium  , aduenimus, ibique hilariter hospitio recepti, noctu quieuimus. Ubi de mane post uigilias nocturnas quamdam uidimus matronam, que in gremio confouebat puerum, gestantem absque lumine lampadem, ocellos dico in capite nullam in se habentes lucernam. Hec itaque accedens incipit effari, mediaque in uoce resistit, singultu quatiente dolorem, exprimens quo afficiebatur super glaucomate filii a natiuitate cecutientis. Cum hoc, inquit, puero noctem hanc peruigilem duxi, excubans sub feretro S. Amandi. Hunc sane  enixa sum mundo absque lumine naturali, et ad hoc eum huc detuli, ut radiis meritorum istius illuminaretur sancti. Sed quia nondum uoti compos effecta sum, aliquibus huius sancti reliquiis tangite obsecro loca lucernarum, si quo modo diuina pietas mihi condescendat supplici, ad hunc sua gratia illustrandum. Tunc dentem sepedicti Patris, fabrili opere, auro decenter politum, baculum quoque sumentes, quo predicationis sue rexerat presulatum, posuimus, ut poposcerat genitrix, super loca lumiminum. Paruoque expleto interuallo, mox pueri ocelluli suo utuntur officio, nulla penitus obstante caligine clarescentes numine diuino. Tunc uero quique astantes, genitor in primis cum genitrice, uolentes hoc ad certam fidem experimento deducere,  offerebant ei monilia, atque candelulas, ceteraque quibus puerilis animus solet arridere, et ipse, prout clare diiudicans, cuncta celeriter arripiebat, mox quoque ludendo porrigentibus sibi uicissim reiiciebat. Digitis etiam innuebant, et ipse contra similiter faciebat. Nec mora canonici prosiliunt ad campanas, nos autem cum populo in laudes prorupimus diuinas.

13.  Dehinc Nouiomum, quo ire pergebamus, peruenimus, ibique S. Eligii quondam S. Amando, dum uterque aduiueret, familiarissimi loculos geminos, alterum cum monachis, alterum uero cum clericis obuiam habuimus. Ubi ex diuersis quibusque ordinibus suburbani oppidani, clerici cum  monachis affuere, qui nostri patroni thecam cum immensa suscipientes ueneratione, ac summa deuotione in ipsam pontificalis cathedre ecclesiam detulere. Tenso itaque in platea urbis nostro papilione, iidem haud sine ipsius loci antistite Baldewino  reuerenter recipientes, eo asportauere, tanto gaudentes hospite. Ubi nocturnis de more expletis uigiliis, matutinorum quoque nostratim peractis solemniis, en mulier affuit oppressa enormi dolore uertiginis, in tantum ut sursum, aut dextrorsum,  siue sinistrorsum non ualens caput deflectere, foret gaudio cassa luminis. Que secus feretrum astans, ad ipsam usque mediantem lucem diei, ita reddita est incolumis ut his quibus pre dolore capitis priuata erat remediis, letificaretur coram cunctis. Nam et uisu pristino statim redimita suspexit celos, ad gratiarum Deo soluendas actiones, et circumferens oculos respiciebat hinc inde ad circumstantes, Domini circa se mirabiliter enucleatas narrans uirtutes.

14.  Quo facto statim per ora uulgi disperso, quidam sedens  pede distorto adducitur, qui propria non credens humo uestigia, iuuamine fulciebatur alieno. Unde factum est ut sanctissimi confessoris requirens auxilium, ipsius exploraret  gratiam meritorum. Nam diutius coram eius manens tremebundus presentia, tanti antistitis inuocabat precamina apud diuinam clementiam sibi profutura. Tandem igitur quod querebat reperit, et qui alienis uenerat, suis uestigiis rediit, patrociniumque sancti sibi non defore persensit Hec et huiusmodi quamplurima non modo his, uerum et aliis urbibus in Gallia, per nostrum hunc patronum, ut prelibauimus, ostensa sunt uirtutum insignia, que acici nostre non ualuerunt pertingere notitiam, pre immensitatis popularis pressura; sed quia noluimus excedere promissa, ad presens ea scribimus duntaxat quorum nostros oculos non lauterunt insignia.

15.  Sed et illud reticere non ducimus  commodum, quod Duaci  perspeximus insigniter perpetratum. Quedam namque inter alias incolumis processit nobis femina, sed, nescio cui reatui obnoxia, non est inuenta sancto occurrere digna, fortassis in eum alicuius blasphemie rea, quam necdum digna punierat penitentia. Iudicia enim Domini abyssus multa . Unde factum est ut statim, ubi domum rediit, pedes eius natibus, manus quoque pectori quasi clauis infixe hererent, ac sic semimortua iaceret. Hanc utique uidimus ipsi ad perfugium nostri patroni, quasi mortuam, atque nullum penitus in se uite spiraculum pretendentem, quodam deferri uehiculo, sed non multo post uidimus eam pedibus resolutis ac manibus uersa uice  coram ipso erectam astare feretro. Hec sunt, quibus per Gallicam prouinciam beatissimi Amandi merita,  ea tempestate declarare dignatus est Dominus. Cum quibus et alia, que ab ipsis infirmis sanitate redintegratis sub testimonio fidelium nobis sunt relata. Qualia tamen ista, quanta et illa; in omnibus operibus suis sit nomen Domini benedictum in secula. Amen.



CAPUT III.  Ope S. Amandi carceratus liberatur, et suspensus suscitatur.


   16.  Mos fuit antiquis, nec non manet usque modernis,
Scriptoris calamum uarios percurrere sulcos.
Sic uariat mentem dictantis prosa, metrumque;
Unde metro canimus quiddam mirabilis actus
Gestum Coceii, postquam remeauimus ipsi.
Quod iam non oculis, sed fonte probauimus auris.
Terre culture se condonabat abunde
Quidam Landricus, hic quem ditauerat usus:
Solibus estiuis is cum messoribus ipsis,
Tempore quo flauas segetes iam demetit estas,
Stans letos fructus proprios sumebat in usus,
 Cum premissus eques manuum calcaribus urgens,
Concitus a castro uenit, supra memorato
Landrico missus, et ei uim ferre paratus;
Qui nitens aliquos ab agro sibi ferre maniplos,
Mox ibi sensit agri possessorem dominari;
Denique ridiculum commisit uterque duellum;
Iste negando sua, sed et ille petens aliena.
Tum raptor missus, rapiendi iure potitus,
Conatu cassus proprio repedat pudibundus.
Cumque statim factum foret Albrico manifestum,

Adducatur, ait, uinctis post terga lacertis.
Landricus dirum gestans sub gutture nodum
Carceris ima simul digne satis experiatur.
Ad cuius uerbum fera uincula carceris illum
 uallant et uexant, scrobis ac horrore retentant.
Hoc igitur castrum, sic est merito uocitatum:
Nam fera plebs eius barathri se trudit ad actus,
Cuius fluminibus se commiscendo Cocytus  ,
Post se Coceium trudit per praua suorum.
   17. Qualiter hic tetro sit carceris erutus antro,
Pandimus, auctores ut deprompsere fideles.
Nempe catenatus, uallante crepidine clausus,
In diuersa trahi cepit: mentique reuenit,
Quod nuper titulis insignis Amandus honestis
Patrarat, mutis dans uerbum, lumina cecis.
Tunc orans lacrymis, et dans suspiria cordis,
Edidit ad tantum, sic clamans, uerba patronum:
Pontificale decus, operumque patrator opimus,
 Presul Amande, tuos nunc affore posco triumphos,
Non aliquem queris uerbis uti cameratis  :
Simpliciter dico, iam nunc mihi proximus esto;
Si uerum de te nuper deprehendimus esse,
Quod per tanta, circa confinia nostra,
Exstent completa, non naturaliter acta;
Exige iam uerum clemens ex hoste tropeum
Qui nimis immerito retinet me carceris antro,
Ac in me rerum coaceruat queque malarum.
Oro, iuues precibus, ne squalor carceris huius
 Me uexando diu subigat, mortemque minetur.
Pondera mox ferri post eius uerba resolui
Sic cepere simul, quod fit mirabile dictu,
Ceu quis eum ferro manibus releuaret ab ipso.
Tum tractans sensim, capiens et iter pedetentim,
Egressusque foras uenit, iudex ubi caussas
Exercendo, latus stipante satellite fultus,
uanos sermones referebat et undique sontes;
Coram quo positus, cunctis cernentibus exit
Landricus, post se nec quemquam surgere cernit.
Sic cuius clemens miseratio uociferantem
Audiuit pridem, nunc ipsum munit euntem.

18.  Precipuum quoddam miraculum in pago Nouiomensi, a B. Amando factum, sicut quorumdam relatione  didicimus, legere uolentibus  qualicunque scripto notificare curabimus. B. igitur Amando cum duodenis fratribus in pago Laudunensi, loco qui dicitur Baresetum  , commorante, contigit ut rex Francorum Dagobertus  die quadam Compendium  deueniret, cuius aduentu comperto B. illuc Amandus pergere disposuit. Qui cum ad uillam Melincotum appellatam peruenisset, in domo cuiusdam uidue, que unicum habebat filium, hospitandi gratia diuertit. Interea quidam raptores, ex Beluacensi regione uenientes, quamdam inde predam furto abductam ante se deducebant. Qui cum ab incolis eiusdem regionis se insequi perniciter cominus aspexissent, opaciore silua sese cum preda sua protinus immerserunt, nec tamen de uita securi, aduersarios se insequentes  pernici gressu fugiebant. Fortuito iam casu filius mulieris uidue, in cuius hospitium B. diuerterat Amandus, per eumdem saltum solus deambulabat. Cum causam penitus ignoranti predam suam latrones quasi custodiendam reliquerunt, et ipsi semet tantum saluare uolentes, expeditius iam fugere ceperunt. Porro uiri qui predam de manu latronum festinabant eripere, iuuenem solum cum preda a latronibus dimissa in saltu repererunt. Quem quia unum ex latronibus fuisse existimauerunt, comprehensum illico suspenderunt. Nec mora, rumor excitatur, clamor attollitur, filius mulieris uidue suspensus atque iam mortuus esse nuntiatur. Ab omnibus pene incolis circumquaque manentibus curritur ad uidendum; mater etiam suspensi miserandis  clamoribus eiulans cum B. quem hospitio susceperat, accurrit Amando. Quid plura? In tantum uir beatus super compassione mulieris indoluit, ut humi prostratus tandiu orationi plenus lacrymis incubuerit, donec iuuenem uiuum et incolumem proprie matri gaudenti et exsultanti, Deo propitiante restituerit. Ob hoc ergo paradoxi dignam et uenerabilem memoriam quedam capellula exiguo  sumptu eodem loco constructa est in honore B. pontificis Amandi, ad laudem Dei Saluatoris nostri Iesu Christi, sanctum suum in celo et in terra mirifice glorificantis, qui cum Patre et Spiritu S. uiuit et regnat Deus per omnia secula secul. Amen.



CAPUT Iu  . Periculum mortis amotum. Clinica sanatur.


   19. Styli pandat obsequium, succedens his miraculum
Ut quod claret presentibus, pateat subsequentibus.
Processu namque temporis, dum structura fundaminis
Ecclesia resurgeret  , ac ualenter proficeret,
uarie operarii occupabantur plurimi.
Quorum mittuntur gemini terram fodere sabuli,
 Willebertus uocabulo, Alberto sibi socio.
Hi ergo facti compares ad operandum agiles,
Exsequebantur gnauiter opus iniunctum pariter.
Qui unius articulo diei cum fossorio
Intrantes opificium, mortis incurrunt laqueum.
Quos si cepit, non tenuit, sed laxum sinum prebuit;
Et quos Satanas terruit, presul noster eripuit.
Quos turbauit seuitia, fouit misericordia.
Nam locus erat concauus iacens illis sub pedibus,
Terraque cum lapidibus imminebat ceruicibus.
Quid multis? Moles corruit, hosque ferme comminuit.
Willebertus pubetenus detinetur intrinsecus;
Albertus autem penitus ad ima scrobis truditur.
 Quo concurrens uicinia, membra querebat mortua.
Nam quis uiuere crederet quam tanta moles sterneret?
Tamen uiuebat merito sancti presulis inclyto.
Per quem mirum apparuit, quod seruum morti sustulit.
Terram enim que ruerat, lapidumque uolumina
Amouentes finitimi, uix caput semimortui,
Quod pene iam contriuerant, ut petras illic iecerant,
Repperientes, extrahunt quasi cadauer mortuum.
Nullum uite spiraculum in eo nec anhelitum
Percipientes uiuidum. Nam ab hora iam tertia
Usque fere ad septimam in tenebris horrentibus
Iacuerat sic obrutus. Inde trahentes pallidum
 Mortuoque simillimum, cum tractarent de loculo
Et faciendo tumulo; cernentes hunc rubescere,
Intellexerunt uiuere. Hic quoque multo tempore
Post sanus uixit corpore cum illo suo compare,
Et post illum certissime perseuerans seruitio.

20.  Anno ab Incarnatione Domini 1090, cui dam monachorum S. Amandi, per somnum uisio apparuit tanquam dehiscens celum, ardorem igneum  flammantem emiserit. Et ecce e uestigio clades ignea homines inuasit  , que contemptoribus Creatoris ardorem preconaretur diuine animaduersionis. Hic est enim calix iuste damnationis, qui per prophetam Ieremiam propinatur sancte religioni contrariis . Quod ipsa re dignatus est Dominus euidenter declarare. Nam ardentes ad loca deferebantur sanctorum  , et exstinguebantur meritis ipsorum. Quid hoc in facto utrorumque uoluerit mortalibus premonstrare, nisi quod inobedientes iuste mereantur ignem gehenne, iussis uero Dominicis obtemperantes, misericorditer adipiscantur refrigerium quietis perpetue? Unde quibusdam in ecclesia S. Amandi quadam dierum datis refrigerio, dum signis concrepantibus astarent monachi cum  cordium ac uocum iubilo, iacebat mulier foris in domo languore clinica diuturno. Que auribus sonitum percipiens signorum, dicensque hoc fieri pro remedio ardentium, filiam, quam domi habebat, et quemdam uocans sibi domesticum rogabat se baculo sustentandam, ab eis deduci ad oratorium. Fatebatur enim se fideliter credere, quod S. Amandus etiam ipsi ualeret salutis emolumentum meritis suis diuinitus impetrare. Quod et factum est. Denique ad ecclesiam talibus sustentaculis cum graui perueniens labore simul ac dolore, prostrata implorabat sibi tanti Patris suffragia succurrere. Cum non multo post paulatim erigens se, aliquantulum meliorata,  et de augenda sibi iam confisa salute, dans manum alteram filie, altera baculum tenens peruenit ad altare. Ubi orans cum fide, ex integro sanitati restituta est pristine. Quod sentiens surrexit, atque letabunda remeare cepit. Cumque dexteram ei porrigeret filia, monens eam assumere uirgam in uia regenda; illa exsiliens et circa altare discurrens, proclamabat se ultra ad sustentandum non egere baculo, nec alicuius adminiculo; quippe cui S. Amandi beneficiis optate salutis commodum diuina concesserit miseratio. Quod tripudium monachorum siue clericorum Deum collaudantium, atque laicorum utriusque sexus eo confluentium, ibi tunc fuerit, tanti facti excellentia prodit. Tunc temporis agens in concilio antistes  metropolitanus  Remensis Ecclesie, audiensque consumi homines tam grauida lue, triduanum ieiunium constituit agi  , Niniuitarum more, quatenus diuini examinis censuram placaret humilitas penitentium, quam offenderat contumacia inobedientium. Tantam igitur gratiam auctor omnium suo indulsit populo ut etiam pueri parui, tam fide quam deuotione, huic se manciparent constituto. Qui cernens iniquitatem uerti in equitatem, quam iuste hominibus exaggerauerat, misericorditer remouit ultionem, qui in Trinitate perfecta uiuit et regnat Deus per omnia secula seculorum. Amen.




ANNO DOMINI MXC
WILLELMUS CLUSIENSIS CeNOBII MONACHUS





NOTITIA HISTORICA


Guillaume, moine de Cluse, y fut formé à la uie monastique sous le uénérable abbé Benoît II, qui commença à gouuerner ce monastère en 1066. Les écrits qu'il a laissés à la postérité sont une preuue du progrès qu'il fit dans la littérature. Son goût le porta à se lier principalement auec ceux qui la cultiuaient. Gerauld, bibliothécaire de la maison, qui auait une ardeur incomparable à amasser des liures, deuint un de ses plus intimes amis. On ignore les autres éuénements de l'histoire de Guillaume. Seulement on iuge par la uie de l'abbé Benoît, son maître, qu'il a écrite peu de temps après sa mort, arriuée en 1091, qu'il florissait dès lors, et qu'il y mit la main uers 1097

 Nous ne connaissons que deux ouurages de notre écriuain: encore l'éditeur n'en a publié qu'un entier, et l'autre en partie.

1o Guillaume composa l'histoire de son monastère, depuis le temps de sa fondation, en y insérant quelques miracles qui auaient précédé, iusqu'à la mort de l'abbé Benoît I, qui gouuerna ce monastère quarante-quatre ans, et qui uiuait encore en 1031, qu'il assista au grand concile de Limoges. Il la commence par une description du lieu où le monastère fut bâti, laquelle il reprend plus bas, et la finit par une uie abrégée du même abbé. Ce qu'il en a écrit, il le dit sur le rapport des frères auec qui uiuait l'auteur, et qui l'auaient appris du uénérable Aicius, prieur de la maison sous Benoît. L'Histoire est bien écrite pour ce temps-là; mais outre que nous ne l'auons pas telle qu'elle est sortie de la plume de Guillaume, elle est trop succincte. D'ailleurs son auteur y est tombé dans des erreurs considérables. Il y nomme tantôt Nicolas, et tantôt Siluestre, le pape qui gouuernait l'Eglise de Rome au temps de la fondation de l'abbaye de Cluse, en 966. Il est certain qu'il n'y eut point, au Xe siècle, de pape du nom de Nicolas, et que Siluestre II ne le deuint qu'en 999, au mois de féurier.

Dom Mabillon a publié de cette histoire ce que lui en ont fourni des feuilles uolantes qu'il tenait de M. Baluze. Cela consiste en deux fragments. Le premier, assez court, contient le commencement de l'histoire, auec une partie de sa suite, laquelle se trouue plus complète dans le suiuant. L'autre fragment, qui est beaucoup plus considérable, n'a point de commencement; et celui qui le précède, ne paraît point, tel qu'il est, suffisant pour y suppléer. Peut-être recouurerait-on ce qui y manque dans l'exemplaire qu'on en conserue entre les manuscrits du uatican . Il y est intitulé: Histoire du monastère de Cluse, par le moine Guillaume; quoique l'éditeur ait donné à l'imprimé le titre de uie de Benoît Ier, abbé du même monastère. La raison en est qu'à la fin de l'écrit il est effectiuement parlé de cet abbé en particulier.

2o Notre écriuain a composé aussi la uie du uénérable Benoît, autre abbé de Cluse, qu'il surnomme le Ieune, pour le distinguer du précédent, et qui a été omis dans les meilleurs catalogues des abbés de cette maison.

Cette uie est écrite auec beaucoup d'ordre, de méthode, de piété, et en un style beaucoup meilleur à tous égards qu'il n'était communément alors. On y découure sans peine que son auteur était homme d'esprit, de iugement, et de sauoir. Il y a semé diuers traits de sa modestie, de son humilité, de sa religion, qui déposent en faueur de son éminente uertu. Quoique son écrit ne promette que la uie d'un abbé de mérite et de piété, on y trouue néanmoins plusieurs choses qui regardent l'histoire de l'Italie en général, et principalement pour l'Eglise de Turin. L'auteur y fait même connaître un cardinal de l'Eglise romaine qui a échappé aux recherches d'Onufre.

A la fin de l'écrit se lisent deux espèces d'épitaphes du uénérable abbé Benoît en uers élégiaques rimés, qui ne ualent pas à beaucoup près ceux qui suiuent immédiatement la préface. C'est pourquoi nous ne les croyons pas de notre écriuain. Nous portons le même iugement, et par la même raison, d'autres grands uers rimés qui uiennent après les deux épitaphes: aussi bien que de trois hymnes à l'honneur du même abbé, dont on n'a imprimé qu'une seule.

On est redeuable de l'édition de cette uie à dom Mabillon, qui l'a tirée d'un ancien manuscrit, et illustrée de courtes obseruations préliminaires.





HISTORIA CLUSIENSIS MONASTERII  AUCTORE WILLELMO MONACHO.
[MABILL., Annal. Bened. III, 712.]



I.

 In Italie finibus mons quidam exstat insignis, XII millibus passuum distans ab Alpibus, qui uulgari nomine, sed non uulgari errore aut casu Pyrchiriana, id est ignis Domini, uelignea ciuitas, uocatus est ab incolis, propter angelorum, ut reor, ibi futuram presentiam. Supremo cacumine Beati Michelis archangeli exstat ecclesia. Erat quidam Rauennas, nomine Ioannes, cognomine uincentius, uir mire simplicitatis ac spiritualis intelligentie gratia apprime ornatus, qui in genitali quidem solo episcopali fertur functus dignitate; sed solitarie uite ardore flammatus, multis prouinciis perlustratis, in montem qui Caprasius dicitur, predicto monti a parte septentrionali oppositum, sese reduxerat.

 Ab illo itaque tempore sanctus eremita Ioannes usus cellula iuxta posita, montem solus incolere cepit. Amizo tunc Taurinensis episcopus. Per idem tempus Ottone iuniore Augusto, quidam nobilium, Hugo nomine, ex Aruernensi comitatu cum propria uxore . . . .

Emensis igitur longioris uie spatiis, cum boni desiderii plenus una cum uxore suisque Segusiam uenisset, tunc uouit cenobium sancto Micheli archangelo construere, si curari mereretur.

Ascensis ergo diluculo uehiculis, Hardoini marchionis curiam, que XIII tantum millibus in castro Auilliano tunc aberat, celeriter adeunt, eumque cum uxore nichilominus nutu diuinitatis, ne diutius fatigentur,  inueniunt Aduentus causas exponunt, et licentiam construendi cenobii in memorato multoties loco petunt; ea uidelicet ratione ut gloriosus marchio quantum auri uellet uel argenti, mulorum ceterorumque uehiculorum que adduxerant, maximam copiam benigne reciperet, et locum ab omni sua proheredumque suorum seculari potestate scripto iudiciali solueret: quatenus in posterum Deo inibi seruituris, a cunctis que seculi potestatibus uel ex debito, uel ex terrore fiunt, expedita libertas conditionibus esset. Liberalissimus princeps libenter annuit.

Aderat ibi quidam nutu Domini uir religiosus ordinis monastici, nomine Atuertus, qui in Lizathio monasterio abbatis prius officio functus, atque ab  hoc a contrariis sancte religionis expulsus, tunc a liminibus apostolorum regressus, in eodem per aliquot dies fuerat hospitio remoratus. Prefatum ergo uirum religiosum Atuertum multis precibus uincit Hugo, et relictis quantum ad presens ut peregrinus poterat necessariis ei locum committens, citius rediturus ad sua cum gaudio rediit.

Exinde uir Deo plenus Atuertus omnino plena deuotione satagens, opportuna monachis edificiola secundum situm loci, nam scopulis asperrimus erat, cepit construere. Tempore constituto sicut promiserat Hugo rediit, et omnibus necessariis impensis ad perficiendam ecclesie fabricam datis, iterum ad prefatum marchionem transitum fecit, et ab eo, sicut et prius, dato pretio uillulam contiguam,  nomine Clusam, et edificandis uillulis congruas terras nichilominus contiguas acquisiuit. Ut autem libertatis loci pro qua satagebat scrupulus omnino  nullus inesset, Taurinensem pontificem, qui Amizo dicebatur, adiit, et oblatis que tantum uirum decebant muneribus, cunctis iterum locum solui conditionibus cum anathematis etiam interpositione fauorabiliter impetrauit. Indeque Romam profectus omnium predictarum sponsionum tam pontificis, quam marchionis tenores, omnemque sui operis ordiens historiam pape Syluestro * retulit, et eius ad presens principis apostolorum auctoritate, postea uero imperatorie maiestatis corroborari locum litteris et nomine fecit. Ne autem aliqua dubietas ex his que relata sunt in cordibus fidelium possit oriri, testis est predicti Hugonis filius Mauricius, testis et ipsa familia.

Igitur uenerabilis papa Nicolaus, quod nomen  uictoriam populi nimirum catholici sonat, narrationis huius ordiende laudator et preceptor exstitit, ut cunctis legentibus innotesceret, predicti loci curam specialiter ad sedem apostolicam pertinere.

Anno igitur 966 Incarnationis Dominice, constructis, ut fertur, in eodem loco feliciter officinis cenobialibus, prout erat possibile, cum ille uir illustris Hugo in armis strenuus, sed in Dei rebus circa finem magis deuotus, locum quem, sicut supra retulimus, pretio sibi ut proprium uendicauerat, et apostolica auctoritate seu preceptis regalibus munierat, abbati duntaxat ac monachis habendum tradidisset, postquam etiam S. Ioannes eremita, necnon et beate memorie Atuertus abbas migrassent ad Dominum, successit ei in regimine, fratrum  consensu et electione uir simplicitatis et prudentie merito, Benedictus nomine.



II.


 . . . . Non ignoras, conscende intrepidus: et cum omnia que tibi furto ablata uerebaris, ibi collecta inueneris, opus quod imperaueram, in eodem loco perficere ne cuncteris . . . . . morabatur . . . . angelica reuelatione cepit honori et amori haberi ipsa regio, que antea inculta et uilis habebatur. uenerabilis quoque presul Amizo ad locum appropinquans, in castro hospitatur Auilli no. Ecce autem circa noctis medium, dictu mirabile! immensus  ignis instar magne columne e celo super montem descendere, suisque flammis coruscis ere sereno totum circum lambere. Cuius nouitate miraculi populi stratis exciti, supplices ad celum manus tendere, pectora pugnis tundere. uociferantur cuncti Pyrchirianam penitus exuri. Tollitur clamor ad sidera. Episcopus ipse, tanto rumore attonitus, surrexit, partemque rutile lucis iamiamque recedentis contemplatus, sic ait suis: »O quam metuendus est locus iste! A Domino uere factum est istud, et est mirabile in oculis nostris. Hic est ille ardens rubus in quo Moysi quondam apparuit Dominus. Hic est mons alter Sina, igneam legem per dispositionem  angelorum accepturus.« In crastinum igitur cum ad locum uentum fuisset, et honorabilis pontifex cum uenerando cetu foribus humilis basilice astitisset, aspexit ab alto tanquam olei liquorem effluere, et effigiem crucis humore crasso per ecclesiole quosdam scopulos eminentes apparere. At ille obstupefactus et cum omni populo terrore perculsus, humilis ingreditur, et humi prostratus, archangelo mediante a Dominatore celi et terre  perfectum finem tante uirtuti obnixius imprecatur. Oratione autem finita, cum oculos lacrymis suffusos leuasset, uidet titulum mire pulchritudinis erectum, procul dubio manibus angelicis coaptatum, et balsamo atque oleo per circuitum supraque affluenter sudare, in tantum ut ad terram usque uideretur effluere. Quod cernens accepto festinus linteo, oleum reuerenter extersit, et sic operto titulo missarum ibi solemnia deuotissime celebrauit. A linteo uero, quo sacra extersa est ara, quanta processerit uirtus, non est nostre facultatis euoluere: quia non imbecillis, non a demone possessus, non qualibet infirmitate detentus aliquis inde tactus est, quem  inexpertem diuine pietatis mox sanitate recepta uirtus archangeli permiserit existere. Tantis pius antistes miraculis motus, anachorete precibus, et ab honestis nobilium personis qui adfuerant exoratus, cum interminatione sempiterni anathematis constituit ut a suo successorumque suorum seculari dominatu uel impedimento liber esset per secula locus: ea ratione ut si quis eius constitutionis in posterum contemptor fieret, apostolice sedis esset iudicii reus.

Ab illo tempore taque sanctus eremita Ioannes usus cellula iuxta posita, montem solus incolere cepit, et sanctus Domini archangelus, loci sui dilectorem et prouisorem se esse luce clarius manifestare non distulit. Non multum namque temporis  effluxerat, et ecce uiri sanctorum apostolorum Petri et Pauli limina, necnon et eiusdem sancti archangeli patrocinia in monte Gargani adire festinabant. Cumque in Segusiana ualle positi prescriptam ecclesiam in summitate montis, tanquam in specula sitam, conspicerent, ignari rerum, a quo constructa, uel cuius nomini dicata esset, studiose requirunt. Quibus cum senex nuper gesta retulisset, unus illorum, qui podagre morbo grauiter uexabatur, letus ualde effectus, socios hoc modo affatur: »Nostis, o sodales, quanto pedum meorum torquear dolore, et quam sepe uos offenderim in hoc itinere mea tarditate. Unde quoniam ad illum sanctum Gargani montem, sicut proposueram, nequeo  pertingere, obtestor per eum quem animarum fidelium ducem post mortem maxime credimus, ut liceat mihi saltem istud sanctum oratorium illi dicatum inuisere, eumque ut in hora exitus sit anime mee propitius exorare: uosque ipsi aut mecum pro uestra mercede ascendatis, aut in montis calce reditum meum maturum exspectetis.« At illi in eum maligne tumultuantes ita illi exprobrant: »Quid est, miser homo, quod loqueris? Quo nisu uales per aspera et ardua scandere, qui plana uie lederis planitie? Abi quo uis, insane, dispereat qui te exspectauerit.« Tunc ille, deserto comitum contubernio, sumptaque fiducia ex amore archangeli, quod impossibile putabant aggreditur, et magis genibus et manibus reptando, uix tandem uictor optato potitur  desiderio, intransque ecclesiam uberrimis humectauit solum lacrymis, et inter uota et preces, quas ex affectu intimo fundebat, Domino eiusque archangelo quod sit derelictus a uiris, sueque facit mentionem infirmitatis. Interea, ut assolet fieri, pre labore et mestitia somnus hominem corripit, et post aliquot horas sopore solutus, coram altari sancti Michelis in monte nimirum Gargani sese sospitem et incolumem inuenit. Quanta tunc flens largitur ibi, queque lacrymarum pre gaudio fuderit flumina, si uellet exprimere Tulliana, nisi fallor, succumberet facundia. Fortassis quod loquimur, pro sui nouitate et miraculi magnitudine cuilibet uideatur incredibile: sed, o tu qui inde ambigis, ueterem Danielis historiam non te pigeat retexere, et quo pacto angelus  Domini per terrarum tot spatia Habacuc per capillum Danieli in lacu Babylonico sedenti et famelico asportauerit, si ratione nunc comprehendis, indubitanter actum crede. An negabis, incredule, quod tunc factum est per angelum, non potuisse nunc fieri per summum archangelum? uir igitur ille cum sue sospitatis auctori quantas potuit gratiarum persoluisset actiones, letus et exsiliens inde repedabat. Iamque Romam transierat, cum infidi comites eius nondum ad Urbem peruenerant. Quem cum sibi obuiam eminus redeuntem contemplarentur, admirantes mutuo alter aiebat ad alterum: »O Deus, quem uideo! num iste noster socius, qui apud Clusam a nobis est relictus?« Et alter: »Non est, ait ille, sed similis eius. Nam ille podager, iste incedit  firmus et incolumis. Sed quid? Certe is ipse est. Salue. bone uir.« At ille: »Saluete uos, o boni sodales.---Quid est hoc, inquiunt? Quis te huc aut quomodo sanus effectus es?« Quibus cum prescripti miraculi seriem retulisset, tante rei nouitate attoniti dixerunt ad eum: »Num ista sancto apostolico per ordinem non aperuisti? reuertere nobiscum, ingrate, reuertere, et narra quanta tibi Deus fecerit.« Et ille: »Faciam ita, tametsi uos non promeruistis.« Rediit, narrauit et ad amorem uenerabilis huius loci Romam matrem ciuitatum accendit, totaque Italia, qua ueniebant, huius miraculi fama pertonuit.

Per idem tempus imperante Ottone iuniore Augusto, quidam nobilium, Hugo nomine, de Aruernensi  comitatu, cum propria uxore . . . . . turbatur anxietate. Nitebatur Petrum . . . . spem miserorum lacrymosis suspiriis nec se palam prodentibus ut sui misereretur inflectere, quia palpitabat lingua mala confusione, que peccatum celando solet accumulare, et erubescebat fateri quod non erubuit perpetrare. Tandem coactus uxori suisque circumstantibus quo cruciaretur igne . . . . . . et secundum post baptismum . . . . quidem prima me comprobat apostatam, hostis abrenuntiationem. Assentio, confiteor, abrenuntio, et a fonte Dauid, qui in ablutionem menstruate patet, per ministerium domini mei Petri consilium requiro. Hec querimonia dulcia Romane pietatis uiscera concussit, et tantorum  criminum reus de constructione unius cenobii ubi perpetualiter a monachis Deo seruiatur, sponsionem fecit; exigentibus tam memorato papa quam ministris apostolicis. Purgatus itaque tali penitentia et confessione, sic demum limina sancta ingredi et locum uestigiorum Domini promissus est osculari. Et facere gestiens quod promiserat, ad propria cepit cum gaudio regredi.

Emensis igitur longioris uie spatiis, cum boni desiderii plenus una cum uxore suisque Segusiam uenisset, et in familiari sibique nota domo cum uetere amico hospitatus esset, ab eodem hospite causa familiaritatis diligenter cepit inquiri qualiter cursum explesset itineris sui. Seriatim cuncta retulit, et uniuerse rei quam prefati sumus mirabilem  notitiam dedit. Attonitus hospes tanti stupore miraculi, simulque laudibus diutius immoratus omnipotentissime misericordie Domini, dixit ad eum: »O domine Hugo, si desideras boni uiri compos existere, nulli alii melius post gratiam principis apostolorum, quam principi celestis exercitus archangelo Micheli te decet cenobium construere, ut, dimissis omnibus peccatis tuis, inde exitus tui de hoc exsilio anime tue iste sit ereptor, et Petrus receptor.« Simul etiam locum prefatum, quam proximus, uidelicet XII millibus, esset, ostendens, et prefatorum miraculorum nobilissimam narrationem prosequens, animos uiri iamdudum ad id intentos exhortationis bone scintillis accendit. Atque sic tandem et uerba salutis, et diem quo fessi uenerant  nox subsequens clausit. Adest archangelus per uisionem soporatis utrisque coniugibus, et eadem specie eisdemque uerbis conspicitur et auditur a duobus. Hortatur et imperat, ut in loco quem hospes designauerat, totius consilii uires figat, et absque dubitatione monasterium fabricans, anime sue celeste se construere palatium non diffidat. uir post reuelationem prior euigilat, et tum uxori, Insengarde nomine, totius tenorem uisionis narrat. Postquam et ipsa retulit sue concordiam uisionis, ocior stratu se proripit, et hospitibus sciscitatis quomodo melius ad effectum res ducatur, sagaciter consilium querit. Tunc uxor hospitis Eua melior consiliis Eue prioris, que sero contulerant  narrationem archangelici  montis corroboratam gauisa, una cum uiro quantis ualet ingeniis omnes directos aditus incipiende faciendeque rei perquirit. Tandemque simul conferentibus sani uena consilii a fonte Sapientie Patris processit, qui in Euangelio suis promittit fidelibus, dicens: Ubi duo uel tres congregati fuerint in nomine meo, ibi sum in medio eorum. Igitur leuaturi tanti molem palatii Hugo et uxor eius, omnibus modis arenam nocituram prudenter explorant, et eam obstruere felici conamine parant, ut supra firmam petram secure fundamentum nunquam casurum iaciant. Ascensis ergo diluculo uehiculis, Hardoini marchionis curiam, que XIII tantum millibus in castro Auilliano tunc aderat, celeriter  adeunt, eumque ibi cum uxore nichilominus nutu Diuinitatis, ne diutius fatigentur, inueniunt. Nobiles et elegantis habitudinis peregrini ex cismontanis partibus aduenisse principi nuntiantur, moxque ab eo secuti. Nobilibus mos quodammodo naturaliter inest, si boni sunt honorifice suscipiuntur. Aduentus causas exponunt, et licentiam construendi cenobii in memorato multoties loco petunt; ea uidelicet ratione, ut gloriosus marchio quantum uellet auri uel argenti, mulorum ceterorumque uehiculorum, que adduxerant, optimam copiam benigne reciperet, et locum ab omni sua proheredumque suorum seculari potestate scripto iudiciali solueret; quatenus in posterum Deo inibi seruituris, a cunctis que seculi potestatibus uel ex  debito, uel ex terrore fiunt expedita libertas conditionibus esset. Liberalissimus princeps libenter annuit, et in primis gratis que petebantur exsequi uolens, postmodum saniori consilio pretium quod iustum est benigne recepit, et euangelico exemplo, quemadmodum de pretio Domini emptus est ager in sepulturam peregrinorum, monachis seculo morituris in eodem loco pretio uitalis sepultura proueniret, et futuris temporibus refragande cenobii libertatis occasio nulla foret. Post hec ad hospitium letus Hugo regreditur, et consilio nichilominus hospitis uirum, cui tutelam loci committeret, quesiturus. Interim quia uie occasio se prebuit, cum paucis ad montis cacumen, habitudinem loci uisurus, potius animi quam ui corporis   trahitur. Aestu ergo uel labore fessus admodum, imo siti nutu Dei deficiens, ad pedes eremite, cui ecclesie contigua erat cella paruissima, prosternitur; et ut archangeli, si non humano consilio, tanti periculi medelam quantocius inueniat, deprecatur. Audiuit ab illo aquam in proximo non haberi; uinum autem in ampullula parua, que ad unius misse celebrationem uix posset sufficere, contineri. Penes se nil omnino remedii fore. Nam uirtutem archangeli procul dubio omnia posse. Instante quem sitis et estus periculum coartabat, eremita tandem pietate concitatur, et archangelum, si status loci sibi placeat, deuoti uiri mederi periculo deprecatur. Mox, mira dicturus sum, predictam cernit ampullulam, quasi ab imo scaturiente  uena fontis inundare, et summum archangelum uirtutem uisibilem exhibere. Quantum oportuit potati sunt qui uenerant, et accepta benedictione redeuntes, sicut prediximus, uirum tutele loci congruum  reperire desiderantes ad hospitium properant. Retulit hospiti uir Deo deuotus quod acciderat, et inter uerba locutionis estu boni desiderii non minus quam prius siti corporis estuans, iterum atque iterum de loci tutela, cui opportune esset committenda, uerbum repetebat.

Aderat ibi quidam nutu Domini uir religiosus ordinis monastici, nomine Atuertus, qui in Lisathio monasterio abbatis prius officio functus, atque ab  hoc a contrariis sancte religionis expulsus, tunc a liminibus apostolorum regressus, in eodem per aliquot dies fuerat hospitio remoratus. Hunc, ait hospes, ut reor, gratia diuina prouidit, qui non ut nouus, sed expertus officii monastici, paruas expensas ad huc incompositi locelli spiritu pauper amore religionis amabit: et humili sue paupertatis obsequio seruituris in posterum Christo, que satis sint diuitias aggregabit. Auditis his uenerabilis peccator Hugo in laudem Redemptoris attollitur. Prefatum ergo uirum religiosum Atuertum multis precibus uincit, et relictis quantum ad presens ut peregrinus poterat necessariis, ei locum committens, citius rediturus ad sua, cum gaudio rediit.

Exinde uir Deo plenus Atuertus omnino plena  deuotione satagens opportuna monachis edificiola secundum situm loci  cepit construere, et quidquid usquam colligere poterat, modico uictu contentus, ad id solum expendere. Tempore constituto sicut promiserat Hugo rediit, et omnibus necessariis impensis ad perficiendam ecclesie fabricam datis, iterum ad prefatum marchionem transitum fecit, et ab eo sicut et prius, dato pretio uillulam monti contiguam, nomine Clusam, et edificandis uillulis congruas terras nichilominus contiguas acquisiuit. Ut autem libertatis loci, pro qua precipue satagebat, scrupulus omnino nullus inesset, Taurinensem pontificem, qui Amizo dicebatur, adiit; et oblatis que tantum uirum decebant muneribus, cunctis iterum locum  solui conditionibus, cum anathematis etiam interpositione, fauorabiliter impetrauit, indeque Romam profectus, omnium predictarum sponsionum tam pontificis quam marchionis tenores, omnemque sui operis ordiens historiam, pape Siluestro retulit, et eius ad presens principis apostolorum auctoritate, postea uero etiam imperatorie maiestatis corroborari locum litteris et nomine fecit. Post hec quoad uixit omnia monasterio secundum posse necessaria uel attulit, uel direxit, et exinde cenobium incrementis opportunis ex tempore Deo fauente meritis hactenus archangeli creuit, et uariis miraculis coruscans diuersis populis gratum et uenerabile fuit. Ne autem aliqua dubietas ex his que relata sunt in cordibus fidelium possit oriri, testis est predicti  Hugonis filius Mauricius, testis et ipsa familia, quorum uel suis uel parentum proximis diebus tantis indiciis angelica uirtus dignata est propalari.

Igitur uenerabilis papa Nicolaus *, quod nomen uictoriam populi nimirum catholici sonat, narrationis huius ordiende laudator atque preceptor exstitit, ut cunctis legentibus innotesceret, predicti loci curam specialiter ad sedem apostolicam pertinere: et quisquis fidelium in fine caduce atque transitorie uite pennis angelicis ad celos optat euehi, contra locum quem Michel princeps angelorum dilexit et elegit, uereatur aliquid iniquum moliri: quatenus in domo sua absque scissionibus  cordium cum pace, que hominum bone uoluntatis propria est, sit nomen Domini semper benedictum, qui omnes suos spiritus administratorios propter eos qui hereditatem capiunt salutis, implere gratuite in ecclesie sue mittit ministerium.

Anno igitur 966 Incarnationis Dominice constructis, ut fertur, in eodem loco feliciter officinis cenobialibus, prout erat possibile, cum ille uir illustris Hugo in armis strenuus, sed in Dei rebus circa finem magis deuotus, locum, quem, sicut supra retulimus, pretio sibi ut proprium uindicauerat, et apostolica auctoritate, seu preceptis regalibus munierat, abbati duntaxat ac monachis habendum tradidisset; postquam etiam sanctus Ioannes eremita, necnon et bone memorie, Atuertus abbas  migrassent ad Dominum, successit ei in regimine fratrum consensu et electione uir simplicitatis ac prudentie merito Benedictus et nomine. Hic cum plurimis floreret uirtutibus tanta dicitur caritatis affluentia refertus, et hospitalitatis liberalitate munificus, ut omnes ad se uenientes et montis ardua ac archangeli patrocinia petentes, maximeque Gallorum, Aquitanicorum et Hispaniarum populos Romam adeuntes, libentissime susciperet, et que fratrum tantum usibus poterant competere benignus impertiret. Cuius quamplurimi gratiam admirati  aiebant: »Ecce uir prudens qui edificauit domum suam supra petram, in cuius ore dolus non inuenitur: quo fideli dispensatore archangelus Domini  gratulatur, et huius loci fama sua ubique extendit insignia.« Ceperunt namque nonnulli, et precipue de Ultramontes, ad hunc locum gratia religionis concurrere, et seculo renuntiantes sub illo sene glorioso norme regulari sese subdere. Langobardi enim quamplures, fulti inimica fidei calliditate, haud facile acquiescunt monachalem habitum suscipere. Multi uero nobilium atque diuitum gratiam cupientes referre eius benedictionibus, quo sibi principem angelorum conciliarent in die sui exitus, alii ditauerunt locum suis honoribus, alii tradebant pueros suos Domino educandos immaturis teneros etatibus. Est namque locus ab omni impedimento et seculari tumultu semotus. Nullus hominum seu animalium ibi perstrepit, clamor atque rugitus  iacet. Porrecta Italie planities suos iucunda lacis ac fluminibus humanos interdum que ualeat recreare uisus. Tepide sunt hiemes, estas uernum imitatur tempus. Mens Deo famulantium tali tota quiete, et admonita quamlibet pulchra rerum opportunitate, uociferatur, iubilando frequenter cum exsultatione: »Magnus Dominus et laudabilis ualde in ciuitate Dei nostri, in monte sancto eius.«

Dilectus itaque Deo et hominibus ille uenerandus senex Benedictus optime agens gregis commissi custodiam, utpote pastor egregius, sanctitatis gratia claruit suis temporibus, ampliauitque monasterium fauente archangelo rebus, personis et honoribus. Et cum a plerisque hospitibus et monachis quasi pro consilio hortaretur magnorum cenobiorum tutele  et ordinationi locum suum committere, eorumque consuetudines admittere non acquiescebat, dicens: »Sinite, fratres, sinite Patris nostri Benedicti Regula paruitatem nostram contentam esse, que, si quod uidetur addendum, abbatis admittit arbitrio supplendum pro ratione et tempore: non ita est ut dicitis; uidetis locum conductu difficilem et arduum, altera consuetudine modificandum. Neque enim humano quolibet indiget magisterio qui angelorum sepe fruitur solatio, tantique prouisoris gaudet patrocinio, et satis metuendo quandoque additur ministerio. In hoc nimirum monte nullus est locus crimini, nec est fas sub eius conspectu scelerato fatebras delitescendo,  etiamsi uspiam in monte facinus committitur, sacras iaculatur et arces, adeo ut plerosque terreat innocentes. Neque nouit igneum ponere tumultum, donec quod humanum latebat oculum, et manebat inultum, satisfactione et confessione forte fiat indultum.« Sic Pater inclytus aiebat, sic apostolica disertus simplicitate callebat. Regulam tantum almi Patris et eximii ducis monachorum Benedicti suadebat perscrutari et obseruare debere, et super ea clamare. Ceterum in cuiusque abbatis arbitrio ordinationem sui monasterii pendere. Quod eiusdem loci conuentus usque hodie habuit celebre.

Pretereundum silentio non arbitror quoddam miraculum quod sancte memorie Aicius prior, eque ipso actu reuerendus, de abbate iam dicto  referre solebat. Cuius ob hoc testimonium ueritate creditur subnixum, quia fuit homo, ut aiunt, ad unguem factus, et in religiosa conuersatione totus sibi teres atque rotundus. Qui iuter ceteras animi uirtutes quibus admodum pollebat, discretionis gratia, que omnium uirtutum genitrix, custos ac moderatrix, Patrum diffinitione predicatur, fuit ita preditus, ut nullius diei feriati atque profesti occasione, solite ciborum districtioni seu quantitati quispiam addere uellet aut demere. Constans semper in sancto proposito, et uigiliis crebro inseruiens, flagris proprium corpusculum cercebat; operi manuum et lectioni sedulus operam dabat. Castus mente et corpore, tandem multiplicatus in senecta uberi concessit nature. Cuius sepulcrum recentes  aperientes quidam fratrum eius alumni, quadam curiositate ducti, mira odoris fragrantia sunt repleti. Hic namque, inquam, prior de illo uenerabili Benedicto asserebat, quod moris illi fuerat beate Marie Genitricis Domini et Saluatoris nostri laudum officia nocte dieque ante eius uenerandum altare, quod  illius gloriose et incomparabilis imaginis presentia insignitur, deuote ac solemniter agere. Quod opus cum nullatenus intermitteret, nocte quadam lecturus ibi ex more lectionem lucernam ipse tenebat, que uenti flamine, ut assolet fieri, exstincta est. Quo casu cum pro lectionis dilatione magis anxiaretur, de cereo qui ante sancti Michelis altare perpetuis fouetur ignibus, subito sese flamma prorupit, et in manu illius non sine fratrum admiratione lucernam accendit. Quod ubi Dei famulus uidit, uehementer obstupuit, et solotenus prostratus diutius adorauit, et fratribus quoad uiueret, ne cui miraculum proderent, interdixit. Quid plura? Annis XI et IIII monasterium uiriliter rexit, tandemque sicut oliua fructifera in domo Domini in pace quieuit. Tale  habuit sanctus ille locus sui primordii incrementum; talibus gloriatur auctoribus, et tam gloriosus quam uenerabilis extunc et nunc cunctis exstitit gentibus, exceptis Taurinensibus, qui tanquam Scyllei canes, semper oblatrauerunt, et liuido oculo cenobii commodo obliquare non cessauerunt. Eorum tamen dentes, omniumque male loco insidiantium uites archangelus ita potenter obtriuit, ut si non uoce, rebus equidem clamaret: »Qui hos tangit, quasi si tangat pupillam oculi mei.« Nemo enim locum seu illa que iuris eius sunt, aliquando iniuriis impetiuit, et illesus abiit. uocatus et non uocatus adest, et sibi in aula sua digne famulantium, seseque humiliter deprecantium uota benignus attendit, et ab ore seuissimi draconis incessanter protegit.  Illius ergo quem celestis curie primatem, o grex Clusine specialiter tibi delegisti, innitere patrocinio. Illum te decet pre omnibus uenerari et glorificare cultu perpetuo, qui te sub umbra alarum suarum pie fouendo sic defendat in prelio, ne damneris sine me in tremendo iudicio. Explicit.





uITA u. BENEDICTI ABBATIS CLUSIENSIS, AUCTORE WILLELMO MONACHO, EIUS DISCIPULO.






OBSERuATIONES PRAEuIAE.

1. Clusinum Sancti Michelis monasterium olim insigne, in diecesi Taurinensi ad Pyrchiriani montis radices situm est, nempe ad Clusas seu Alpium fauces et angustias, quas Carolo Magno in Italiam procedenti Desiderius Langobardorum rex precludere frustra tentauit. Huius foci seculo XI duo fuere eiusdem nominis abbates, Benedictus maior, et Benedictus minor. Utriusque res gestas litteris complexus est Willelmus, eiusdem loci monachus, Benedicti iunioris discipulus et familiaris: quod Willelmus ipse in prologo sequenti testatur. uerum prioris Benedicti acta excidisse suspicamur. Tempus quo is uixit colligimus ex concilio Lemouicensi anni 1031, in cuius actis »Benedictus rector monasterii Cluse sancti Michelis.« ut presens, laudatur. Hoc enim elogium non potest conuenire Benedicto iuniori, qui obiit anno 1091, »pastoralis cure uicesimo quinto;« ac proinde eam dignitatem non adiit ante annum 1066. Dies obitus Benedicti iunioris assignatur »postrema dies Maii« in uersibus uite prefixis, »postera« eodem sensu in eius epitaphio. Itaque de eo interpretandum est Necrologium abbatie Sancti Aegidii Nemausensis: »Prid. Kalend. Iunii obiit Benedictus abbas Cluse.« Consentit Necrologium Sancti Benigni Diuionensis. Utrumque Benedictum omisit Franciscus Augustinus in Chronologia Pedemontana.

 2. De Clusensis abbatie origine et auctore non una est omnium sententia. Sibi non constat chronographus Malleacensis, cum nunc anno 872 »Clusense cenobium sancti Michelis inceptum« dicit: nunc centum post annis id factum commemorat, id est eodem tempore quo cenobium Sancti Michelis de Monte conditum est. Chronographi hec uerba sunt: »Eo tempore inceptum erat aliud monasterium de Sancto Michele de Clusa a sancto Ioanne episcopo et eremita: ubi primus abba fuit Arueus.« Ioannem hunc Rauenne episcopum fuisse ferunt. uerum alia est opinio Francisci Augustini, qui Clusensis monasterii auctorem non Ioannem episcopum, sed Hugonem Marinum, prepotentem  »Auuergnacum,« et Montis Buceri dominum, qui dum Roma ad patrios lares rediret, cenobium istud construi, eiusque ecclesiam ab Anucco Taurinensi antistite dedicari curauit anno 966. De auctore certum est ex uite sequentis cap. 3 hunc fuisse Hugonem qui eumdem locum apostolice sedi commisit priuilegiisque decorauit: at quis qualisue fuerit Hugo ille, Guillelmus non exprimit. Certum uero est ueterem hanc esse Clusiensium monachorum persuasionem, Hugonem fundatorem suum Aruernum, et quidem ex genere dominorum de Monte Buxerio fuisse: id quod testantur littere abbatis Sancti Michelis de Clusa, anno 914 date Ludouico Montis Buxerii: qui »sequens progenitorum uestigia, et presertim gloriose memorie domini Hugonis, inquit abbas, domini quondam Montis Buxerii, fundatoris nostri, a cuius clara progenie per rectam lineam noscitur traxisse, donauit nobis octies centum aureos« quas litteras ex tabulario marchionis de Dyene noster Claudius Stephanotius eruit. Cetera uidesis apud Franciscum Augustinum. Pontius abbas uizliacensis, frater Petri abbatis Cluniacensis, »de Clusino monasterio assumptus est,« ut legitur in breui Chronico uizeliacensi apud Labbeum tomo II Bibliothece noue. Modo Clusensis abbatia collegium est perpaucorum canonicorum secularium.



PROLOGUS

 1. WILLELMUS, famulorum Christi minimus, GERALDO armario. Meminit bene fraternitas tua, Geralde carissime, quoties fratres mei quamplurimi inuitauerint paruitatem meam suis crebris hortatibus, ut de uita et actibus Benedicti iunioris, quondam abbatis nostri, meus aliquanta percurreret calamus. Quare, inquiunt, noctes diesque stertendo, commissa tibi pecunia ligata in sudario, si marces otio! Cur pateris, ut acta Patris nostri egregia, sub tuis etiam oculis patrata, temporis longeuitate fiant oblita que non ignoramus, si scriberentur, multis profutura? Ad quos ego: Nolite, inquam, fratres mei et domini, nolite me sic illudere. Ego solus noui mei quid ualeant humeri, quid ferre recusent. Noui certe uires ingenioli mei, tenues satis  et pigras, cui utique parum sit eloquentie atque minus sapientie; sunt complures eius alumni in Clusino cenobio, qui me precellant peritia seu uite merito, quorum peruigili studio hoc opus committendo non ambigo. Et tu, inquiunt, doctrine illius lacte, et fortium actuum solido cibo ab ipso ferme pueritie tempore educatus, in uirile iam robur euaseras, instituta discipline eius, sicut et nos omnes, sitibundus hauseras, nec te patiemur aliquatenus de isto tanto duce nostro, qui nos omnes collegit, aluit instar pie genitricis, misericordie gremio fouit, seu mutum et penitus elinguem reticere, qui dudum ueteris Benedicti huius quoque loci abbatis studuisti gesta quedam stylo commendare. Age igitur, age, incipe omnimoda occasione seposita:  quia etsi imperitus es sermone, non tamen scientia.

2. His et huiuscemodi excitus rationum flatibus dum in portu silentii et quietis securus nauigo,  ab subeunda onera que mihi caritas de fraternis cordibus imperat, cui reluctari fas non est, obedientie humerum subdo. Spero equidem ipsius obedientie remo cymbam nostri operis sic gubernari, ut tuta et illesa transeat inter Scyllam et Charybdim seua maris pericula, euitando Circeos ac Sirenarum illices cantus aure surdissima. Tuum quoque nichilominus, o Geralde, studium appulit animum meum ad scribendum, qui multos annos ceu apes prudentissima circumuolitando loca queque ac monasteria, non cessas deflorare melleas Patrum sententias ac uolumina, unde nostra compleas armaria, potioribus uidelicet thesauris Cresi opibus seu gazis opulentis Arabum, quibus augendis incubas, et sedulo custodis quasi cellas aromatum. Inter quos, domno Ermengaudo  abbate iubente, placeat tibi hoc nostri libelli munusculum, licet pauperculum, admittere, quod ego in tabernaculo Domini, qui non spernit caprinos humilis confessionis pilos, studui offerre, perfuso iam uertice florida mitique canitie. Sed ne iam uidear

Delfinum siluis appingere, fluctibus aprum
ad ea que de uiro proposuimus, accingamur; que, tametsi abiecta uideri poterunt pro dictorum inurbanitate, erunt tamen, ni fallor, accepta et chara suis discipulis, pro ipsorum factorum et materie notissima qualitate.


Contigit ex equo nomen tibi qui Benedictus
   Moribus implesti nominis officium.
 Tu gregis et plebis doctor bonus, ac moderator,
   Iustitie limes ac pietatis eras.
Grex tibi commissus Patris exsequias celebrauit.
   Mai postrema pretereunte die.



TEXTUS uITAE IPSIUS.


 3. Benedictus Tolosanus. Fit monachus. Clusium ac recipit. Benedictus itaque Dei famulus, patria Tolosanus, parentibus nobilitatis titulo non obscuris fuit progenitus. Quos tamen ipse magis insignibus sancte conuersationis preconiis nobilitauit, dum lucifer matutinus ac sidus aureum noctis umbras decutiens, astra queque suis luculentis radiis exsuperauit. Hic cum adhuc bone indolis esset paruulus, a patre, Bernardo nomine  , uiro bono et Christianissimo regulari norma informandus in monasterio Sancti Hilarii  est traditus, ubi pueritie et adolescentie caste et sobrie uiuendo annos exegit, intentusque diuinis, nec non et secularis litterature studiis, sub patris custodia iuuenilia corporis desideria frangendo edomuit. Sed cum tandem idem cenobium  a regulari tramite aliquantisper exorbitare animaduerteret, timens ne forte ordinis dissolutio remorantem paulatim in preceps traheret, simulque accensus spiritualis profectus desiderio, ad Italiam uenit, ubi ab abbate monasterii Sancti Michelis, quod in ipsis Italie faucibus summus uertex Pyrchiriani montis specie ac religione uenerandum cunctis ostendit gentibus, benigne susceptus est.

4. Fit sacerdos. Cepit itaque in dies uirtutum exercitio magis magisque in Deum proficere, morum lenitate et affabilitate in amorem sui cunctorum animos mirum in modum accendere, diuine philosophie riuulos inhianter haurire; certare cum adolescentibus de subiectione, cum iuuenibus ipse iuuenis de fortitudine, cum senibus ipse maturus de  grauitate. Et cum forte omnes honestatis et utilitatis gratia anteiret, eque tamen omnibus charus, nulli inuidie fomitem ministrare. Unde factum est ut, merito fratribus cunctis annuentibus et abbate iubente, ad sacerdotium promoueretur: cuius officii dignitate ita humiliter et reuerenter functus est ut sese indignum mentis iudicio semper clamitans, uel post aliquot dies ad altare oblaturus accederet. Nonnunquam uero postea de predicante didicimus cum se missas agere in die proposuisset, exspectabat si forte a priore illud ei iuberetur, indubitanter credens oblationem suam uirtute obedientie apud Deum commendari, que Scripture testimonio holocautomatibus iure prefertur et uictimis.

 5. Abbas eligitur. Defuncto denique illo abbate, et adhuc manente insepulto, ne forte improba lues Taurinensis presulis sese contra canonum et regule sancta decreta ex more interponeret, pie et unanimiter,  presente Airaldo  Bremetensi abbate, uiro religionis ac sapientie titulo id temporis famosissimo, omnium fratrum conclusus est cetus de Patris electione sub aspectu archangeli sui pii tutoris simpliciter acturus. Tunc lecto in abbatis ordinatione Regule capitulo, et a prefato abbate clare aperteque exposito, alii alium, ut assolet, acclamare, alii alium; quidam quidem Bertrannum, quemdam Cumiliacensem, qui et satis homo humanus et benignus erat, plurimum quoque habens religionis zelum, et secundum scientiam. Plerique uero Aicium priorem monastici ordinis eruditissimum et discipline seueritate insignem. Stabat autem Benedictus noster de morte Patris defuncti motus, et quasi pro eius funere sollicitus. Fuerat quippe illi genere  propinquus, omnes superiores sibi fratres humiliter existimans, nichilque minus quam de sui promotione animo pertractans, cum subito uota ac iudicia omnium hinc inde reducta in hunc unum conueniunt, ut ne unius quidem fauor ab eo dissentiret. Una omnium uoce, una sententia, quamuis clamans multumque renitens capitur, et electus ad ecclesiam cum laudibus ducitur. Hec de eius electione, quam puro intuitu iustoque ordine Dei nutu acta fuerit, paucis absoluere curaui, ut euidenter pateat lectori, uiuum lapidem Dei Benedictum, et columnam ueritatis tali fundamento et base sui introitus innitentem, merito non potuisse ullis futuris tribulationum turbinibus concuti aut perturbari. Antehac enim in Italia per aliquot annos uix alicuius prelati electio  audita fuerat, cui uel regia manus, uel quelibet perniciosa et secularis ambitio non subriperet.

6. Eius electioni episcopus Taurinensis contradicit. Non tamen tunc defuit solitus antiqui hostis liuor et inuidia. Cum enim huius tam iuste electionis non modo Ecclesie filii, uerum totius Italie marchiones et duces, populique applauderent uniuersi, solus Taurinensis pontifex Chunibertus  , qui ex bonis initiis malos euentus habuit, superbie typo intumuit. Et cum fratres electi sui consecrationem ab eo postularent, bestiali fremitu indignans, in hec uerba contumeliosa et blasphemie plena erupit: »Quis est, ait, iste Benedictus, quibusue ortus maioribus? Qua audacia seu auctoritate, uel a quibus me absente  electus?« Ad hec cum fratres canonum ac Regule sue auctoritatem pretendentes dicerent huiusmodi electionem illi non deberi, nisi forte monachi uitiosam prauamque personam ex consensu  sibi pretulerint, consecrationem autem duntaxat boni electi suam fore. Tum uero satis superque confusa bile efferatus efferbuit, tumensque iurgio inquit: »Absit hoc, absit illud ius detestandum, ut per uos seu per Regulam uestram, ut asseritis, iste, mihi presertim ignotus, intreat! Mea est electio, meus erit abbas meique iuris, mihi uni obtemperans, familiaris domesticus ac subditus. Sicut enim accipiter dum molles urget columbas, quam sibi uoluerit unguibus rapit, haud aliter ego repentinus inter uos exspectantes superueniens, illum qui animo tantum sederit meo, quique mihi cordi fuerit, accipiam et cunctis uobis preficiam.« Nonne his tibi paucissimis et sesquipedalibus uerbis dixisse uidetur: Per me abbas intrabit, non per Christum?  Aliunde ascendet sicut fur et latro, ut mactet et perdat, non per ostium. O similitudinem argutam et episcopo dignam! Insanisti tunc impos mentis tue, Chuniberte episcope; talia fando, insanisti re uera tali cothurno. Apparuit his dictis qua pollebas, imo qua ampullabaris, tua crassa pinguisue minerua. Cum enim tuam ingluuiem specie et nomine accipitris figurasti, simplicium te insectatorem, insontumque raptorem tali forma depinxisti. Patet igitur luce clarius, quod non aperuerit tibi ostium ueritatis ostiarius, qui et Spiritus sanctus, et ideo compressus defluxit tumidus prudentie tue fastus. Quod sermo declarabit subiectus.

7. Romam appellat. Seruus itaque Domini Benedictus, cognita episcopi uecordia et exactione irrationabili  ac durissima, primo quidem tanto furori locum dare delitescendo, et honorem declinando decreuerat humilitatis gratia, sed iterum atque iterum a fratribus, ut constanter ageret, et ex aduerso ascendens murum pro domo Isrel opponeret, neue irruenti lupo ac diabolo cederet, utque sui misereretur admonitus, tandem diu multumque ab illis fatigatus, et uirtute constantie et obedientie animatus uiriliter stetit, et quemdam fratrem, Bosonem nomine, qui sedem apostolicam appellet, Taurinum mittit. Qui iussa perficiens, uix inter lapides, et furentis populi fustes uiuus euasit. Tunc Benedictus paucis secum assumptis fratribus Romam contendit. Quem episcopus cum suo quodam exercitu pro  uiribus persecuturus subsequitur.

8. Ab Alexandro II benedicitur. Quid plura? fit conuentus sacrorum pontificum et cardinalium ante domnum Alexandrum, tunc temporis pontificem Romanum, atque Gregorium archidiaconum, postea apostolicum. Replicat episcopus predicta superbie uerba, magis rhetorica facundia fretus quam ueritatis causa subnixus. Ad cuius orationem sacer presulum cetus, maximeque archidiaconus Gregorius, uehementer admiratus sic fatur: »Quid est, episcope, quod loqueris? Ubi est sapientia tua? Tuumne dicis abbatem, tuique solius fore iuris? Qua auctoritate, queso, aut qua ratione tuum asseris? Num possessio tua aut seruus tuus est? Itane sacri canones animo exciderunt tuo? An  putas nos ignorare illius loci tutelam ad Romane Ecclesie sedem solummodo pertinere? fundator nimirum ipsius monasterii, Hugo nomine, eiusdem loci curam beato Petro apostolo eiusque uicariis in eternum commisit, et apostolicis priuilegiis locus inde muniri promeruit.« Ipse quoque pius papa Alexander, cognita episcopi iniustitia, sic eum mitis alloquitur: »Esto pacificus, fili Chuniberte, esto benignus. Compesce mentem, turbatus est enim pre furore oculus tuus. Reuoca animum ab indignatione, quam non decet aliquatenus residere in sacerdotis pectore. Iniustum certe nobis uidetur et intolerabile locum illum nostro tantum commissum presidio ac ditioni, quamuis tue sit diecesis, tam inique uexari. Quapropter monemus, ut abbati iure ac regulariter  electo paternum animum et affectum, ut te decet, exhibeas, atque consecrationem benigne impertias.« Quod cum se facere nulla ratione, nisi alteri a se electo, durus assereret, contempta eius proteruia, ne longum faciam, ex sententia et iudicio totius uenerandi cetus qui aderat, Benedictus noster ab ipso Romano pontifice benedicitur et consecratur. Episcopo uero interminando imperatur, ut nullam deinceps abbati seu rebus monasterii molestiam inferre audeat, nichil nisi quod canonicum et regulare est inde ulterius exigat, nisi forte ab ordinis sui statu periclitari non timeat. Qui maligne sue mentis callidus dissimulator, benigne quidem tunc respondit prout pater, illaturus plurima aduersa, que in suo uersabat pectore; que nos ad  Benedicti cumulum patientie in rerum quandoque ponemus serie.

9. Ritus alienos reiicit. Regulam inculcat. Pastoris igitur suscepto regimine, quanta uigilantia illud administrauerit, quam sancte et religiose que iusta sunt faciendo et docendo uixerit, quamuis nostre facultatis non sit euoluere, aliquo tamen pro modulo nostre scientie amodo referre tentabimus, sicut audiuimus et uidimus in ciuitate Dei nostri, in monte sancto eius. . Primum itaque cum cognouisset quam plurimos congregationis fratres quibusdam nouellis usibus et Regule contrariis gaudere institutionibus, ut supra firmam Petram edificaret, nisus est hanc arenam postmodum nocituram  eruere. et agrum his sentibus expurgare. »Nostis, inquit, fratres et filii mei amantissimi, quomodo sermo diuinus eos increpet, qui humanas ad inuentiones diuinis preferunt mandatis ac iudiciis. Unde canit propheta psalmographus: Et irritauerunt Deum in adinuentionibus suis, et ideo multiplicata est in eis ruina ; et ulciscens erat in omnes adinuentiones eorum . Ipse quoque Dominus in Euangelio: ue uobis, ait, Pharisei, qui dereliquistis mandata Dei propter traditiones uestras, ; et Paulus: Qui deserentes iustitiam Dei, et suam uolentes statuere, iustitie Dei non sunt sabiecti. . Itemque Scriptura: Sine causa, ait, colunt me mandatis et doctrinis hominum . Quamobrem hortor fraternitatem  uestram, ut postpositis quibusdam superstitionibus et humanis institutis, que ad rem non pertinent, et a uera religione abhorrent, Regule sancti patris nostri Benedicti studiis, in qua omnis euangelica et apostolica perfectio constat, animum ad purum intendatis. Neque enim ego a Romano pontifice consecratore meo aliud nisi eamdem Regulam, quam predicarem suscepi in manibus; nec mihi preceptum memini, ut diuersos docerem et sectarer monasteriorum usus. In eadem quoque regula  audio mihi eumdem Patrem et ducem intonantem, et quodammodo inculcantem, et precipue ut presentem Regulam in omnibus conseruem. Et alibi  quasi comminando infert: In omnibus igitur magistram sequantur  Regulam, neque ab ea temere declinetur a quoquam. Nam si quid uidetur in Regula deesse, aut minus dictum, unicuique abbati iubetur temperando complendum atque ordinandum, cum ab eo dicitur : nos autem prouidemus, propter pacis caritatisque custodiam, in abbatis pendere arbitrio ordinationem monasterii sui; quod etiam facile est in plerisque eiusdem Regule capitulis animaduertere. Non est ergo necesse in scribendis multorum monasteriorum consuetudinibus, Regula quam quisque professus est neglecta. multum insudare. De hac quippe scriptum potest intelligi: Hec uia, ambulate in ea. Non declinetis ab ea, neque ad dexteram, neque ad sinistram .

10. Aduersantes in prioratus ablegat. Nouos tirones  ut informat. Dixit, et a quibusdam ipsi Regule adiectis et quasi superfluis, in uictu uidelicet et uestitu, ac lectis, abstinendum et parcius agendum mandauit. Que cum quibusdam dura et importabilia uiderentur, eo quod in mente ueteri cogerentur noua meditari, non tamen eos omnimodo aspernatus est, sed paucis, quibus ista obseruanda placebant secum retentis, reliquos in cellis esse precepit. Opinatus nempe est eos aliquando resipiscere et salutaribus institutis diuturnitate consilii assuefieri. Ipsis autem in noxio tempore perseuerantibus, et quod prius tantum didicerant sacrosanctum iudicantibus, dum sese inuitati ad cenam Dominicam quodammodo conantur excusare, statuit quoslibet diuites seu pauperes  colligere, maximeque pueros nobilium filios enutrire, ut iacturam legionis quodammodo diminute, ceu bonus dux, nouo milite instauraret, et nouello recentique iuuenum examine inuentum ouium numerum non modo supplendo redintegraret, uerum etiam augendo multiplicaret. Iisque denique informandis, et ad meliora prouehendis sedulus instabat predicando, legendo et orando, opus quodlibet, ne per otium torperent, exercendo, dignas boni pastoris excubias gregi suo exhibens. Duodecim presertim gradus humilitatis ut unusquisque memorie commendaret persuadebat, dicens ibidem uirtutum summam constare, unde quis facile queat ad celsitudinem celestem scandere. Sancti Serapionis  collationem de octo uitiis principalibus singulos scriptam habere et imitari cogebat.

11. Erga confitentes ut se gerit. Quo modo ipse delicta sua expiaret. Confitenti aliquod facinus tanto affectu et non sine fletu condescendebat, ac si ipse eiusdem criminis particeps esset; cui statim pro canonum auctoritate penitentie legem indicebat. Nec multa post, si compunctum, si humilem et quietum, et uerbera Domini trementem explorando animaduerteret, temperata et indulta censura canonum, sacris altaribus reconciliabat, ita tamen ut memor sui delicti nunquam plangendo flere desisteret. uidimus fratrem fragilem, et peracta penitentia labilem et pronum in crimine, quem ut animam suam pro oue poneret, in ecclesiam Beati Benedicti, que  secretior est, secum duxit, ibique aliquot diebus cum eo pariter contentus pane et aqua ieiunando, Psalterium deuote non sine fletibus, et per singulos uersus inuicem flagris affectus compleuit, oblationemque pro peccatis illius demum obtulit, et sic per Dei gratiam fratri non solum delicti preteriti indulgentiam obtinuit, sed  affectum et uoluntatem peccandi ademit. Excessus ipse suos fratribus spiritualibus, aut bene notis sibi episcopis ac sacerdotibus Romam pergentibus, frequentissime humi prostratus confitebatur; et eorum iudicio eleemosynarum largitionibus diluebat, cum ipse proprio corpusculo creberrime duris loris ac nodosis usque ad sanguinem non parceret.

12. Exercitia eius. Tribus per annum quadragesimis  [ms. quadrinis] totum corpus usque ad pedes cilicio ambibat, ieiuniis edomabat. uestitus omni tempore cuculla et tunica et duro cingulo supercincta, uelut in acie positus, nocte dormiebat. Corporis infirmitatibus magis orationum ac ieiuniorum antidoto, quam carnalis medicine aliquo medebatur electuario, ducens indignum cuiusquam corpus Gallieni obseruare catarticum, quod sacramentorum potius decet esse uasculum. Sanguine uero minutus lectione assidua carere non poterat. Peculiaribus orationibus ita operam dabat, ut raro unquam post matutinos, uel etiam in estate, quando ocellis gratus sopor solet irrepere, quieti indulgeret; sed omnia oratorii circuiens altaria, quesitum nocturnis uigiliis mentis uigorem ac puritatem studebat custodire  et augere, spiritu canens in matutino interficiebat omnes peccatores terre. Post completorium uero diu solebat orare et legere dicendo: Si dedero somnum oculis meis et palperibus meis dormitationem, donec inueniam locum Domino . Cum adhuc essem imberbis et adolescens sequerer eius cum lucerna uestigia, laborem tantum orationum ac uigiliarum eius propter infirmam etatem ferre nequibam. Illum tamen indefessos singulius et suspiria imo latere petita emittere audiebam. Quis unquam senum aut iuuenum tam feruens fuit atque robustus in religione, quem si secum aliquandiu duceret, quodammodo uictum et exhaustum suo spirituali exercitio non redderet? Oratoria monasterii, et  necessaria queque fratribus habitacula edificare et amplificare decreuerat. Ad quod opus frequentissime, sequente fratrum et iuuenum caterua, cum silentio psallendo incuruo dorso non sine sudore lapides et cementa ferebat. Nemo aliquando ducum aut militum tantum gloriatus est in speciosis armis et fortibus equis, quantum ipse gaudebat librorum copia, immortalibus utpote anime thesauris, quibus scribendis et emendandis instabat laboribus inexhaustis et assiduis. Balneis, nisi superfundendo, non est lotus; carne et adipe, caseo et ouis non est usus, quamuis ipsius carnis edulium concederet, et ipsemet propriis manibus prepararet, et incideret debilibus. Quotidianam in cibis frugalitatem huiusmodi omni tempore inconcussam tenere studuit,  ut uilibus et minus esculentioribus atque insulsis cibis refectus satietatem usquequaque caueret, uinum forte et austerum quasi uenenum fugeret. Benignus et humillimus erat subditis et obedientibus, terribilis ac uelut fulgur apparebat superbis et resistentibus.

13. Auctor ab eo benigne acceptus. Memini certe, nec unquam aliqua dies hanc memoriam meo eximet animo, quam benignus mihimet more pii Patris occurrit reuertenti ac miserrimo filio, et me fugitiuum et inutilem seruum, prodigumque filium et famelicum stola uestiri, atque calceamentis pedes muniri iussit. Nec me inter mercenarios passus haberi, in numerum filiorum qui secum semper fuerant quamuis immeritum, semper asciuit, et uituli  saginati epulis et gaudiis non discreuit. Unde non immerito illi ingens a me debetur gratia; et optaui, semperque optabo ut eius anima sedibus sublimata ethereis nectarea suauitate et regni potiatur auctoritate, ubi me suis sanctis meritis impetret sibi sociari perenni tempore.

14. Festa ut celebrat. Somnum post matutinos non probat. In celebrandis uero solemnitatibus, quam festinum se ac strenuum, ac spirituali gaudio alacrem uel hilarem ostendebat, quis digne referre sufficiat? Pridie quidem in uigiliis illorum admodum sibi in cibo et potu parcus erat, dicens primum sanctis martyribus esse compatiendum, cum quibus postmodum semper sit letandum. Exin modico  somno indulgebat, et maturius ceteris a lectulo surgens, in oratione aliquantisper pernoctabat. Tunc denuo cum fratribus laudum officia ita strenue persoluebat, ut inter angelos positus diuine maiestati crederetur astare. uideres illum ad psallendum et canendum sua liquida et clara uoce reliquos excitare, ne quis eorum somno marceret, sedilia cum lucerna circuire; delectos et humiles cantores, quibus uox esset modulatior ad canendum, et ad legendum doctiores preponere, adeo ut chorus eo presente non egeret alio duce seu precentore. Egomet hisce oculis notaui, cum peracuta et altisona uoce in processionibus cantando iubilaret, lacrymas per eius ora fluere, quod paucis, et nisi spiritualibus reor posse contingere. Obseruabat autem lectiones  terminando, processionesque protrahendo, ut ad diem usque diuinum opus procederet, ne quid post matutinos ad lectum reuertentibus inuida hostis fraus subriperet, quod castitatis flosculos suaue olentes adureret; et ita solemne gaudium fedando a sacra communione absterreret.

15. De missis et communione quid statuerit. Iam uero in capitulo, queque erant dicenda in crastinum differendo, non permittebat fratres uacare multiloquio; sed peracto puro et hortatorio sermone de Euangelio, et mentibus auditorum sufficienter impresso, monebat ut pariter secum ante sanctam crucem sese cuncti prosternerent, et indulgentiam sibi interuentu sancti festi, quod agebatur, a Deo attentius postularent. Quod unanimiter et cum lacrymosis  suspiriis illis adimplentibus, primus ipse surgebat, et absoluendo eos, quantum poterat, ut ad missas agendas deuote et humiliter prepararentur, et sacrosancte reuerenter eucaristie participarent, hortabatur; sacerdotum autem nullus ante communem oblationem, ut priuatam missam ageret, a choro secederet; sed uno eodemque tempore in conspectum summi Dei oblaturi in odorem suauitatis accederent. Eleemosynario quoque pauperes omnes et hospites largius solito ea die recreare imperabat, cum ipsemet nichilominus inter ipsa missarum solemnia gregi pauperum ad se confluenti pecunie largiretur munera. Itaque omnibus exstructis et ordinatis ex sententia, qualiter et quam reuerendissime ad sancti archangeli Michelis uenerandum  altare, cui non puto in orbe reperiri simile, procedebat et astabat cum electo ministrorum ordine, cuius quantumlibet diserti eloquentia ualeat exprimere? Ego nimirum  obstupefactus in hac parte deficio. Sed ne reatum incurram, si de tanta re penitus siluero, non totum, prout uidi et sentio, sed utcunque quod possum, eloquor. Cum enim diuina tremebundus ageret mysteria, et in modum crucis ex more tentis brachiis et in celum defixis staret obtutibus, perfusus lacrymis ipsam diuinitatem uidebatur contemplari uicinius: et totus ardens amore, imis funditus concussis uisceribus, inter angelos mente translatus, si fas est dici, non iam homo credi poterat, sed spiritus et  quodammodo alter angelus. Ita uerus Dei minister semetipsum totum per cordis contritionem Deo incendebat in holocaustum, ipse ara, ipse sacerdos erat et sacrificium. Recolebat siquidem sepenumero quod ait beatus Gregorius de hoc tanto mysterio : »Pensemus quale sit pro nobis hoc sacrificium, quod pro absolutione nostra passionem unigenit Filii Dei semper imitatur. Quis enim fidelium habere dubium possit in ipsa immolationis hora ad sacerdotis uocem celos aperiri, in illo Iesu Christi mysterio angelorum choros adesse, summis ima sociari, terrena celestibus iungi, unum quid ex uisibilibus atque inuisibilibus fieri? Sed necesse est ut, cum hec agimus, nosmetipsos Deo in cordis contritione mactemus;  quia qui passionis Dominice mysteria celebramus, debemus imitari quod agimus. Tunc ergo uere pro nobis Deo hostia erit, cum nos ipsos hostiam fecerit. Et fidenter dico, quia salutari hostia post mortem non indigebimus, si ante Deo hostia ipsi fuerimus. Benedictus ergo quibus Dominici corporis portionem tradebat, uultus eorum et mentes, prout erat possibile, inspiciebat: et si quos minime compunctos aut indignos animaduertebat, a sacramenti participio continuo arcebat. Quis denique potens, aut secularis quelibet persona, festo die uirum Deo deditum et lectioni uacantem, nisi grande et ineuitabile urgeret negotium, extrahere a claustris poterat?«

16. In hunc igitur modum solemnes dies, ac potissimum  ipsius Domini et intemerate Genitricis eius festa colebat, quamuis in profestis ac quotidianis diebus a missarum celebratione cessare minime nouerat. Dominice quoque Annuntiationis, Natiuitatis, Circumcisionis, Apparitionis, in templum Presentationis, parentibus exhibite subiectionis, baptismi, ieiunii, sancte tentationis, et angelice ministrationis, nec non et predicationis ac miraculorum, Transfigurationis itidem, Passionis et mortis, Resurrectionis, Ascensionis, Aduocationisque et secundum assumptam totius nostre salutifere dispensationis memoriam quotidie pura deuotione recolebat, et quinquaginta psalmos inter ista apte partiendo cum antiphonis congruis et collectis intercinebat.

 17. Hospites excipit ut Christum. De hospitalitate autem illius plurima dicere superuacaneum duximus, cuius re atque experientia ita factus est inclytus, ut singularem palmam illius suis obtineret temporibus, fieretque per eam cunctis in Romano fere orbe degentibus celebris ac notissimus. Nam, quoniam hilarem datorem diligit Deus , multam animi ac uultus in aduentu hospitum alacritatem preferebat; et tunc permaxime diuinitus sese uisitari et quodammodo beatificari crederet, quoties non unus tantum hospes, sed multi simul superuenissent. Hanc itaque tam liberalem humanitatis gratiam cum nullis cuiuslibet generis hominibus denegaret, domesticis fidei presertim ac peregrinis, sicut precipitur, speciali et humillimo affectu, sicut  ipsi Christo, cum omni reuerentia deseruiebat: quorum frequenter multitudo, quoniam locus in Romano itinere est positus, oppido fessa et lassabunda ad eum confluebat. His nimirum quotquot erant episcopi seu cardinales Romani, canonici quoque, abbates et monachi, postquam de more cum fratribus omni officio caritatis occurrisset, preparata habitacula et tapetibus sufficienter strata singulis apte distribuebat, et ministros lectos ac strenuos, qui ad nutum semper astando seruirent, illis deputabat. Ipse uero uelut succinctus hospes, huc illucque cursitando, tempore prandii omnium manibus aquam infundere festinat. Dehinc pulmentaria, prout cuiusque propositum est, copiose administrari iubet. Ipse, ne cui aliquid desit, ministros hortatur,  ac circuiendo prouidet omnia, cupiens uaria, ut dicitur, fastidia uincere cena. Procurat etiam ne turpe toral, ne sordida mappa corruget nares. Splendeat ut focus, scyphorum, lancis et canthari munda supellex. Postremo qui pridem sibi asper erat et parcus, participando mense hospitum benigne soluebat hospitis animum, et presente sponso, ineptum putabat et iniustum seruare solitum rigorem ieiuniorum; post eorum discessum recompensans in districtione continentie, quidquid minus solito ipsorum causa fuerat actitatum, secundum quod scriptum est: Non possunt ieiunare filii sponsi quandiu cum illis est sponsus; uenient autem dies, quando auferetur ab eis sponsus et tunc ieiunabunt . Inter epulas ipsas, amoto procul omni  strepitu, aut lectio sola resonare, aut, ut letum ageret conuiuam, iucundum de rebus spiritualibus colloquium fieri. Quid plura? Large illis per omnia suppeditando indigentia, credere se reficere Christum, secundum illud propheticum: Hec requies mea, reficite lassum .

18. Enimuero uidentur quidam implere caritatis officium seruiendo hospitibus per biduum aut triduum. Benedictus cum eos secum haberet per aliquot menses seu tempus annuum, quin, ut uerum fatear, biennium uel triennium, exhibendo tam ipsis quam equis eorum ac famulis ad usum queque erant necessaria, non mutabatur nec minuebatur erga eos prior beneuolentia; sed inconcussum et eumdem gerens animum, qualem caritatis affectum  monstrauerat in primordio, talem et feruentiorem gerebat in extremo. Et ne tantum uideretur illis prodesse in alimentis, quosdam uestibus ualde bonis, quasi suis usibus preparatis, uestire, quibusdam equos donare, aliorum loculos nummis implere; nonnullis uero, qui omnibus his carebant, aut suis rebus nudati, depredatique in itinere fuerant, hec omnia simul largiebatur; et ita denuo leti ac Deum benedicentes atque eius famulo grates agentes domum regrediebantur. Debiles quoque et diutinis per uiam languoribus affecti enitebantur, quantum poterant, ut ad monasterium pertingerent quantocius, quod certi erant esse quasi asylum ac commune receptaculum omnium miserorum. Quos Pater sanctus benignius refocillabat, corpusque eorum, plurima  ualetudine attenuatum, delicatioribus cibis atque usu balneorum usque recreabat, donec ad pristinum incolumitatis statum eos reduceret; et sic eos suo uiatico et benedictione suffultos dimitteret, precipue illos, a quibus presentis seculi retributionem nullam speraret.

19. Presens aderam cum frater quidam, cuius nomen prudens pretereo, ante Patrem Benedictum uenit, et maligno mentis sue spiritu inflatus super hospitum frequentia, eo quod uiderentur sibi monasterii bona queque absumere, ita audacter apud eum conquestus est: »Quid est hoc quod uos agitis? quam ob rem omnium rerum nostrarum copiam ignotis et aduenis tam affluenter ac per multa tempora  dilapidando dispergitis? Aequumne uobis uidetur et integrum ut ipsis optime ac splendide epulantibus, nos per rerum utendarum inopiam deficientes ceu famelici esuriamus? Sicut a ueridicis certe accepimus, et ipsi experimento probauimus, non habent aliorum monasteriorum abbates huiuscemodi usus; sed si quis ad eos uespertinus hospes aduenerit, aut discedit in crastinum, aut, ut multum, forte moratur per biduum. uos autem nil credendo hospitibus actum, cum quid supersit agendum, quidquid undecunque corradere potestis, eisdem nimis prono fauore semper largiri non cessatis.« Cumque talia uerba nesciens ac pusillanimis murmuratione turgidus diffidenter euomeret, uir bonus, ut erat mitis atque placidus, ad singula eius mordacia dicta  nichil aliud quam illam apostoli auctoritatem studuit opponere: Hospitales inuicem sine murmuratione . Unde contigit ut tam sancti apostoli auctoritate, quam patientie ipsius lenitate frater deuictus, nunquam deinceps proriperet in tantos diffidentie uel impatientie ausus.

20. Prescriptis itaque pietatis et misericordie operibus, quorum odore ubique flagrabat, sicut ager plenus cui benedixit Dominus, dilectus factus est Deo et hominibus: adeo ut beate memorie papa Gregorius, sanctorum canonum suscitator et custos integerrimus, qui pro legis Dei ueritate ab Henrico perfido rege et Simoniaco, et Guiberto heresiarcha apostolice sedis inuasore innumeros  perpessus est persecutionum impetus, suis eum sic attolleret ac foueret litterarum consolationibus. uiscera sanctorum requieuerunt per te, frater. Hec de eius hospitalitate dicta sufficiant. Nunc de pauperum cura et eleemosynis eius paucis agamus, cuius tam uehemens illi erat studium, ut cum nefas putaret, si penes se alterius pecunie aliquid in loculis haberet reconditum, ferebat tamen super se semper eleemosyne censum, ne quando uacuus ab eo redire posset aliquis pauperum. Et quamuis a suo monasterio, ut alter Martinus, facile erui non posset; si tamen existentibus causis de monte descenderet, eleemosyna, sicut scriptum est, quocunque ibat in manu illius sudabat; quatenus eius assidua largitione quotidianos mundaret excessus; qui  frequenter solent irrepere curis familiaris rei ac negotiis secularibus. Iam uero extra monasterium positus, tutelam et curam uiduarum, pupillorumque et orphanorum, qui sue ecclesie iuris erant, ad se potissimum pertinere aiebat; et ne alicuius uiolentia opprimerentur, anxie prouidebat. uidimus sepe cum inter iudices compelleretur sedere, ipsique causidici linguas acuerent litibus, tacitum finem rei exspectantem, et librum, quo carere non poterat, pre manibus habentem, lectioni magis operam dare, donec in placiti exitu necessario aliquid decerneret aut determinaret. Quis mortalium in eius presentia nugari, aut inepte ludere discinctus ut nepos presumeret, excusso risu dissolutus aut turpi scurrilitate? Adeo integritas et  seueritas animi in eius uenuste et gratia pleno uultu, signis decentibus erumpendo apparebat, et formose egregieque persone speciosa proceritas imperiose semper et ubique eminebat, ut aspicientium oculos ad honestatis reuerentiam et Dei cultum non solum inuitaret, sed etiam traheret

21. Prioratus ut uisitat. Fratres autem qui in cellis monasterii longius degebant, et quorum illi cura erat maxima, uisitaturus, in primis summopere prouidebat tantam librorum copiam secum deferre, que usque ad reditum sufficere posset sibi comitibusque ad pastum anime. Positus uero in itinere, per aliquot horas, priusquam ab hospitio exiret, cum suis lectioni uacare. Ad quod si forte secularium tumultus officeret, in pomeriis domus seu uineis  locum amicum quieti seligere, prestolantibus ceteris, consilii agendi uel cuiuslibet rei occasione. At ubi cum uentum erat ad loca quorum gratia exierat, fratrum uitam et actiones, secundum prophetam, fodiendo parietem inquirere et subtilissime examinare satagebat, et instuctionem correctionemque necessariam subministrare. Claustra seu ceteras regulares officinas facere eos compellebat, quibusdam pauperioribus ad hoc opus sumptus prebendo, seipsum pauperare uoluit, aut per se edificando moratus est, quoad illud opere compleuit. Hortabatur magnopere ne bini tantum aut terni, aut certe singuli manentes more Sarabaitarum uellent uiuere; sed semper huiusmodi, si fieri posset, numerum excedentes, et ad monasterium seu ad cellas in quibus maiori  ordo seruabatur diligentia, crebro recurrentes animarum suarum saluti sollicite consulerent. Obtestabatur per Christum, ne Simoniaca aliquatenus heheresi polluerentur, summaque detestatione eos abhorrebat, qui pro decimis, uel ecclesiis adipiscendis, sicut moris esse solebat quibusdam monachis, uel unius oboli pretium largiretur.

22. Absens a suis desideratur. Cum autem causis aliquando emergentibus, ultra promissum statutumque temporis terminum moraretur, sic eum fratrum fidelibus citus desideriis ac uotis reuocabat conuentus: »O pie pastor et Patrum maxime, iam nimium abes, maturum reditum pollicitus, iam nimis ingrata tue sanctitatis absentia nostra plena tue dilectionis  sollicitat pectora.« Quos ipse Apostoli dicto  sic nouerat refouere: »Si qua consolatio in Christo, si quod solatium caritatis, si qua societas spiritus, si qua uiscera miserationis, implete gaudium meum, ut idem sapiatis, eamdem caritatem habentes, unanimes, idipsum sentientes. Itaque, karissimi mei, sicut semper obeditis, non ut in presentia mei tantum, sed multo magis nunc in absentia mea, cum metu et tremore uestram ipsorum salutem operamini.« Iam uero in reditu, cum aduentus illius fama fratrum aures percelleret, quanto gaudio omnium corda hilarescebant, testabantur lacryme fuse pre nimia exsultatione.

23. Item a pauperibus. Taceo de pauperibus, quorum multitudine adeo tunc densabantur montis anfractus,  ut uix per eos fieret transitus. Hi ergo, audito nomine eius, ingenti tripudio huiusmodi dabant uoces ad celum cum lacrymis et plausibus: »Aduenis tandem, Pater desiderabilis, aduenis. Iam reddis lucem patrie, unicum solamen dulceque presidium, et spes tuis orphanis, contractis atque uiduis.« Alii quoque applaudentes succinebant: »O utinam! Pater optime, et rerum tutela nostrarum, tibi longeua uita donetur diuinitus, quo tuis alamur eleemosynis multis temporibus!« Tunc illo per montis cliuos ascendente, alii prodeuntes de suis tuguriis ac mapalibus, alii infirmi suis latentes in antris seu cubilibus, nonnulli orphani siue pupilli preeuntes ac subsequentes, uelut alter Christi exercitus suo duci, omnes triumphali uoce concinebant:  »Benedictus qui uenit Pater Benedictus.« At ille psallens et incedens nonnunquam pedibus discalceatis, ceu bonus opilio, prudenter discernens uultum proprii gregis, per seipsum largiori manu dabat cunctis egenis, maxime curam gerens super cecis, debilibus, atque contractis. Hec, quoties ascendebat, operari non negligebat, ut maculas cure familiaris dilueret Domini precepto dicentis: Date eleemosynam, et ecce omnia munda sunt uobis .

24. Forte aliquis mihi succenseat, et hoc quod texo opus, quasi uile ac sterile nulliusque momenti, eo quod signa atque miracula nulla complectatur, pronuntiet: non intelligens quemlibet sanctorum magis uera uirtute animi, et optimis moribus metiendum, quam miraculis, que bonis atque malis  communia esse possunt, predicandum. Sed immerito. Hec enim que de Dei famulo retulimus, sanctitatem efficiunt, illa tantum loquuntur: ista legentibus edificationem, illa plerumque solam admirationem reddunt. Est quoque satius magneque uirtutis documentum prestantius, uitia et praue delectationis fomenta quemque ab animo pellere; et sic baiulando quotidie crucem, quodammodo semper martyrem esse, quam immundorum spirituum cateruas ab hominibus eiicere, quod etiam multos pseudo non ignoramus posse patrare: et in aliena carne morbos diuersique generis febrium cohortes exstinguere, quod per herbarum etiam uires et medicine antidota fieri liquet esse possibile. Timeat autem miraculorum appetitor et amator, quod in Euangelio  suis calumniatoribus exprobrat Saluator: Generatio mala et adultera signum querit . Idemque discipulis super miraculorum effectu gloriantibus ac dicentibus: Domine, etiam demonia subiiciuntur nobis in nomine tuo , ait: Nolite gloriari quia demonia uobis subiiciuntur; sed gaudete potius et exsultate, quia nomina uestra scripta sunt in celis . Quod autem diuina miracula cessare quorumdam aliquando peccatorum enormitas faciat, exinde perpendimus quod eadem Domino nostro, cum sit re uera omnipotens, impotentia quedam ascribatur, cum de eo ab euangelista dicitur: Et non poterat ibi, id est Capharnaum, aliqua facere miracula propter incredulitatem illorum  . Et beatus papa Gregorius in suo Dialogo: »Plerique, inquit, hodie signa non faciunt, et tamen signa facientibus dispares non sunt.« Item ipse in quadam homilia: »Signa hec in exordio Ecclesie necessaria fuerunt. Ut enim fides credentium cresceret, signis et uirtutibus fuit nutrienda: quia nos cum arbusta plantamus, tandiu eis aquam fundimus, quousque ea in terra conualuisse uideamus: at si semel radicem fixerint, irrigatio cessabit.« Nos ergo metuentes illud unde preco ueritatis Paulus, in quo Christus loquitur, Iudeorum perfidiam causatur: Quoniam Iudei signa petunt, et signa non sunt data fidelibus, sed infidelibus ; ad perfectionem feramur, et in isto Dei famulo non signorum efficaciam queramus, sed robur animi, uereque  dilectionis Dei ac proximi, qua egregie insignitus est, et per quam tota lex adimpletur, decus et constantiam admiremur: quamuis et nos paramus pleraque de eo scribere, que non usquequaque indigna ferantur admiratione.

25. Chuniberti episc. uim patitur Benedictus. Opere pretium est iam nunc aduersitates illas multiplices quas a Simoniacis et schismaticis, maximeque a Chuniberto Taurinensi, perpessus est, inserere, ut quoniam scriptum est: uasa figuli probat fornax, et homines iustos tentatio tribulationis ; iste quoque diuersis malorum angustiis pressus, instar auri probati ac lapidis pretiosi, ad coronam eterni Regis aptus appareat; et passus ad modicum cum sanctis, perenni cum eis luce splendescat. Ab  eo namque tempore quo, sicut initio prefatus sum, idem Chunibertus ab Alexandro papa in mandatis accepit quatenus, si Romane sedis amicitiam uellet colere, Clusino monasterio solius beati Petri patrocinio olim commisso, atque eidem abbati Benedicto minime infestus esset; inique mentis liuidus dissimulator curia digressus, dolos quos ruminabat, per rerum monstrauit exitus. Cepit quippe multis oblocutionibus, et abusiuis iniustisque exactionibus abbatem uexando lacessere: interdum tamen, ne Romani pontificis imperium offenderet, ab iniuriis temperare. At uero predicto papa Alexandro ex hac luce subtracto, et Gregorio archidiacono apostolatus culmen adepto, cum inter eum et regem Henricum, propter Simoniacam heresim excommunicatum,  magnum fieret discidium; tunc et Chunibertus cum aliis plerisque Italie pontificibus, occasione schismatis reperta, regem suum secutus, et cum eo pariter anathematis uinculo innodatus, a Romane Ecclesie communione stolidus dissiliuit: et sic demum effrenatus, ad persequendam Clusinam ecclesiam et abbatem, pro uiribus animum intendit.

26. Et prius quidem fratrum animos diuersis pollicitationibus ac blandimentis suasoriis tentat corrumpere, si forte eos ab abbatis sui obedientia siue subiectione circumueniendo aliquatenus posset subuertere. Quod cum minime dolis procedit, alia uia aggreditur eos expugnare, et mala que poterat inferendo, ac messes eorum se ablaturum minitando,  effecit ut quidam e fratribus, Patre Benedicto non approbante, ad eum uenirent, si forte hornarum frugum ab eo usum impetrarent. Quos ubi uidit uir uentosus, ut erat mirum in modum humane laudis auarus, signorum classe ipse caritatis expers cymbalum tinniens, mox urbem totam commouet, cunctos ciues et populares suos conuocat super fratrum illorum penitentia, eo quod Benedicto quasi a se excommunicato communicauerint, illis nolentibus ad populum concionatur. Denique facit uerba plena sui laude et Benedicti abiectione, subiiciens canendo: »uenite, filii, audite me.« At illi fratres taliter illusi, ad monesterium sunt regressi, non sine penitudine, quod eius participio sic fuerant taminati. Tunc Chunibertus, alter Herodes, uidens quod  ab illis ludibrio sit habitus, maiori indignationis et ire face succensus, suas uires exserit, hostili manu monasterii agros populatur, uillas et ecclesias igni concremat, factaque multa preda, sed non absque suorum grandi iactura, redit, militum agmine lacerato, ad propria.

27. Sed Benedicto hec intrepide aspiciente, et super eius uecordia magis flente et orante, Chunibertus nichilominus cum Petro marchione coniurat ut, sepe dicto abbate a monasterio eiecto, alium sibi, proh nefas! ibidem preponere liceat. Nec mora, et ecce uterque multo milite stipatus ad sanctum locum properat, porte effringuntur, famulo Dei Benedicto, ut quam cito exeat, imperatur. Sed adfuit plane uirtus diuina. Nocte enim iam imminente, dum uir  Domini impauidus in oratione et Dei laudibus pernoctat, ipsi eius hostes per totum noctis spatium epulantes plus nimio sese mero ingurgitant. Mane autem facto. impulsi, credo, uirtute angelica, ob quam rem uenerant obliti, citato gressu exeunt, et infecto negotio nemini quidquam loquentes dilabuntur.

28. Eiicitur Benedictus. Nec multo post Chunibertus ille ad se reuersus, sed diuino miraculo minime conuersus. marchionem adit, eumque pactis funestis impetendo, quod Benedictum a loco non pepulerit, periurii arguit. Ad quem ille: »Quid est, cerebrose, quod loqueris? Satisne sane mentis es? Nunquid locum et abbatem tue potestati, prout pepigi, non deliberaui? Nil iam mea interest. Actum, inquiunt,  ne agas.« Quid plura? Senex inueteratus impellit iuuenem circumflecti multis circumuentionibus, et sepe insibilando uenenata consilia, eius patulis auribus urget ad facinus. per quod non dimidiando dies suos periturus erat ipse maturius. uenitur ergo quantocius ad monasterium: pellitur Pater Benedictus, complurimis suorum lacrymoso suspirio comitari illum cupientibus. Et quamuis posset hostibus facile resistere, Pyrchiriani montis tutela satis natura muniti et arte; maluit tamen humiliter aduersario cedere, precepto Domini dicentis: Si uos persecuti fuerint in una ciuitate, fugite in aliam; simulque dedit locum ire, imitatus uestigia summi Patris Benedicti, monachorum omnium ducis eximii, qui  locum suum deseruit, circumactus similiter insidiis cuiusdam sacerdotis impii. Mansit ergo pauper et exsul aliquantum temporis extra possessionem monasterii, in uico qui dicitur Sancti Antonini: ad quem tamen totius congregationis intendebant oculi, et de illius nutu seu dispositione pendebant, quamuis illius scelesti et sacrilegi custodes ac famuli in monte residentes, sacri altaris oblationibus diripiendis inhianter insisterent.

29. Cassianum ad Regule intelligentiam esse necessarium discit. Sub eodem tempore, cum mundani strepitus quam maxime securus amice quieti et lectionis studio operam daret, et ad intelligendas Regule quasdam sententias, quarum scrupulo non parum mouebatur, ad ostium amici pulsaret, sanctus  Benedictus monachorum legislator et signifer in somnis illi apparuit. uidebatur autem illi quod ad mensam tantus Pater sederet, sibique assistenti ac ministranti uini pocula ad bibendum porrigeret. Deinde ab illa mensa surgens dicebat illi: »Fili mi, sequere me.« Cumque iussus pedetentim preeuntis uestigia sequeretur: »Mi pater, aiebat, utinam super sententiis quibusdam in regula tua positis, quas minus euidenter intelligo, me certificare digneris.« Ad quem maior Benedictus. »Si uis, inquit, carissime, de quibus ambigis plenius informari, et monastici ordinis perfectionem desideras adipisci, quere tibi librum Ioannis Cassiani, qui Patrum Instituta ac collationes stylo prosequitur latiori.« Hac igitur uisione potitus, et satis superque  gauisus, quam uehemens studium postea habuit illum librum legendi, nostri testificantur oculi. Aliquantum fluxerat temporis, et cum huius uisionis seriem Hugoni uenerabili abbati Cluniacensi retulisset, hec ab eo audiuit: »Poculum a Patre nostro, cui ministrabas illum, statim secuturus accepisti: quia necesse est te, frater, calicis et passionis sanctorum compatiendo participem fieri.« Quod ita significatum, sicut tantus interpres dixit, rerum probauit exitus. Sed prius dicendum est qualiter absque humano adminiculo idem pastor noster monasterio per Dei uoluntatem sit restitutus.

30. Aduersarii eius dant penas. Quadam namque die fratrum diutinis lacrymis admonitus, solis iam abeunte curru, montis uerticem paucis comitatus  subiit. Cuius mox audito famoso nomine, omnis illa sacrilega manus, que sua indigna statione et rapina locum polluebat, ingenti horrore percussa illico fugiendo defluxit. Petrus autem marchio, pro eo quod sanctum locum uiolauit, necnon et uirum Deo plenum sua temeritate contristauit, post trium mensium spatium, angelica, ut credimus, ultione percussus, uitam male finiuit. Chunibertus quoque super nequitie sue ausibus non diu gloriatus est. Nam qui prius pollere uidebatur sapientia et episcopali dignitate, inuolutus tandem Henrici superbi regis errore, ac per hoc ab apostolica damnatus sede, quanto de celsiori gradu proruit, tanto graui casu elisus est. Porro quoniam in reprobum sensum meritis exigentibus  traditus, locum quem princeps angelorum Michel superbie ultor promptissimus elegit, ipse irreuerenter temerauit, extemplo uita priuatus, nec in sepulcris patrum suorum, hoc est in sede sua utpote excommunicatus, sepulturam promeruit.

31. Henrico imp. exosus Benedictus. Ab eo comprehenditur. Longum est enarrare, et lectionis prolixitas forsitan aures minus purgatas oneret, si uelim explicare per singula, quot et quanta pertulit acerba bonus doctor noster ab Henrico rege eiusque complicibus Simoniacis, pro ueritatis ac religionis constantia. Sed, ut uerum paucis absoluam, quia ipse catholicam ueritatem apprime colebat, et beato pape Gregorio eiusque sequacibus fauebat, et caritatis largitionumque copia, ut iampridem diximus, complacebat:  propterea regiam aulam Simoniaci canes uidelicet paulatim hac fama atque latratibus compleuerant, solum esse Benedictum, qui faceret ut suum regi detraheretur diadema, et in monasterio Sancti Michelis, quo pacto uita et regno pariter priuaretur, crebra fieri conciliabula. Unde regali non parum infensus curie, cum a domno papa Gregorio, cui ob merita sua erat carissimus, Romam quodam tempore fuisset inuitatus, eiusque colloquio fruitus ad Casinum montem properaret, idque regi post biduum compertum foret; tanto studio iussit illum persequi, ut eius impias manus nullatenus posset effugere. Multo quippe militum equorumue sudore, antequam illo perueniret capitur, trahitur, nec sine calumnia ad regem reducitur. O  qui tunc plausus, et gaudia quanta fuere! Iniquorum nempe sacerdotum non celestis, sed terreni regis palatio excubantium, alii cruce dignum, alii ultricibus flammis concremandum, nonnulli feruentissimum ferrum per eius tempora penetrando adigendum, plerique oculis cecatum in longum exsilium detrudendum, ut regnum tanta sorde purgetur, adiudicant. Fit prorsus quasi insigne tropeum, communem hostem esse captum, monstrum magnumque osorem regie salutis et suorum omnium.

32. Adaleide fauore eripitur. Has igitur uerborum cruces, et plurimas id generis contumelias dire custodie mancipatus, suisque rebus exspoliatus iam dudum mansuete tolerabat, nichilque aliud quam  suprema mortis pericula ac corporis sui ludibria manebat: sed Dei nutu et archangeli prouidentia, adfuit illi presidio Adaleidis marchisia, mulier in Dei rebus tunc bene deuota, et in rerum administratione constantissima, de cuius morte multis facta preda nostra usque hodie gemuit patria. Hec itaque, quoniam apud regem tunc temporis multum poterat, constanter ad eum intrat, et ut illum Dei famulum, qui etiam secum uenerat, sibi pro sua reddat clementia humiliter supplicat. Hunc sue decus patrie, columnam et quasi solem affirmat esse Italie, seque reuerti, nisi eo recepto, impossibile.  uisum est ergo regi quod petebat durum; hanc tamen offendere ratus non esse sibi integrum, eo quod regni quodammodo claues et Longobardie teneret aditum, quamuis inuitum multumque renitens, Patrem reddit Benedictum. Ereptus itaque sicut ouis a luporum seuis faucibus, et ad monasterium regressus, tanto in ieiuniis et eleemosynis se in Dei rebus astrinxit, quanto extra cellam euagatus seculi rebus atque sceleratis admistus exstitit. Qui tetigerit, inquiens, picem coinquinabitur ab ea; et, Nemo militans Deo implicat se negotiis secularibus.

33. Witelmi episc. praui mores. Mortuo autem, ut superius dictum est, Taurinensi Chuniberto, successit ei quidam  Witelmus, qui, quamuis omnium quos terra sustinet moribus esset turpissimus, potuit  tamen obtinere ab Henrico rege proteruo, copia auri, ut possideret, imo pollueret nomen episcopi. Usurpata uero episcopi dignitate ipsa fex terre, et fruges consumere natus, qui prius fuerat Stoicus, siue, ut aiunt, Paterinus, gaudens sorte mutata, quidquid undecunque compilare poterat uentri donabat auaro. uerum nil satis erat: quippe cum quater in nocte, si bene memini, totiesque in die blaterando pastum peteret tribus ursis quod satis esset. Is ubi bona episcopatus in fumum cineremque uerterat, pauperum nostrorum rapinis gula harpiis digna rapacibus exestuabat. Talis ergo pernicies et tempestas baratrumque macelli annis plurimis sanctum Dei uirum, nostrumque monasterium admodum uexauit, uentrisque omasum nostrarum rerum  sacrilegio, et raptu farciendo, tandem ad instar utris tumidus medius crepuit, atque ita sua fece et sordibus supernas infernasque auras polluit.

34. Episcopi item uercellensis. uenerat ad monasterium et uercellensis episcopus, eque ipse pestis ac Simoniacus: iamque presbyter illius super uenerandum sancti Michelis altare missas acturus calicem posuerat, cum iussu patris Benedicti fratres superuenientes calicem ad terram reiiciunt, episcopum una cum presbytero suo ab altari retrahunt, et ab ecclesia non absque iniuria eliminant. Quam rabidis tunc ille potens minis simul cum marchisia, ad cuius curiam uenerat, intonuit; que rerum damna, uel iniurias ab illis ob hanc causam non pertulimus? Hec ideo dixi, ut ostenderem, quanta constantia  uir Domini atque eius alumni semper Simoniacorum fugerint consortia, et uitauerint cautius sanguine uiperino, tametsi multa ferrent incommoda hoc amore ueritatis et zelo.

35. Monachus mire conualescit. Frater quidam, quem hodie reor superstitem, plurima infirmitate laborans, in extremis positus lingue officium amiserat: sed uiro Dei Benedicto cito adueniente, et illum suo nomine paterno affectu uocitante, cum minime respondisset: »Precipio, inquit, tibi per obedientiam, fili Petre , ut mihi loquaris.« Ad hanc uocem oculos mox aperiens  delictorum confessionem egit, susceptisque diuinis sacramentis, orante tanto Patre, ocius conualuit.

36. Item alius. Nouimus alium mei nominis fratrem, qui dum nimis incautus super solarium mire altitudinis temerarius incederet, lapsus est, et tanto casu omnibus pene attritis ossibus, in domum infirmorum delatus, multis quamuis balneorum usibus, seu epithimiorum fotus medicamentis, iacebat desperatus. Huic iacenti quasi exanimi et dissoluto senex canitie et albis uestibus decorus in somnis uisus est, dicens illi: »Surgens sequere me.« Cumque frater propter defectum suum, cuius erat sibi conscius, hesitando moram faceret, rursum senior ingeminans: »Surge, aiebat, surge; et hunc quo  membra debilia sustentes accipe baculum.« Mane igitur facto, cum idem eger patri Benedicto sibi assidenti uisionis huius ordinem panderet, contigit ut bonus Teutonicus baculum fabrefactum abbati offerret. Quem idem Pater infirmo baiulans: »Hic est, inquit, baculus tibi, fili carissime, in somnis traditus, accipe, nichil addubites, surge.« Qui statim, mirabile dictu! ita erectus est, ut pedes ceterique artus sua deinceps officia strenue facerent.

37. Tempore quodam communi utilitate fratrum admonitus in Longobardiam exierat: sed quoniam gregis sibi commissi absens etiam sollicitudinem gerebat, cum more solito post Completorium lacrymosas preces quasi pro filiis holocausta Domino obtulisset, positus in cubili, cepit fratrum mores  ac uitam animo secum reuoluere. Tali igitur cura, ut assolet, exestuanti somnus obrepsit, uiditque angelum quasi succinctum et ad iter agendum preparatum; quem interrogans: »Quo tu, inquit, o beate, sic intendis pergere?« Cui angelus: »Ad monasterium uado, iussu Domini correpturus quemdam fratrem impenitentem, et immemorem factum sui delicti.« Simulque designat illi et nomen fratris, et acti facinoris. Nec multo post tempore uir Dei ad montem regressus, inuenit monachum illum angelica uisione notatum, lecto graui egritudine decubantem, qui mox aduentu eius, quem anxius opperiebatur, exsultans, ut se uisitaret orauit: et confessus peccatum illud, pro quo diuino flagello multabatur, indicte penitentie et orationum eius salutari  antidoto, non solum anime, sed etiam corporis cito salutem promeruit.

38. Paschalis cereus. Longobardus quidam causa orationis ad Sanctum Michelem uenerat cum proprio filio. Qui dum attentius agens curam orationis, cuncta Oratorii circuiret altaria, accidit filium licentius uagari patris solutum custodia. Qui licet puerili rerum uictus concupiscentia, de paschali cereo ante sanctum altare, ut moris est, sito, furtim portiunculas compilauit. Quod tametsi uideri poterat non grande piaculum, uirtus tamen archangeli istud non dimisit inultum: ut postmodum, credo, euidenter claresceret quid faceret per fidelem suum Benedictum. Nam cum paulo post uir ille cum  puero suo de monte descenderet, cepit idem puer graui dolore illius manus, que furti conscia erat, uexatus, totus tremere, patremque his uocibus interpellare: »Accurre, pater, accurre citus, en morior, nisi subuenis quantocius.« Cumque homo ille manum filii, utrumque iam brachium ualde intumescere cerneret, nimia doloris anxietate turbatus, hos ad celum displosis manibus ferebat eiulatus: »Me miserum, quid agam? Sancte angele, quid facere uoluisti, ut unicum meum, quem tibi presentaueram, sic tolleres mihi?« Recepto tamen sensu et sedatis lacrymis, sciscitatur puerum sermonibus blandis: »Chare filiole, quid fecisti? Num in sanctuariis aliquid tetigisti unde sancti archangeli celsitudinem forte offenderes?« Tum ille: »Ita est,  inquit, de sancto eius cereo particulas quasdam mihi subripui.« Ad hec hanc causam intelligens morbi, ad sancta regressus, petendo ueniam nati reatibus, lacrymosis complebat monasterium clamoribus. Quibus excitus adueniens cum fratribus uir Domini, uehementer condoluit misero homini: et facta oratione, aqua, quam mox benedixit, membra pueri dolentia ac tumida aspergit; et ita patri sanum et bene se habere clamantem filium restituit. Quanto ille bonus uir gaudio descendens tripudiauit ex laude archangeli atque eius famuli Benedicti, et cantu, quo totum nemus resonabat, intelligi potuit.

39. Puer ex lapsu illesus. Neque illud miraculum reticendum, quod multi qui uidere, magno  stupore attoniti solent enarrare. Quidam Cismontanorum nobilium, dum cellas ultra montes aliquando reuiseret, filium suum paruulum, qui Guigo uocabatur, tanto patri ad monasticum ordinem educandum tradiderat. Quem dum in equo effrenando nimis ac feroci a fratre sibi dato secum duceret, unus ex promptis famulis Morestinus , uidens puerulum equi impatientis instabilitate iactatum laborare, imposuit illum in mula, ut mansuetioris animalis dorso suauius iactaretur. uentum erat ad locum cuiusdam magne uallis que Gumnisia dicitur, ubi Beza uiolentus amnis, exesis utrinque suis ripis, uiam iter agentibus iuxta se habere non patitur. Hac igitur cogente necessitate, ascendentibus illis per arctam semitam  montis secus positi, unde transeuntium per ardua oculos hians abyssus sua altitudine potest offendere, accidit ut infans ille timore equi preeuntis et huc atque illuc terga uersantis, frenum nimis trahens, cum eadem mula cui insidebat in preceps rueret, multaque arena atque lapidibus in dorso montis iacentibus secum deuolutis, ad ima delaberetur. Tunc patre Benedicto, qui non longe subsequebatur, signum crucis super cadentem frequenter faciente et orante, illuc aliunde curritur; et puer quidem mula aliunde excussus, quamuis mole terre ac saxorum obrutus et sepultus, nulla tamen alicuius lesionis signa habens inuenitur, cum in sella mule toto corpore dilacerate ne una particula integra  reperiretur. Multis itaque pre gaudio flentibus, sospes omnino et incolumis abbati redditur. Quem interrogans: »Si, inquit, fili, aliquid doloris in aliquo membrorum sentis, dicito, confitere, uide ne mihi celes.« Cui puer: »Ego quippe nil mali patior: quia, cum caderem, uidebatur mihi quod me, Pater, tu ipse per pannum cape mee teneres, et ut consisterem admoneres.« Talibus nimirum uerbis pueruli innocentis satis compertum est meritis tanti Patris et crucis signo salutifero illum tunc fuisse saluatum. Istud itaque ingentis fuisse miraculi, si preruptam illam abyssum cerneres, fidem tibi ipsi tui facerent oculi.

40. uenit aliquando ad conuersionem miles quidam Allobrox, Willelmus nomine, moribus et genere  haud ignobilis: quem gratanter suo more suscepit Pater insignis, reminiscens nempe illius Dominici dicti: Omnis qui uenit ad me, non eiiciam eum foras , omnibus seculum fugere cupientibus letus occurrebat, et absque diuitiarum personarumue preiudicio, cunctis misericordie sinus pandebat. Frater igitur ille conuersus instituta sancte discipline sitibundo hausit pectore, et seculi prorsus despecta uanitate, ac spiritu Domino seruiens, infirmitate correptus ad extrema deductus est, qui ab eodem Patre, necnon et Herimanno  cardinali, sancti preconii uiro et eruditissimo, uisitatus, post sacram unctionem sancteque Eucaristie perceptionem, cum esset laicus et litterarum penitus ignarus, cepit tamen cum illis ita agere uerbis  Latinis, ac si doctus fuisset inter grammaticos tempore ineuntis etatis. Sicque mirum in modum de spiritualibus disputando, et multorum fratrum, qui eodem anno morituri erant, finem instare predixit, et asserens se sanctam Trinitatem e uicino contemplari, felix illa anima feliciter hominem suum exuit. Qua de re Pater sanctus quamplurimum letus, non cessabat grates Deo agere, premittens ante se ad Dominum tales animarum fructus et primitias ex suo labore.

41. Adolescens quoque fuit eius alumnus, nomine Lantelmus , qui ad diaconatus ordinem nuper promotus, simplicitatis et castitatis uirtute pollebat. Is etiam graui infirmitatis molestia correptus mortis uicine, lingue officio priuatus iamdudum  fuerat: et ecce subito quosdam fratres ad custodiam sibi deputatos suo indice ad se accedere significauit. Quibus propinquantibus ait: »uox Domini intercidentis flammam ignis.« Instantibus uero illis quare hec dixerit, ut aperiret, omnino conticuit. Transactis autem paucis horis, cum illi quasi dissoluti nescio quid garrirent; simili signo eis innuens, dixit »O uos, sacerdotes Domini, facilius possetis saluari, si semper cerneretis eum quem presentem habetis.« His dictis eodem modo siluit. Die autem iam aduesperascente, Benedictus Pater uisere eum cupiens accurrit. Moris enim illi fuerat  fratres infirmos ante omnia et super omnia, id est mane et sero, curam eorum agens uisitare; et alloquens iuuenem: »Fili mi, inquit, moriens quare mihi nichil dicis?« Tunc adolescens oculos iam morte grauatos aperiens: »Quid uis, ait, Pater, dicam? Morior equidem, sed mirum ualde non est, quia senex ille qui illic sedet, post triduum me sequetur.« Dixit, et clausis ocellis somno pie mortis resolutus est. Senex uero ille, cuius finem prophetie spiritu predixit, secundum carnem pater ipsius Benedicti abbatis erat, sancta conuersatione et mira simplicitate egregius, qui in crastinum cum reliquis ad monachi illius exsequias ac sepulturam processit incolumis: sed mox ualida febre correptus, in die tertio iuuenem sue dissolutionis preconem  ad beatam requiem, ut creditur, prosecutus est. Patri nimirum sancto, intermisso pauci temporis spatio, puer ille defunctus candida amictus dalmatica apparuit, sibique bene esse dixit. Hec non abs re scripta esse intelligit, quisquis discipulorum laudem ad magistrum referendam censens, illorum fratrum merita patri eorum etiam et doctori Benedicto non immerito ascripsit.

42. Benedictus triennis baptizatus. Loquebatur aliquando idem Pater sepe nominatus mutuo ac familiariter, ut assolet fieri, cum quibusdam fratribus, quorum unus alacrior: »Domine, inquit, iam inalbescit caput uestrum canis.« Cui Pater Benedictus: Deo gratias. Aequum igitur est, ut Domino miserante, floribus erumpentibus sui fructus succedant maturius.  Sed quidni, frater, fieret? Iam equidem sum ego ferme sexagenarius. uerum unum est quod recolo, per quod Dei misericordiam me consecuturum spero. Trium namque eram annorum, quando baptismi gratiam percepi: et cum in salutari lauacro mergerer, uisum est mihi non inferius ire, sed quandiu in ipso sacro fonte fui in alto mentis statu constitisse, unde mundum totum infra situm esset aspicere.« Hec uerba habuit non multo post e seculo migraturus, quibus forte finem uite sibi propinquum eius quodammodo coniiciebat spiritus, cuius qualitatem noster iam perstringat calamus.

43. Carnes edere infirmus recusat. Ante exitum uite sue toto fere anno graui ac dubia pulsatus est infirmitate. Cui cum medicorum alii aliter consulerent,  obediebat quidem illis presentibus; at ubi se submouerant, pre spiritus feruore quietis impatiens, et ad solitum discipline atque abstinentie rigorem recurrens, corporee necessitati minime indulgere nouerat, ac per hoc recidiuam molestiam facile incurrebat. Et cum paulo post meliuscule habens subleuaretur, sue item debilitatis immemor ac securus ad nocturnas conuentus uigilias conabatur ascendere, subnixus trium fratrum auxilio, a dorso uidelicet et utroque latere. Nouissime uero cum regio morbo grauius afficeretur, quod ex hicterico et citrino colore palam fiebat, a consueta uictus parcitate  et qualitate corpusculo ignorabat parcere, tametsi morbus ille ob hoc, ut aiebant sibi, diceretur regius, quod regalibus cibis et delicatis ferculis asseratur curabilis. Multis autem illi succensentibus et dicentibus, adhuc illum carnis edulio posse relaxari, sic respondit: »En ego morior, et comedam carnes?«

44. Mortis prescius, successorum mores preuidet. uoluit autem Dominus seruum suum circa finem uite iugi et diutina debilitate tabescere; ut si qua forte uel leuioris culpe uulnera in illo manebant incurata, duro atque amaro transitu fierent medicata atque sanata. Hoc namque beatus Gregorius comprobat fieri historie Regum auctoritate, ubi leo prophetam interfecisse dicitur peccato inobedientie,  sed minime gustasse de sancto cadauere. De termino autem uite sue, sic per uisum longe ante certificatum accepimus. uidebatur uidere seipsum nudatum per mare nando ad littus peruenire, ibique inuentis quibusdam paucis arborum surculis satis infirme radicatis utcunque illis hesisse. Quam uisionem mihi sedulo illi excubanti per seipsum interpretans dixit: »Per mare huius seculi laboriosa, ut cernis, frater, infirmitate natando nudus et pauper ad finem uite pertrahor: surculorum uero, quibus uix innitebar, radix infirma, in successoribus meis debilitatem et inconstantiam fore presignat.« Hanc utique reuelationem suum auctorem et interpretem nequaquam fefellisse nos attestamur, quicunque eius mortem, heu! non bene superstites aspeximus,  et nauem ecclesie nostre pene dissolutam instabilitate ac pusillanimitate succedentium, ceu uentorum turbine, non ignoramus.

45. Ut ad eam se disponit. Unctus et uiatico reficitur. His igitur et aliis huiuscemodi reuelationibus edoctus, post trium hebdomadarum spatium, hora dici sexta dissolutionem corporis sui predixit adfuturam. Super qua iam non incertus, postpositis ex tunc omnino carnis sue necessitatibus, totum se erigit et obligat studiis spiritualibus. Manant quotidie ex eius ocellis lacrymarum riuuli: confitetur Aurasiaco episcopo , qui tunc nutu Dei aderat, et fratribus sua delicta. Fiunt crebre uisitationes ac missarum pro eo actiones, necnon et eleemosynarum quotidiane largitiones. Personant  ante eum nocte dieque psalmi seu diuine lectiones. Ipse quoque, quamuis corpore iam premortuo, ac uiribus cunctis effeto, psalmos qui dicendi sunt incipit, et sepe associatur psallentibus. Postremo peracta unctione sacra, et Dominica communitus Eucaristia, ter illam beati Andree antiphonam largo fletu ora rigatus prout potuit cantauit: »Domine Iesu Christe, magister bone, suscipe spiritum meum in pace, quia iam tempus est ut ueniens desiderem te uidere«

46. Obit omnibus desideratus. His et similibus piis exercitatus operibus pastor noster egregius, in uigilia sancte Pentecostes tradidit Domino spiritum. Ad cuius exsequias per triduum rite ac deuote celebratas  conuenere frequentes episcopi et abbates, uicini fere omnes clerici ac monachi, cateruatim quoque concurrunt laici, militum atque pagensium utriusque sexus cunei: alii fama sanctitatis acciti plerique caritatis eius uiscera et dulcedinem experti. Fletus in commune; precipue eius alumni rigant solum lacrymis. Cuius uel saxea pectora non mouerent ad pietatem, uiduarum et pauperum lacryme, quos ipse benigne solebat alere? Tantus quippe tamque uberrimus fuit omnium luctus, maximeque sanctimonialium, de morte sui patroni insolabiliter merentium, quas idem Pater pro Christi amore congregauerat, ut uix in illa die funus pro densitate uulgi flentis, et sese superingerentis compleri potuerit. Obiit anno uite sue quinquagesimo  octauo, pastoralis cure uicesimo quinto, ab Incarnatione Domini millesimo nonagesimo primo.

47. Mira ad eius tumulum. Beata plane, beata es, Clusina fratrum concio, que tanto meruisti decorari patrono. Habes quippe pre oculis, cuius fidei sinceritatem et probos mores si digne excolueris, perennis eius gaudii consors esse poteris. Ad sepulcrum uero illius quique languentes frequenter sanctitatis eius experiuntur insignia, si mente fideli per eius merita a Christo implorent sibi suffragia. Cuius rei testes existunt numerosi, per eum in suis ualetudinibus medelam consecuti: quos certe possem introducere, nisi debito fine opus uellem claudere. Opportunius quippe est, ut tante materie molem plenius insinuet tuta taciturnitas, quam pinguis ingenii  eneruet atque extenuet procax loquacitas.


uersus super tumulum eius.


Quisquis ad hoc nostrum te uertis forte sepulcrum
   Quis modo sim tracta, quis fuerimque nota.
Sum puluis, factus fueram qui nomine magnus,
   Tu fies similis, sis licet en uiridis.
Conditio carnis mortalibus est data talis
   Pro uetito pomo . . . . . . . . . . . . . . . . .
Unde roga Dominum. . . . . . . . . . . . . . .
   Ut mihi sit requies. . . . . . . . . . . . . .


Aliud.


Clauderis en pulchro. . . . . . Benedicte, sepulcro
   Iunctus pro meritis ciuibus angelicis,
Mysterioque crucis te munit. . . . . ensis
   Quo spernis cunctas demonis insidias.
 Fratribus hic multis bis denis prefuit annis,
   Firmauit monitis, actibus atque piis.
Postera lux Maï nostro fuit ultima Patri,
   Hanc sibi preuidit tutus et hac obiit.
Felix et letus in pace quietat, adeptus
   Lucis solamen, succine lector. Amen.


Item uersus de obitu eius.


Montibus in summis nituit mons celsior ipsis,
Mons nimis erectus, nimia bonitate refertus,
Ad celum tendens, celi de lumine splendens;
Excellens montes, emittens undique fontes,
Ut dicam uerum, gestabat culmine cedrum;
Hanc uidi cedrum penetrantem uertice celum:
Fructu pascebat cunctos, et odore replebat.
 Heu miser et tristis, referam quid nunc super istis!
Mons ruit et cedrus monachorum dux Benedictus;
Montibus excelsis cecidit Pater ipse Clusensis,
non totus cecidit, quia spiritus alta petiuit, etc.


Hymnus de eodem.



   Insignis Dei famulus
Abbas Clusinus optimus,
Ut Benedictus nomine,
Sic erat Christi munere.

   Cuius fidem in opere
Seruans, sigillum inclyte
Norme gerebat pectore,
Per quem lauderis, Domine.

   Quem suis iubes finibus
Sacris exire cultibus,
 Pium Pastorem celitus
Cluse dedisti ouibus.

   Nudus timore seculi
Fretus feruore fidei,
 Inter nexus pestiferos
Clusinos rexit monachos.

   Constans preceptis Regule,
Eos instruxit optime,
Et iugo semper Domini
Colla subdebat placidi.

   Inclytus Pastor gremiis
Gregem confouens propriis,
Cunctis in eo uiribus
Excubabat sollicitus.

   Austerus fuit improbis,
Dignos insectans meritis:
Ne dolis hostis falleret,
Quos Benedictus aleret.

   Summi te laudant ordines,
 Deus, oramus supplices
Ut ipsius suffragio
Parcas nobis in seculo. Amen  .




ANNO DOMINI MXCu
DURANDUS CLAROMONTANUS EPISCOPUS





NOTITIA HISTORICA


En 1706, Guillaume, éuêque de Clermont, ayant été chassé de son siége pour cause de simonie et d'intrusion, on élut Durand pour le remplir. Il fut ordonné aussitôt dans un concile tenu à Clermont même, et ne laissa pas de continuer à gouuerner encore, l'espace de deux ans, l'abbaye de la Chaise-Dieu. Baudri, abbé de Bourgueil, qui l'auait connu personnellement, témoigne qu'il fit reparaître les siècles d'or en des temps fort fâcheux. C'est nous donner de son épiscopat une idée bien auantageuse. Il ne fut pas de longue durée. Le pieux éuêque prit tant de fatigue pour les préparatifs du grand concile que le pape Urbain II auait conuoqué à Clermont pour la fin de l'année 1095, qu'il en tomba dangereusement malade et mourut deux ou trois iours auant l'ouuerture du concile. Baudri de Bourgueil composa deux épitaphes à la mémoire de notre prélat, mais il suffit, pour notre dessein, de copier l'une des deux.


ÉPITAPHE.


Temporibus luteis uir magne strenuitatis,
   Aurea Durandus secula restituit.
Aruernis presul dignissima presule fecit,
   Fecit digna Deo relligiosus homo.
Ipsius exsequias dicas similasse triumphum,
   Et dispensantis signa fuisse Dei,
Adfuit Urbanus centeno presule septus,
   Abbatum uero maior erat numerus.

Durand auait contracté des liaisons auec Anselme, prieur du Bec, et autres personnages. Mais on ne uoit point que ce commerce littéraire ait produit d'autres écrits de sa part qu'une lettre à Anselme . Elle est fort bien écrite pour ce temps-là, et fait regretter ou que l'auteur n'ait pas fait plus souuent usage de sa plume, ou, supposé qu'il l'ait fait, qu'on ait négligé de nous en conseruer les productions. On y trouue un bel éloge des Méditations d'Anselme, qui auaient pénétré iusqu'à Durand lorqu'il n'était encore qu'abbé de la Chaise-Dieu. C'est par la même lettre qu'il demandait que son monastère fût associé à celui du Bec par une union mutuelle de prières. Anselme y répondit  en rehaussant autant le mérite de Durand qu'en rabaissant le sien propre. Il y a aussi une lettre du pape Urbain à Durand, pour l'engager à terminer un différend existant entre les moines de Saucillauges et les chanoines de Billom.





DURANDI EPISTOLA AD ANSELMUM.






ANNO DOMINI MXCu
HEMMINGUS MONACHUS ET PRESBYTER WIGORNIENSIS





NOTITIA HISTORICA


Hemmingus, Anglus, monachus et presbyter Wigorniensis circa annum 1095, cuius libri quinque De Ecclesie Wigorniensis dotatione, priuilegiis et possessionibus mss. in bibliotheca Cottoniana. Ex illis uita S. Wulstani episcopi et Acta synodi ann. 1092 habite, aliaque apud H. Warthonum, tom. I Anglie sacre, pag. 541, seqq. Alia etiam in Guillelmi Dugdale Monastici Anglicani tomo primo, ut prestantissimo Caueo iam notatum.





uITA SANCTI WULSTANI EPISCOPI WIGORNIENSIS, AUCTORE HEMMINGO MONACHO.






MONITUM.

uitam S. Wulstani breuem antiquitatis ergo dimittere nolui. Auctor eius Hemmingus monachus Wigorniensis opus de Ecclesie Wigorniensis dotatione, priuilegiis et possessionibus contexuit libris quinque. Exstat etiamnum exemplar autographum, ab ecclesia Wigorniensi ante centum annos subreptum, et in bibliothecam Cottonianam denuo translatam Tiberius A. 13. Ex eo nonnulla euulgauit cl. u. Gulielmus Dugdale in Monastico Anglicano, tom. I. Nomen atque tempus suum multis eiusdem locis auctor ipse prodidit. Sic enim fol. 138 b habet: Hunc libellum de possessionibus huius nostri monasterii ego Hemmingus monachus et sacerdos quamuis indignus, et conseruus seruorum Dei habitantium in monasterio sancte Genitricis Marie, sito in urbe que Anglice Wigorneceaster nominatur, multorum antiquorum hominum et maxime domini Wulstani episcopi piissimi Patris nostri edoctus relatione composui. Et fol. 188 b: Hunc libellum piissimus et reuerentissimus Wulstanus huius sancte sedis episcopus scribi fecit utilitati consulens successorum suorum. uitam, quam damus, S. Wulstani inibi habetur f. 186.



INCIPIT uITA.

 Largiflua Dei omnipotentis gratia preordinante, et beata semperque uirgine Maria, ut par est credere, suffragante, adiuncta simul beati Oswaldi intercessione, Aluredus archiepiscopus uenerabilem uirum Wulstanum, nondum ad episcopatus apicem electum, edituum constituit Wigorniensis Ecclesie. uidit enim in illo castitatem uigere, aliasque diuersas uirtutes in eo mansionem habere; illum laude dignis moribus preditum fore, nec suam uitam ceterorum ducere more; mundanam omnino pompam  despicere, et celestem duntaxat inhianter concupiscere. Unde non solum ab ipso Aldredo archiepiscopo, uerum etiam ab omnibus, regibus uidelicet, ducibus et principibus honorabatur et summo affectu diligebatur. Dignis eum quique attollebant honoribus, et ob religionis cultum diligebant pre omnibus; quos ipse mutua caritate, ut erat columbine simplicitatis, in Christi complectebatur uisceribus. De die uero in diem ad meliora proficiens, Deique adiutorio uirtutes uirtutibus addens, prioratum Wigorniensis  Ecclesie dispensatione diuina coactus est suscipere. Quod tamen potius causa obedientie quam adipiscende suscepit glorie. uenerabilis interea comitissa Godgiua, fama bonitatis eius audita, totis illum cepit diligere uisceribus, et in diuersis huius seculi subuenire necessitatibus. Cuius siquidem precibus comes Leofricus, coniux uidelicet suus, duas terras, Blacawella et Wulfordilea uocatas, illi donauit, quas antea Dani ceterique Dei aduersarii ui abstulerant, et ab ipsa Wigorniensi Ecclesia penitus alienauerant. Alteram quoque terram, quam incole illius Ikacumb nuncupant, filius prefati comitis Aelfgarus nomine a quibusdam obtinuit, et pro sue remedio anime predicti uiri Dei iuri tradidit. Cernens autem uenerandus archiepiscopus  Aldredus hunc seruum Dei bonis operibus insudare, nichil de terrenis curare, solummodo celestibus inhiare, in episcopatum Wigorniensis Ecclesie decreuit eum subleuare. Quod sicut disposuit mente, licet multum reniteretur ille, non multo post impleuit opere. Suscepto itaque tanti honoris culmine, qualiter illud Deo se protegente tenuerit, quam sanctis operibus decorauerit, nullus edicere poterit. Mansit autem in episcopatu 32 annis, mensibus 4 et 3 septimanis. Prioratum uero Wigorniensis Ecclesie suscepit pro ipso frater illius Aelfstanus nomine, qui terras tres, Lenc uidelicet, et Dunhamstede et Pecceslea sua acquisiuit strenuitate. Ipse etiam seruus  Dei Wulstanus in hac qua manemus eremo adhuc manens, omnibus omnia fiebat, ut omnes Christo lucrari posset. A Willelmo quoque rege ceteris amplius amabatur, ceteris amplius maioris minorisque glorie uiris pro uite sue merito honorabatur. Cui poscenti dedit terram duorum cassatorum, que Cullaclis dicitur, et alteram 15 cassatorum, que Aelfestum nominatur. Has insuper terras, Mittun scilicet et Eastun, et duas Lynderycgeas et Penhyl et Grimanleah sibi reddidit. Que ille omnia Thome uenerabili priori, qui prioratum post Aelfstanum obtinuit, commisit. Molendinum quoque apud Northwican et quartam partem terre ad usus fratrum donauit. Et monasterium, quod in Westbirie situm est, eiusdem prioris Thome custodie mancipauit.  Quod uidelicet monasterium beatus Oswaldus prius exstruxit, monachis stabiliuit, et terris hominibusque illas excolentibus ditauit. uerum post mortem illius sic a peruersis diaboli filiis, scilicet a piratis, uastatum est, ut non remaneret nisi unus solummodo presbyter, qui diuine seruitutis officium raro expleuit. At recordande memorie Wulstanus post susceptum episcopatus honorem illud reedificauit; terris, hominibus et uestimentis ad Dei seruitium pertinentibus nobilitauit, ibidemque secundum loci positionem monachos coadunauit, et monasterium cum omnibus que ibi erant Ecclesie Wigorniensi subiugauit.





HEMMINGI LIBER DE ECCLESIAE WIGORNIENSIS INCREMENTIS.


 Hunc libellum de possessionibus huius nostri monasterii, ego Hemmingus monachus et sacerdos quamuis indignus et conseruus seruorum Dei habitantium in monasterio sancte Dei Genitricis Marie sito in urbe que Anglice Wigornacealter nominatur, multorum antiquorum hominum et maxime domini Wulstani episcopi piissimi patris nostri edoctus relatione et corroboratus auctoritate, quedam etiam ex nostra memoria ipsemet quibus aut interfui aut que nostra etate facta sunt intermiscui, utpote de terris quas Francigeni inuaserunt, que omnia tanto certius dico quanto ea nostra memoria recolit facta, ea maxime intentione composui, ut posteris nostris claresceret que et quante possessiones terrarum ditioni huius monasterii adiacere ad uictum duntaxat  seruorum Dei, monachorum uidelicet iure deberent, quamque iniuste ui et dolis spoliati his caremus. Quid uero utilitatis hoc meo labore exerceatur, Dei pietas melius nouit, cui totum committo. Quantum tamen ad meam attinet dispositionem hec est; ut si  quando Dei gratia concedente cor regis iustitia qua nunc marcescit consolidetur, lexque que nunc iniustis principibus confusa est iustitia fulciente stabilietur, sciat siue episcopus, siue decanus, uel aliquis prelatus huius monasterii, dum tempus aptum inuenerit, quomodo eas proclamat, quomodo eas expetat, ne ignorantie nebulis absconse penitus ex memoria deleantur. Cognitis enim causis, personis et temporibus quibus aut per quos quoue modo ipse terre uel possessiones a monasterii dominatione ablate sint, satis melius et conuenientius quilibet earum proclamator et ad ius monasterii quo iuste suppetere deberent strenuus et iustus exactor, suam componet orationem et compositam maiori auctoritate diligenter et nominatim singulis expressis  causis, personis, temporibus, fulcire preualet proclamationem. Nouerit autem studiosus lector me hoc opus non mea presumptione, sed plurimorum rogatu, maxime tamen ipsius reuerendissimi patris nostri iam dicti et sepe nominandi, domini uidelicet  Wulstani episcopi iussione incepisse, cuius orationibus suffultus ueraciter credo ad finem usque me perduxisse. Solebat namque inter iucunda admonitionis sue colloquia, que nobiscum ut pius pater frequenter habere delectabatur, non quidem me solum expresso nomine, sed cunctos fratres quos forte casus sibi presentauerat pigritie et desidie arguere, cur nos otio torpentes res precedenti siue nostro tempore gestas de possessionibus duntaxat ecclesie nostre nollemus litteris commendare, cum nos et plura oculis nostris facta uidissemus, et ipse utpote uir uenerande senectutis et canitiei multa posset recolere que plurimorum non erant recondita memorie. Aiebat etiam non minimum posteritatis nostre temporibus, si litterali memorie commendaretur,  huic monasterio euenire posse Deo donante proficuum, sicut e contrario si negligeretur accideret damnum, dum nullus superesset qui memoria recolere posset, aut ei etati rerum gestarum ueritatem uel ordinem narrare nosset. His siquidem adhortationibus plurimum instigatus, ad postremum etiam eius precepto constrictus et auctoritate corroboratus, hoc opus aggredi sum exorsus, in iubentis magis orationibus quam in propriis uiribus confisus. Erat namque idem reuerendissimus pater noster, licet secularium rerum minime cupidus, huius monasterii plurimum studens semper utilitatibus, et ne sua ut quorumdam predecessorum suorum negligentia, commissa sibi ecclesia damnum aliquod posteris temporibus pateretur, pro posse  suo precauebat prouidus. Unde et scrinium monasterii coram se reserari fecit, diligenterque omnia antiquorum priuilegia et testamenta de possessionibus huius ecclesie perscrutatus est, ne forte custodum negligentia putrefacta aut iniquorum auaritia forent distracta. Cumque ex parte ut putauerat reperisset, curauit studiose et putrescentia reparare et que inique distracta fuerunt strenue acquirere, acquisita uero in simul congregare, congregataque in duobus uoluminibus studuit ordinare. In uno  quidem ordinauit omnia primitiua testamenta et priuilegia in quibus manifestabatur quomodo uel per quos primo terrarum possessiones huic monasterio date sint. In altero uero chirographa quibus beatus Oswaldus archiepiscopus, cum adiutorio regis Aedgari, terras iniuste a uiris potentibus aliquanto tempore possessas ditioni ecclesie attitulauit easque regali auctoritate et senatorum consensu et principum patrie testimonio, data unicuique chirographi cautione, post duorum uel trium heredum tempora iuri ecclesie absque contradictione reddendas, chirographorum etiam exemplaribus in scrinio sancte ecclesie ob testimonium collocatis suis scriptis successoribus manifestauit. Quibus ordinatis, precepit cuncta eodem ordine in bibliotheca sancte ecclesie  scribi, quatenus etiamsi ut assolet, contingeret quod aliqua negligentia testamentales sedule perderentur, earum exemplaria saltem inibi conscripta nullatenus obliuioni traderentur. Hoc quoque iuxta uelle et imperium suum patrato, precepit adhuc omnia priuilegia et chirographa terrarum que proprie ad uictum monachorum pertinent separatim ex his congregari, eaque similiter in duobus uoluminibus eodem ordine adunari quod in hoc codicello eius, ut predixi, imperio pro modulo mee paruitatis, studiosus lector fecisse me animaduertere potest. Deprecor ergo, ut si cui hic paruitatis mee labor cordi sedet, orationis mercedem mihi peccatori impendere non deneget. Si cui uero displicet, aut superfluum iudicat, sciat me non fastidiosis et desidiosis, sed  strenuis et studiosis laborasse, eisque qui pro sancte matris ecclesie proficuo et augmentatione non solum strenue certare, uerum etiam si necesse erit et semetipsos impendere non dubitant, hoc opus sacrasse. Annuat queso omnipotens Deus, et sancte ecclesie honor et potestas iugiter crescat et augmentetur ad laudem Domini nostri Iesu Christi qui cum Patre et Spiritu sancto uiuit et regnat Deus in secula seculorum. Amen.




ANNO DOMINI MXCuIII
RADBODUS II TORNACENSIS ET NOuIOMENSIS EPISCOPUS





NOTITIA HISTORICA


 Erat Ratbodus Eurardi Tornacensis castellani auunculus, uir scientia et piis moribus apprime laudatus, ad infulas Nouiomenses promotus est anno  1068, deditque Eligianis monachis anno sequenti episcopatus sui secundo, altare de Bethencourt. Eodem anno interfuit dedicationi ecclesie S. Quintini  Bellouacensis. Adfuit similiter, anno 1070, dedicationi basilice monasterii Hasnoniensis, et dedicauit ipse basilicam monasterii Aldenburgensis. Eodem anno subscripsit donationi uille Hertinii, facte monasterio Elnonensi ab Anselmo de Ribodi monte. Anno 1071 subscripsit precepto Burchardi comitis pro abbatia Corboliensi. Anno 1072 transtulit corpus sancti Gerulfi martyris, ex tabulis Trunchiniensis monasterii, et memoriam fidelium defunctorum consecrauit in ecclesia Blandiniensi, ex Act. SS. Bened. tom. III, pag. 59. Anno sequenti transtulit partem reliquiarum S. Bauonis in ecclesia Castelli-Noui. Anno 1075, litigabat cum Willelmo episcopo Traiectensi de uilla Brugensi, quam ad restituendam, ut cogeretur, si modo constaret illam esse de iure ecclesie Traiectensis, Gregorius uII papa scripsit ad Manassem I Remensem archiepiscopum. Eodem anno adfuit concilio Parisiensi, et subscripsit priuilegio Philippi I regis pro abbatia Trenorchiensi. Anno 1076 adfuit concilio apud S. Medardum Suessionensem  habito, deditque Theodericianis monachis altare uille Emmes. Anno 1077 subscripsit diplomati regio, quo confirmatur donatio ecclesie Sancti Symphoriani Aeduensis, facta monasterio Floriacensi. Eodem anno cum accusatus esset Simonie confessus est Hugoni episcopo Diensi ac legato apostolico, Simoniam suam, presentibus Laudunensi et Lingonensi episcopis, ut narrat Hugo ipse epist. ad Gregorium uII papam apud Labbe, tom. X, pag. 364. Res tamen in concilio Pictauiensi anni sequentis delata est ad summum pontificem, ibid. pag. 367. At Gregorius non uidetur quidquam definiisse. Sed postea, cum nondum purgatus esse uideretur Ratbodus, scripsit Urbanus II ad clerum et populum Nouiomensem in hec uerba, ex uassorio pag. 788: Quandiu inquit, apud nos fuit Ratbodus, nemo aduersus eum aliquid protulit. Eum igitur ad uos cum gratie nostre plenitudine remandamus. Si que tamen uel de episcopatus introitu, uel aliunde aduersus eum querela emerserit.  apud Lugdunensem legatum diligentius audiatur. Interea presul ille adfuit anno 1081 concilio Exoldunensi. Eodem circiter anno Godefridum S. Quintini de Monte monachum, postea Nouigentensem abbatem, ac demum Ambianensem episcopum, ordinauit presbyterum. Anno 1083 subscripsit fundationi abbatie Ribodimontis. Anno 1084 adfuit concilio Suessionensi. Eodem circiter anno Aldenburgum concessit ad construendum ibidem monasterium. An. 1085 adfuit concilio Compendiensi. Anno 1086 dedit altare Capiaci monachis S. Martini a Campis, subscripsitque litteris Rainaldi archiepiscopi Remensis, ecclesiam Marogilensem donantis monialibus Auenaci.  Anno 1087 confirmauit fundationem collegii canonicorum Harlebeccensium. Eodem anno, episcopatus sui decimo nono, concessit ecclesiam de Bredenai Geruino abbati Centulensi, et altare de Menin Lotberto abbati Hasnoniensi. Eodem rursus anno, pridie Nonas Iulii, episcopatus sui uicesimo, subscripsit charte Roberti marchionis Flandrie, pro ecclesia Trunchiniensi. Anno 1088 dedit uincentianis monachis prioratum S. Ioannis Baptiste supra Faram oppidum, ad Isaram amnem positum, necnon capitulo S. Petri Insulensis altare de Ghydts; dedicauitque basilicam Elnonensem. Eodem anno transtulit prope Ostendam corpus S. Godoleue, cuius uitam, quam habes apud Surium, Drogo Morinensis episcopus ipsi nuncupauerat. Anno 1090, mense Decembri, confirmauit priuilegia S. Donatiani Brugensis. Anno 1091 subscripsit charte Rainaldi archiepiscopi Remensis, pro Cluniaco. Anno 1092 dedit Odoni Aurelianensi et sociis eius, ecclesiolam Sancti Martini Tornacensis, que postea euasit celeberrima ordinis  S. Benedicti abbatia. Anno 1093 interfuit concilio Suessionensi aduersus Roscelinum hereticum. Eodem anno subscripsit litteris Helinandi episcopi Laudunensis, quibus munificentissimus presul altaria tria Theodericianis monachis concessit. Eodem iterum anno dedit ecclesie Sancti Bertini altare uille Colmunt, sub personatu perpetuo. Anno 1094 ecclesiam S. Marie Brugensis dedit sanctimonialibus; que donatio effectu caruit. An. 1095 subscripsit concilio apud montem Sancte Marie celebrato. Eodem anno confirmauit donationem uille Alanie factam a Roberto Perone principe, monasterio Sancti Quintini de Monte; subscripsit litteris Philippi regis, fundationem abbatie Nouigenti confirmantis, et interfuit concilio Placentino. Anno 1096, una cum Hugone Suessionensi et aliis episcopis prouincie Remensis, manus imposuit Manassi II electo in archiepiscopum Remensem. Eodem anno subscripsit litteris donationis cuiusdam facte monasterio  Aquicinctino. Obiit Brugis repentino fato, die Dominica infra octauam Epiphaniorum, anno 1097, id est 1098, Simonie crimine, cuius insimulabatur, nondum ad plenum purgatus, sepultusque est Tornaci in basilica Sancte Marie. Dederat ei Philippus rex castrum Carisiacum in pago Suessionico perpetualiter possidendum, litteris quas legesis in libro De re diplomatica, pag. 264. Mortem eius describit Herimannus libro De restauratione abbatie Sancti Martini Tornacensis, in Spicileg. tom. II, pagg. 435 et 436. Plurima scripsit que periere. Habemus sermonem eius de Annuntiatione B. Marie, et uitam S. Medardi.





NOTITIA LITTERARIA.


 A peine iusqu'ici quelque bibliographe a-t-il fait mention de notre prélat dans le catalogue de ses écriuains. Il méritait cependant à iuste titre de n'y être pas oublié; et l'on en ua iuger par l'énumération de ses écrits.

1o Il y a de lui une uie de saint Médard, éuêque de Noyon et de Tournai, l'un de ses prédécesseurs au uIe siècle. Fortunat, qui uiuait peu de temps après, auait déià trauaillé sur ce suiet, mais sans y réussir. Au bout de trois cents ans, un moine anonyme de l'abbaye de Saint-Médard, à Soissons, tâcha de suppléer à ce qui manquait à cette première histoire, et ne fut pas plus heureux. Radbod entreprit à son tour d'écrire la même histoire. Mais, il faut  l'auouer, il n'eut guère un meilleur succes, et son euure laisse beaucoup à désirer, quoiqu'il sût profiter de ce que les deux autres écriuains auaient dit auant lui. Le fonds de son écrit est pris principalement à celui de l'anonyme, qu'il a remanié à sa façon, et auquel il a aiouté diuerses circonstances de l'épiscopat du saint, et quelques traits de ses uertus qui ne se lisent pas dans ies deux autres.

L'écrit de Radbod eut dans la suite le même sort que celui de l'anonyme. Un quatrième écriuain s'en seruit pour en composer un nouueau assorti à son génie et à son dessein. Il n'a fait qu'y aiouter et en retrancher ce que bon lui a semblé, sans s'aperceuoir que ce qu'il omettait ualait mieux que ses nouuelles  additions. Nous auons son ouurage dans la Bibliothèque de Fleuri . Les successeurs de Bollandus ont iugé que cette édition suffisait et ne l'ont point renouuelée dans leur grand recueil.

Ils ont fait plus d'honneur à l'écrit de l'éuêque Radbod, l'ayant donné à la suite de ceux de Fortunat et de l'anonyme de Soissons . Surius l'auait déià imprimé  sans toucher au style, qui est bon pour le temps, mais en l'attribuant à Fortunat. Il est cependant uisible que la pièce ne pouuait appartenir à cet écriuain, puisqu'il y est fait ample mention de Drausius ou Drosion, et de uérembert, successiuement éuêques de Soissons après le milieu du uIIe siècle, lorsqu'il y auait plus de soixante ans que Fortunat était mort. C'est ce qui auait fait soupçonner à ce premier éditeur que l'écrit auait été retouché par quelque auteur qui y auait fait ses additions. Tous les critiques  sont auiourd'hui persuadés que c'est une des productions de la plume de notre prélat, à qui deux anciens manuscrits qui contiennent l'ouurage, l'un de la Bibliothèque du roi, entre ceux de M. de Thou, l'autre de l'abbaye de Compiègne, l'attribuent sans la moindre équiuoque. uita S. Medardi, porte ce dernier, quam domnus Radbodus Nouiomensis sic dictauit. L'inscription de l'autre n'est ni moins claire ni moins décisiue.

2o On croit  que Radbod est aussi auteur de la uie de sainte Godeberte, uierge, que l'église de Noyon honore d'un culte particulier . Quoiqu'on n'ose pas assurer positiuement que cet écrit lui appartient, il y a cependant un légitime fondement à n'en pas douter. Outre qu'il se trouue beaucoup de ressemblance entre le style de cette pièce et celui de la uie de saint Médard par notre prélat, un manuscrit de la cathédrale de Noyon, qui la contient auec quelques autres  de ses écrits, la lui donne disertement.

Il y auait bien loin, comme on uoit, du temps de l'auteur à celui de la sainte. Il ne pouuait donc réussir à écrire son histoire sans de bons mémoires, ce qu'il ne paraît pas qu'il ait eu. Aussi nous apprend-il très-peu d'éuénements intéressants de sa uie. Au lieu de cette sorte de faits, il a principalement rempli son écrit des miracles qu'elle auait opérés de son uiuant et après sa mort. Il le commence comme si c'était un sermon, et il y a bien de l'apparence qu'il le prononça de uiue uoix. L'écrit retient effectiuement quelques traits du panégyrique, quoique le style en soit simple et sans art.

Surius l'ayant extrêmement abrégé et retouché à sa façon, Mosander l'a donné le premier au public. Dans la suite, Léon de Montigny, chanoine et archidiacre de l'église de Noyon, l'ayant recouuré entier dans le manuscrit dont il a été parlé, en fit une traduction  en notre langue, qu'il accompagna de sauantes notes, et qui fut imprimée en 1630. C'est sur le même manuscrit que les continuateurs de Bollandus l'ont donné dans sa pureté originale, auec leurs notes et obseruations accoutumées. Dom Mabillon, qui lui a refusé place dans son recueil d'Actes des saints, se borne à dire que cette uie lui a paru d'une autorité suspecte, mais sans en alléguer de raisons.

3o Radbod faisait souuent usage du don de la parole, qu'il possédait, pour l'instruction de son peuple Il y a donc tout lieu de croire qu'il laissa plusieurs sermons de sa façon. Il ne nous en reste cependant que très-pen, au moins que l'on connaisse. ualère-André ne fait mention que d'un seul , qui est Sur l'Annonciation de la sainte uierge, et qui se trouuait, au temps de ce bibliographe, dans un manuscrit de Saint-Martin de Tournai. Il se trouue aussi dans le Lectionnaire de l'abbaye de S. Eloi de Noyon , où l'on s'en seruait autrefois à l'office de la nuit, le iour  de la fête de ce mystère. On croit qu'il fut fait et prononcé en 1081.

Le sermon dont il s'agit se lit encore dans un manuscrit de la cathédrale de Noyon, auec un autre du même auteur sur la natiuité de cette B. Mère de Dieu. C'est sans doute de là que Iacques le uasseur les tira l'un et l'autre, pour les publier dans son Cri de l'Aigle, après les auoir traduits en notre langue.

Outre ces deux sermons, Sanderus  en reconnaît un troisième, composé aussi par l'éuêque Radbod. Celui-ci, qui est Sur la conception de la sainte uierge  , se trouuait encore au dernier siècle entre les manuscrits de Saint-Martin de Tournai, et commence par ces mots: Audiuimus, fratres dilectissimi pastorem.

4o Radbod trauailla aussi à enrichir la liturgie. Il composa effectiuement l'Office de l'Annonciation de la sainte uierge, dont on se seruait encore dans  l'Eglise de Noyon au iour de cette fête, du temps de le uasseur, qui l'atteste .

Il fit aussi un Office, ou partie d'Office, pour sainte Godeberte, que l'on chantait autrefois dans l'église de cette sainte .

5o Enfin, on a de notre prélat une lettre écrite à Lambert, nouuel éuêque d'Arras. Elle fait la uingt-troisième entre celles de ce dernier et les autres qui lui sont adressées . L'auteur lui expose les uexations que souffrait l'abbaye de Saint-Amand de la part d'un seigneur de son diocèse nommé Anselme, et le prie, par de pressants motifs, d'y remédier, même par la uoie d'excommunication. Il lui demande en même temps la permission de la prononcer lui-même de son côté contre le coupable, s'il ne uenait à résipiscence. Il est aisé de iuger de l'extrémité du mal par la uiolence du remède.





uITA SANCTI MEDARDI NOuIOMENSIS ET TORNACENSIS EPISCOPI AUCTORE RADBODO.




CAPUT PRIMUM. Ortus, illustria in iuuentute facinora, sacerdotium.


1. Beatissimus Medardus, egregie uir sanctitatis, patre Nectardo, matre uero Protagia genitus, apud Salentiacum, hereditariam predecessorum suorum possessionem, natus atque altus. Est autem predium illud Salentiacus in episcopatu situm uiromandensi, in regione autem Nouiomensi; qui Nouiomus, cum tunc temporis castrum seu munitio haberetur, postmodum ipsius eiusdem gloriosi pontificis Medardi ordinatione, pontificalis cathedre honore, ut postea dicendum reseruamus, sublimatus est. Sanctus itaque puer, sub parentum tutela diligenter educatus, diuine prouidentia gratie studiis litterarum eruditus, paruo in tempore inspirate  scientie lumine pre ceteris consodalibus suis eminentius claruit.

2. Erat autem illi eo in tempore consodalis quidam, Eleutherius nomine, quem ipse tanquam similis similem, puer uidelicet puerum, socius consocium, quam multa diligebat familiaritate. Hunc itaque, eum aliquando inuicem colloquerentur, utpote prophetice gratie afflatus spiritu, episcopum futurum esse puer ipse predixit; et non multo post, eius spiritualem prenuntiationem, ipse per quem prophetauerat, Spiritus sanctus adimpleuit. Cum enim etatis et morum sibi diuinitus aspirasset gratia, in Tornaco ciuitate pontificali Deo annuente sublimatus est cathedra. Ita Medardus hoc quod predixerat, quasi propheta, diuino spiritu iam probauit.

 3. Erat ei super egentibus cura non modica, adeo ut adhuc puerulus, multa sese domaret abstinentia, expensam suam pauperibus distribueret, ac uestimenta sua indigentibus beneuole largiretur. Quadam siquidem die, casulam, quam ei mater sua non modici pretii fecerat, dum ipse in manibus haberet, fortuitu cecum quemdam habuit obuium, cuius quam tunc patiebatur nuditati compassus, eam benignissime porrexit; et licet parentum temporalium indignationem reuereretur, quod tamenab eis susceperat, spirituali patri Deo presentare non dubitauit.

4. Contigit eo tempore genitorem suum, quem, prenominauimus, ab itinere rediisse, equosque suos,  qui defatigati erant, quia tunc seruientes aberant, huic sancto puero, quo in prato sub eius custodia reficerentur, commisisse. Puer autem ex patris precepto equos hilariter suscepit, et uoluntati eius assentiens, iniunctum sibi officium officiosissime adimplere properauit. Cum uero in custodia eorum intentus esset, uidit fortuitu ignotum quemdam pertransire, ac sellam equestrem, et que equitantem condecent a tergo gestare. Percunctari puer cepit qua de causa sic incederet onustus, cum solummodo uia uianti graui satis impedimento uideretur. Equum meum, ille respondit, contigit casu deperisse, que tamen equi erant inutile mihi uisum est perdidisse: facilius nempe solum equum mihi erit comparare, quam et equum et que ad huiusmodi condecent officium, reparare: puer autem bone indolis, tante  illius compatiens fatigationi, cum iam eum pre nimio labore desudantem et pene iam deficientem uidisset, ex piissimo affectu mentis: »In nomine, ait, Domini, unum ex his tolle, quos hic in custodia suscepi.« Cumque uiator, hoc sue potestatis non esse ambigens, aliquantulum remoraretur: »Tolle, ait, sicut dixi, et quocunque te pertransire contigerit, me huius concessionis et auctorem et patronum incunctanter habebis.« Persuadenti puero eques libentissime, utpote nimis defatigatus, obtemperauit; equoque quam citissime strato, cum multis gratiarum actionibus letus abscessit.

5. Post eius abscessum, cum iam domi paratum esset, per quemdam seruorum puer a parentibus ut  prandio interesset inuitatur. Ille uero qui ad hoc missus est, eminus prospiciens, uidet puerum propter pluuiam, que tunc forte ingruebat, aliquantulum ab equis secessisse, ac tanquam latebram propter imbrium effusionem querentem, ab officio declinasse, et in altum oculos eleuans, uidet aquilam alarum expansione, omnique ad hoc distento corpore tam congruenter puerum cooperire, ut in nullo, cum circumquaque pluuia illa grassaretur, ab inundante eris illius contingi posset exundatione. Hoc diu miratus, tandem non sine multa trepidatione appropians, humillime puerum sanctum adiit, et ut ex precepto patris, paterno interesset conuiuio diligentissime inuitauit. Puer autem ire recusans: »Precor, inquit, frater, reuertens domum, apud  parentes meos super hoc me habeas excusatum.« Ea de causa fortassis remorari cupiebat, quo iam dictus eques in hac remoratione longius eueheretur, ne forte ab aliquo, si eum insequi uellet, inueniretur. Reuersus itaque seruulus parentibus filii replicat excusationem; et non sine multa stupefactione, aquile super puerum ex ordine pandit obumbrationem. Parentes, cum omni familia super his que audierant murmurantes, inuicem letantur; ut uero certiores fiant, ad uidendum tantum hoc miraculum hilariter sese cohortantur. Relicto conuiuio pater cum omni ruit familia, mater cum ancillulis eius currendo pene atterit uestigia; unum omnibus uotum, si forte que auditu didicerant, uisu etiam probare possent. Ubi uero illo uentum est, inuenitur  diligentius, et quod relatu didicerat, ipso suorum oculorum testimonio ueraciter confitentur. Pater et mater super filio quam familiariter lacrymantes, Deo puerum commendant, ac non sine multa deuotione, carissime sue sobolis innocentiam retractant.

6. Inter hec milites, quorum equos custodierat, equis recensitis, unum deesse reperiunt, quem  a puero intente requirunt. Blande ac leuiter puerum demulcent, insistenter ab eo requirentes si quam per eum damni huius adinuenire possent recuperationem: erat siquidem aliquantula super talibus de illo suspicio, qui eum erga pauperes non nesciebant esse munificum, ac quidquid uspiam reperire poterat, in  usus eum audierant expendere miserorum. Cumque a famulis ea de causa et priuatim et publice argueretur, appropians patri rem ordine pandit. Miratur pater clementissimam compunctionem filii; et licet damni aliquantulum sibi non nesciret imminere, admodum tamen super beneuoli pueri beneuola congratulatus est compassione. Tantum huius pueri Dominus in sua prospiciens uoluntate famulatum, ipso eodem momento magnum subito dignatus est ostendere miraculum. Nam cum denuo equorum suorum sollicite recenserent numerum, diuina sic operante maiestate, totam eorum integritatem ex improuiso reperiunt. Mirantur astantes, familia cuncta letatur. Pater cum matre filium quam familiariter amplexantur, et ut ad altiora  se subrigat lacrymabiliter cohortantur. »Fili, aiunt, omnia nostra sunt tua, utere nostris ut libet: tuo, aiunt, et nostro, ut tibi uisum fuerit, in Dei gratia utere patrimonio, ut nos tecum consortes perennis uite habeas in premio.« Non diffidebant enim eius se oratione saluari, quem iam tantis a Deo uidebant uirtutibus illustrari. Et hec dicentes, secum adducunt puerum; multoque cum gaudio, in his et aliis bone sue sobolis actibus, Deo gratias referentes, gratanter sese reficiunt.

7. Accidit postmodum, dum domi puerulus haberetur, inter indigenas non modica quedam altercatio, de terminis uidelicet agrorum, ut frequenter  fieri uidetur, iugis et infinita disceptatio. Rixabantur multoties a mane usque ad uesperam, et  pene iam ad arma usque inuicem exprobrando processerant. Genus enim hoc agreste hominum, si quid inter eos dissensionis exortum fuerit, nisi cum multa ignominia terminare nesciunt. Cum uero tandem, ex communi consensu, ad dirimenda agriculture sue processissent confinia, contigit cum eis adfuisse et hunc uenerabilem puerum. Ubi uero uentum est ad locum, cum diuersi diuersa sentirent, uidit puer lapidem terre fixum, ut plerumque uideri solet in terminis agrorum: super quem pedem iniiciens; »Hic est, inquit, terminus et huius contentionis limes certissimus.« Ad cuius leuissimum tactum  lapis ille ita subsidit, ueluti cera a facie candentis ferri liquescit. Apparet equidem figura plante eius, in eadem caute adeo subtiliter expressa, ut a nullo artificum expressius exsculpi aut signari posset. Ita contentione sedata, Dominum, qui magna operatur in minimis, glorificantes, redierunt in sua. Exstat usque in hodiernum diem penes nos idem lapis, magneque apud eos quibus est cognitum habetur uenerationis. Hec duo, que in pueritia eius acta cognouimus, dixisse sufficiat: amodo autem ad ea que in maturiori eius etate per eum Dominus operatus est, Deo ipso annuente, tota mentis intentio est dirigenda.

8. Respicientes autem boni parentes bone sobolis sue beneuolentiam, et in seruitio Dei eius attendentes  industriam, episcopo eum qui tunc temporis uiromandensi preerat Ecclesie commendauerunt, orantes deuotissime quatenus episcopali benedictione ad clericatus promoueretur officium. Commendatum itaque sibi benigne presul suscepit, beneuole amplexatus est, et diligenter enutriuit, et tanquam unicum et uterinum filium, in fide et doctrina ecclesiastica educare liberaliter elaborabat. Quante ipse liberalitatis, quante sanctimonie seu castimonie se a puero exhibuerit, quanta humilitate seu reuerentia et apud Deum et urbis pontificem claruerit, pro certo edicere non est nostre possibilitatis. Erat quidem magnanimus in aduersis, mitis in prosperis, cunctos sibi obedientie sedulitate preferens, morum claritate precellens, egentibus  larga miseratione succurrens. Sicque uiriliter fomite conculcato uitiorum, angustiorem conscendens scalam uirtutum, quidquid Deo contrarium sentiebat, declinabat; quidquid uero placitum nouerat, omni nisu exsequebatur. Erat siquidem in oratione assiduus, ieiuniis et uigiliis intentus, aliorum tribulationibus tanquam suis ipsius lacrymabiliter compatiens; omnibus omnia factus erat, ut omnes ad eternam confortaret consolationem. Quid plura? Multis attestantibus peregrinus erat in seculo, et iam pro certo mansionarius credebatur in celo; facies eius iucunda, lingua eius facunda, os eius in laudem Dei semper erat apertum. Carnis uoluptatibus reluctans, perfectiorem spiritualis uite  lineam toto nisu exsequebatur; obedientie uirtute omnibus se imitabilem, frugalitate laudabilem et uniuersa morum probitate prebebat insignem. De uirtute in uirtutem secundum Psalmistam transmigrabat, ut Deum deorum uidere promereretur in Sion.

9. Decursis itaque cum multa honestate inferiorum ordinibus graduum, post bonam eorum administrationem, diuina sibi aspirante gratia, sub multimodo utriusque sexus testimonio, sacerdotale promotus est ad officium. Simul uero ut tam sublimi promotus est dignitati, quanta corpus suum parcimonia macerauerit, quis posset explanare. Ipse quidem multa se affligens abstinentia, esurientes reficiebat; sitiens ipse, sitientes refocillabat; nudos,  sue non parcens nuditati, misericorditer uestiebat; et omissis sui suorumque usibus, quidquid sibimet subripere poterat, pauperibus et egenis benigne largiebatur. Postquam ergo uir beatus dignitatem, ut prelibatum est, adeptus est sacerdotii, diuine dispositionis gratia, multimoda miraculorum meruit declaratione publicari. Deus siquidem, cuius ipse sanctis institutionibus uiriliter elaborabat obedire, per multa eum insignia mundo non dedignatus est declarare.



CAPUT II. Mira erga fures beneuolentia. Alia prodigia. Episcopatus susceptus.

10. Contigit forte illis in diebus latronem quemdam  uineam eiusdem Sancti noctu irrupisse, multaque cum auiditate uuas et palmites, et quidquid arripere potuit irreuerenter discerpsisse. Secabat gladio quod manu discerpere non poterat, queque manum euadere poterant pedibus atterendo conculcabat. Sanctus autem Medardus ipsa fortassis eadem hora solitis incumbebat orationibus; et, sicut huiusmodi decet hominem, Deum tam pro inimicis quam pro amicis deprecabatur. Orasset autem necne, non dormitabat tamen, neque dormiebat peruigil custos Isrel. Cum enim miser ipse latro plenis preda manibus affugere conaretur, tota nocte uineam circuiens, aditum exeundi reperire non potuit; imo, uellet nollet, ad usque auroram suo ipse furto deuinctus, ibidem tota ipsa nocte permansit.  Quid ageret? A summo usque ad summum uineam tum rependo, tum discurrendo circumquaque percurrebat: obstrusos sibi sentiens exitus, inique sue malitia conscientie admodum torquebatur. Miser ipse uuas quas decerpserat dimittere non poterat, imo tanquam proprias ad augmentum iudicii sui reseruare cogebatur. Aurora igitur illucescente, custodes subito conueniunt; uineam conculcatam, palmites disruptos, uindemiamque irreuerenter desecatam reperiunt; et e uestigio latronem circumquaque insequuntur. Stupefactus nimium, raptor infelix, latebat in uinea, quem sua ipsius rapina, tanquam iam iudicatum pene condemnauerat. Tenebat quidem rapinam in manibus, imo ipse a sua ipsius rapina tenebatur; nullum iam misero  patebat affugium, imo in manibus suum ipse in palam preferebat iudicium. Abstractus demum a latibulo, confusionis sue ignominiam confessus est in publico. Confessus est se rapiendi causa furtim uineam irrupisse; et, cum maxima parte noctis ad id elaborasset, nusquam exitum reperisse. Erat ibi uidere miseriam, uidere miserum illum in seipso sue gestare sententiam damnationis, qui et rapinam preripuerat, et ab ipsa sua rapina publice se confitebatur coarctari. De latrocinio suo gustare non potuit, et quia sanctum sacerdotem iniuste insequebatur, condemnationis sue periculum impune non euasit. Adiudicatus ergo iam cogebatur ad supplicium, cum sanctus ipse sacerdos ex improuiso accurrens, misero factus est munimentum. Memor  siquidem Dei seruus Dominice orationis, in qua oramus: »Dimitte nobis, sicut et nos dimittimus debitoribus nostris;« uix de manibus eum eripuit insequentium: blandeque ac leniter demulcendo, ab hac eum culpa clementer absoluit, et eum sicut erat onustus abire libere permisit.

11. Hac eadem patientia uir sanctus plerumque et in alios usus est. Quodam namque tempore, cum noctu latro alius apes suas subripuisset; apes ipse in sancti uiri ultionem, relictis uasis suis, malefactorem illum circumquaque diffugentem, acorrima eotenus instimulatione persecute sunt, quousque ad Sanctum, uellet nollet, regrederetur; et eius prouolutus uestigiis, suppliciter pro commisso crimine ueniam precaretur. Cui mox ut Sanctus  manum extendit benedictionis, et apes tanquam obedientes ab eius insecutione cessauerunt, et antiquo domini sui dominio euidenter sese reddiderunt.

12. De tauro quoque, qui ei similiter furto sublatus est, non est tacendum, ne nesciant malefactores, curam non modicam Deo esse super oppressione fidelium suorum. Taurum illius malignus quidam furtim in exteras abducere partes presumpsit, et ne ab aliquo insequentium deprehenderetur, tintinnabulum quod a collo dependebat prereptum, multa graminis impressione obstruxit. Cum ergo nemine se insequente in propria deuenisset, et alienum illud pecus iam ex certo sui esse iuris non desperaret, in tintinnabulum illud, quod sic damnauerat,  rediit sonitus; adeo ut ubicunque esset repositum, et iugiter sonaret, et circumquaque audiretur. Abditum sepius in cubiculis penetralium, in scrinio uel arca frequentius reconditum, semper tamen et ubique liberrimo sonitu, latronis illius declamabat flagitium. Audiebant uicini et mirabantur; quid tamen res pretenderet necdum scientes, magnum aliquid designari arbitrabantur. Fraudulentus demum latro, sua diu tortus conscientia, cum iam se pro tanto miraculo diuina iudicatum pertimesceret in presentia, amicis suis et affinibus, quia iam celare non poterat, factionem hanc flagitiosissimam lacrymabiliter disseruit, et eorum sapienti usus consilio, S. Medardo, quod maligne defraudauerat, suppliciter restituit.

 13. Rex postea Chlotharius exercitum mouens, Summam uiolenter transiuit fluuium, et ubicunque potuit depredatus, adiacens omne deuastauit territorium. Cum multa ille preda inter Nouiomum reuertebatur et Isaram; uerum quia et episcopatum uiromandensem et que sub illa degebant Ecclesia, depredatus erat, diuine ultionis digne et laudabiliter predicandam non euasit sententiam. Parcens quippe Dominus et ipsi Chlothario, et qui cum ipso erant participibus huius criminis, equos tamen eorum et omnia uehicula, plaustra scilicet et alia quibus preda euehebatur, adeo diuinitus affixit, ut per omne triduum a loco illo nullo modo possent moueri. Perspicientes autem tantum hoc Dei miraculum, ad sanctum Dei sacerdotem Medardum, qui tunc temporis  Salentiaci remorabatur, suppliciter confugiunt: eique unanimi deuotione, que depredati fuerant restituentes, cum ab eo super commissis absolutionem suscepissent, diuino illo uinculo resoluti, leti et alacres ad propria reuersi sunt. O mira et ineffabilis Dei clementia! Quos ipse Deus iudicii sui per triduum iustissima ligauerat condemnatione, sanctus confessor Medardus uno in momento indulta relaxauit absolutione. uere lingua Petri et qui ab eo suscipiunt, claues sunt regni celorum, quibus concessum est uere penitentes tam potenter a nexibus absoluere peccatorum  .

14. Tosio postmodum quidam, qui sic dicebatur, grauissima demonis depressus infestatione, ad uirum Dei non sine multa parentum seu amicorum  suorum perductus est fatigatione. Dolens autem Sanctus ipse, a diabolo, Dei preoccupatam esse imaginem, fidentissimam ad Deum fudit orationem, moxque signo crucis imposito, potentissima Spiritus sancti uirtute, et diabolum expulit, et hominem illum in pristinam sanitatem restituit. Tantum hunc Dei seruum plebs uniuersa admirabatur, ut quidquid ex eius ore suscepisset, cum summa deuotione studiosius exsequeretur. Erat enim iustus in iudicio, prouidus in consilio, in prosperitate mitis, in aduersitate fortis; erat patiens in tribulatione, larga miseris subueniens miseratione; et licet omnibus ipse prestantior iudicaretur, omnibus tamen tanquam prestantioribus humillime obsequebatur; et per omnia prelatis suis obediens, subiectis  suis amicabiliter sese affabilem exhibebat. Erat in oratione assiduus, in eleemosynis largus, aliorum incommoda sua ipsius estimans, pro uniuersali omnium prosperitate Dominum sedulo exorabat.

 15. Contigit ergo eo in tempore uiromandensem episcopum, qui per aliquot annorum curricula ipsam rexerat Ecclesiam, Dei sic preordinante clementia, diuinum ad iudicium euocari; et sponso Ecclesie prerepto, Ecclesiam illam per aliquod temporis spatium uiduari. Peractis uero non sine multo fletu episcopi sui excubiis regis et optimatum assensu, sanctissimum sacerdotem Medardum plebs omnis illa uiromandensis, et omnes eidem prouincie adiacentes, episcopum sibi unanimiter acclamabant consecrari: quorum petitioni cum diutius, indignum se iudicans, uir Dei restitisset; diuina tandem dispositione multimodis eorum precibus fatigatus assensum dedit, et uiromandensis presulatus curam regendam, non sine deuotissima  cordis compunctione suscepit  . Flebat siquidem populus ille, tantam sancti confessoris duricordem reueritus obstinationem: compungebatur et ipse Sanctus, tantam plebis illius luctuosam admiratus deuotionem. uicit tandem populi supplicantis supplex oratio, et que sibi a sanctis pontificibus obiiciebatur obedientia; et licet inuitus, ecclesiastica tamen suscepit gubernacula. Quod uero inuitus suscepit, feliciter et intente administrauit. Huius quippe prelationis honore sublimatus, sanctissimeque unctionis sacramento confirmatus, die noctuque in lege Domini meditabatur, et infatigabiliter diuinis in laudibus persistebat; et cum ab ipsa infantia curandis pauperibus sedulo insudasset, tum precipue maiorem in hoc diligentiam adhibens,  in ipsis maiestatem ipsam Dei se non diffidebat amplexari. Sedula quidem predicatione, subditorum animas a diabolica liberabat seductione, bono sue conuersationis exemplo confortabat, et quoscunque deuios seu erroneos nouerat de ipsis mortis faucibus ad uitam predicando reuocabat. Quid plura? Quod ore predicabat, indissimulato opere, ne aliis reprobus efficeretur, explere non negligebat.



CAPUT III. Sedes Nouiomum translata. Adiunctus episcopatus Tornaci. Morbus. Obitus

16. uerum priusquam beatissimus pontifex episcopali sublimatus fuisset cathedra, crebris et intolerabilibus  Wandalorum, Hunnorum Hungarorum et  aliarum gentium irruptionibus uniuersalis deuastata erat Gallia. Destructis ciuitatibus, diruta Gallicana lamentabatur Ecclesia; exsectis matrum uisceribus, inhumata infantium proiiciebantur corpora; coniugibus interfectis, matrone uiduate remanserant;  et pre nimia desolatione, ad internecionem usque indigene omnes pene deuenerant. Dolens itaque uir beatus ciuitatis illius uiromandensis, quam regendum susceperat, iam factam desolationem, ueritusque iterandam  paganorum irruptionem, Nouiomum, quem munitiorem prenominauimus, sano satis consilio sedem constituit episcopalem. Est enim regio illa fertilis et amena, uineis et hortis abundans, multaque annone cultura; bellicosos generans homines, et in ecclesiasticis officiis utriusque sexus personas, Deo generose seruientes: est et regio ipsa siluis circumdata et paludibus; et sua ipsius habilitate contra hostiles non parum munita excursus. Ipse quoque inter geminos riuulos constitutus est Nouiomus, ab oriente Galliola, ab occidente  Margareta circumfluitur, quos ambos tertius quidam suscipit, qui uersa nominatur; et sic pariter confluentes non longe a menibus illis in Isaram, qui magni est nominis, dilabuntur. Circumquaque ibi uirent pomaria, grata ibi planities est, et amenissima pratis et pascuis uirentibus, suis non modicum arridet habitatoribus. Est etiam locus ipse ab oriente et occidente adeo rupibus uallatus et riuulis, montibus quoque et uallium cuniculis, quod contra plurimam hostium incursionem a paucis commodissime possit defendi.

17. Ibi ergo, ne ulterius direptioni subiacerent gentium, episcopali sede confirmata, sanctus presul Domini, sue oues pastoralitatis multa predicationis instantia confortabat. Predicabat instanter penitentibus  promissam remissionem peccatorum, predicabat omnibus regnum Dei appropinquare, citoque iudicium Dei futurum. His et aliis multimodis predicationibus, et carus Deo erat, et in populo amabilis admodum habebatur.

18. Cum ergo ecclesiam quam Nouiomi construxerat felicissime gubernaret, et suos quosque, prout diximus, ad eternam remunerationem confortaret;  S. Eleutherium Tornacensis Ecclesie pontificem, quem ipse, ut prelibauimus in infantia sua futurum esse predixerat episcopum, hominem contigit exuere; ac post felicem pontificii sui administrationem, de terrenis ad celestia coronandum transmigrare. Post cuius lugubres exsequias, cum de pontificis electione inuicem dissererent, peracto  triduano ieiunio, et solemnibus hostiarum uictimis Deo deuote oblatis, subita sancti Spiritus inflammati inspiratione, unanimiter sanctum hunc Medardum elegerunt, eius se orationibus confidentes contra impetus muniendos esse malignorum spirituum. Id clerus, id populus acclamabant; in hoc rex ipse proceresque palatii, precipue comprouinciales episcopi, consentiebant. Legerant siquidem, uocem populi, uocem ipsam esse Dominicam; et  quod tam unanimiter populus expetierat omni remota excusatione fieri adiudicabant.

19. Recusabat humillime insignis Dei presul, quod plebs tam unanimiter acclamabat, obstinato eis animo, impotentem se et indignum uociferante, magnanimiter resistebat. Pontificali demum, metropolitani scilicet et comprouincialium suorum, euictus auctoritate; regisque ac procerum assensu, plebisque coactus incessabili acclamatione, uix concessit; et unanimi, pontificali uidelicet ac regali auctoritate, duas illas Ecclesiam unam fecit; utrumque ouile pastor egregius, consilio et auctoritate comprouincialium episcoporum, tempore  Hormisde pape, sub sanctissimo Remigio Remorum archiepiscopo, assensu regis et curialium, ac  utriusque plebis acclamatione, tandem suscepit, et, ut utrique ecclesie cathedralis semper honor maneret, benigne concessit. Quot et quanta in regione illa opprobria, quot et quantas perpessus sit iniurias; quoties comminationibus iniuriatus fuerit Tornacensium, quoties pro incessabili predicatione adiudicatus fuerit ad supplicium, licet nos lateat, Deo tamen soli manifestum esse, nulli est ambiguum. Erat enim gens ipsa fera et indomabilis, dure ceruicis populus et implacabilis, prauis admodum subditus obsequiis idolorum, et cum multa obstinatione suorum defendens culturam deorum. His ipse se uiriliter iniiciens sanctus episcopus, euangelicas et apostolicas institutiones imperterrite predicabat, falsis eorum obiectionibus magnanimiter respondebat,  et imaginarias eorum opiniones ueridica prophetarum prenuntiatione uiriliter expugnabat. Aderat siquidem ei diuina semper gratia, que illum et ab infidelium protegebat incursu, et eorum quoque infidelium ad dulcisonam spiritualis doctrine institutionem emolliebat auditus. Sicque factum est ut paruo in tempore innumerabilis eorum multitudo ad fidem catholicam conuerteretur; et Deo preordinante, per inestimabilem sancti huius pontificis instantiam, sacrosancti baptismatis unda maxima ex parte sanctificaretur.

20. Comprobatur in hoc sancto pastore ueridica summi Pastoris sententia, quam sancta et euangelica nos edocet historia: »Signa, inquit, eos qui in me  credent, hec sequentur: in nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit; super egros manus imponent, et bene habebunt .« Demonia quidem sanctus Dei athleta eiecit, cum Creatoris imaginem ab idolorum cultura, remissionem peccatorum predicando, relocauit. Lingua eum noua locutum esse non diffidimus, cum ad eius predicationem, quam eatenus  non audierant, infideles ad fidem transisse non nescimus. Serpentes siquidem cum manifestum est eiecisse; cum predicationis sancte antidoto, ab exsecrabilis serpentis uenenosis immissionibus languentium ei gentium corda concessum est sanasse. Mortiferum multoties bibit, uerum ei non nocuit, cum profanis semper repugnans persuasionibus, neque diabolo, neque ministris eius succubuit. Aegros bene se fecit habere; cum eos ad uere fidei sanitatem, de infirmissima conuertit incredulitate. Sic itaque ad imitationem summi Pastoris, qui, sicut ab eo Euangelio suscepimus, alias habens oues, de duobus unum ouile fecit , sanctus pontifex Medardus, ferocem illam Flandrensium gentem, sue Nouiomensi Ecclesie associauit: et per quindecim  annorum spatium, licet aliquo itineris interuallo remoti essent, ad diuinum eos cultum informare indesinenter elaborauit. Quindecim annis commissam sibi diuinitus insedit cathedram · eo in tempore, non sine multo labore, incredulos et infideles ad fidem educauit catholicam: reedificatis ecclesiis, eos qui Deo inibi seruirent, non sine sacre manus impositione decenter consecrauit; et quidquid Deo placitum nouerat, incessabiliter et inexcogitabili deuotione ordinauit  .

21. Huius ergo temporis transacto spatio, sanctum Dei pontificem grauissima contigit deprimi corporis infirmitate, et inualescente morbo, corporeos eius sensus de die in diem paulatim deficere. Iacebat quidem. Sancti corpus omni pene sua  ipsius uirtute destitutum; spiritus autem, quia semper Christum desiderauerat, omni nisu suspirabat ad eum; fessum corpus ad suam anhelabat materiem, anima uero ad eam unde processerat tendebat hereditatem. Confluebant undique, quos ipse regendos susceperat, ad pastoris sancti plorabundam uisitationem: confluebant undique filii, paternam sibi lugentes adimi consolationem. uerum, licet corpus et sensus eius corporeos grauis illa mortis occupasset instantia, non tamen a predicationis officio sanctissime ipsius lingue retardabatur facundia. Deum corde suspirabat, et ore fatebatur: Deum incessanter predicabat, et ad fidem catholicam, usque ad ipsum mortis sue  momentum, quoscunque poterat instanter exhortabatur.

22. Cum autem beatus hic pontifex uite propinquaret ad exitum, contigit Chlotharium regem, postquam Chranum filium suum cum uxore sua ac filiabus combusserat, a regione reuerti Britannorum. Cognita uero huius ualetudine pontificis, ad eum uisendum humiliter festinauit, eius se non diffidens contra diabolicas infestationes benedictione muniri, et intercessione apud diuinam maiestatem reconciliari.  Cum ergo in hac regali uisitatione, in conspectu eiusdem et principum, de sepultura pontificis tractaretur, suorum assensu filiorum sua se in sede sanctus ipse preordinauit sepeliendum. Cuius sententie obstinato animo rex resistens, Suessionis eum constituit transferendum, asserens se super corpus eius basilicam decenter edificaturum, et ad laudem et gloriam diuine maiestatis cenobialem seruorum Dei regulam ordinaturum. Cessit igitur beatissimus pontifex regie dispositioni, et indefesse se suosque Domino commendans, finita oratione spiritum exhalauit. O felix corpus, felicioremque animam! Mox, eorum certissimo qui aderant testimonio, celi aperti sunt et diuina luminaria, fere per duarum horarum spatium, ante Sancti apparuere  presentiam, de tenebris eum transitoriis ad lucem designantia pro certo transisse perpetuam. Hoc tanto beatissimi presulis animati miraculo, maiori ut eum transferrent accensi sunt desiderio. Corpore itaque sancto composito ac delato ad ecclesiam, nocte illa exsequialem cum multa deuotione celebrarunt uigiliam  .



CAPUT Iu. Corpus Suessionem translatum. uaria miracula patrata.

23. Mane uero facto, cum episcopi, quibus interesse contigerat, suum defuncto celebrassent officium, inopinabilis multitudo conuenit nobilium: ex castellis et ciuitatibus, de agris et municipiis adiacentibus inestimabilis accurrit conuentus, alii  eius deuote desiderantes interesse obsequiis, alii admodum lugentes patrem separari a filiis. Per medias ergo plorantium lacrymas rex irrumpens cum episcopis et optimatibus, suis ipsius humeris corpus sustulit sanctissimum Suessionis, sicut predixerat, efferre uolens ad sepeliendum. Ea nimirum hora, quibus interesse contigit, ineffabilem lugentis populi expauere gemitum, dum non modo illa in ecclesia, sed et per totam ciuitatem et in suburbio, per uicos quoque et plateas, unam et eamdem uocem audirent plorantium. Recolebant siquidem urbis illius indigene Patris sanctissimi, qua eotenus informati fuerant, benignissimam predicationem; dolebant uero et uehementer angebantur,  quia cum Patrem amisissent, Patris etiam sepultura, regis et procerum uiolentia, frustrabantur. Compatiebantur qui superuenerant ad tantam plebis illius compunctam illacrymationem, uerum quia regia urgebat dignitas, ad sanctissimi corporis intente insudabant translationem. uix ergo et non sine multo labore, patre merentibus et lugentibus filiis erepto, sicut a Rege acceperant, iter aggrediuntur.

24. Huius audita translatione sanctissimi confessoris,  et non desperans de tanti clementia interce soris, inter portantium cuneos, cecus quidam feretro se humillime submisit; et protinus secundum fidem suam, quia bene sperauerat, per S. Medardi meritum, uisum gratuito Dei munere recepit. Quid plura? Qui prius in ciuitate tantam audierant deuotionem lugentium, et tunc super hac ceci illuminatione, tantum Dei et sancti Pontificis perspiciebant miraculum, ulnas libentissime sancte illius euectioni supponunt. Magna se credit ditatum remuneratione, cui etsi non gestare, saltem illud sancti feretrum quoquomodo licuit attrectare. Episcopi et optimates ad id se officii hilariter cohortantur, et onus illud leue sentientes, ex precepto regis apud Attipiacum uillam, fluuium Axonam  nauigio transgrediuntur. Postmodum uero iter dirigentes contra eiusdem fluminis undam, sicut rex preordinauerat, iter ad urbem flectunt Suessionicam.

25. Dei et sancti pontificis gratia Bandaredus Suessionensis episcopus, cum debita processione reuerenter occurrit, ac sanctissimum corpus prout decebat honorifice suscepit. Sic solemniter felix illa Suessionensium ciuitas sanctum Dei suscepit confessorem, amplexata est festiue patronum, amodo proprium patrie habitura defensorem. Inter hos properantium cuneos quidam se ingessit, aurium diutius frustratus officio; qui mox ut peplum, quo sacrum tegebatur corpus, osculando deuote attigit, fraudati sensus usum illico sancti pontificis intercessione  suscipere promeruit. Gratulatur admodum rex, gratulantur etiam pontifices cum optimatibus; magnum fit in celis gaudium, et astantes uniuersi Deum ex toto corde non sine lacrymis compuncte uenerantur.

26. Retransmeant ex precepto regis predictum flumen Axonam, perueniuntque in predium, ubi rex preordinauerat sepulturam. Ibi, Deo disponente qui cuncta preuidet et prenoscit, lecticam, qua sanctum illius corpus euehebatur, nescio qua de causa contigit deponi. Et ecce iterata miracula geminantur, et in uniuersali conspectu astantium, sanctissimi presulis merita glorificantur. Cum enim sanctissimam eius glebam, ex iniuncto sibi officio, ad sepulturam  deportare uellent, diuino nutu tanti eam ponderis persenserunt, ut nullo modo corpus Sancti a loco, ubi eum deposuerant, mouere possent. Alii aliis succedentes ad euectionem totis uiribus elaborabant; alii alios tanquam inualidos et impotentes increpabant. uerum, licet alios tanquam imbecilles causarentur, ipsi tamen cum ad id sese preparassent, desiderio suo ex toto frustrabantur. Rex et qui aderant diligenter cause huius recensentes euentum, cum penitus quid res hec pretenderet ignorarent, Dei solius suppliciter super hoc exorabant subsidium. Tumultus non minimus super hac retardatione perstrepebat in populo, dicentibus aliis; quia de sede sua tanquam captiuus abductus fuerat, hoc diuinitus fieri et merito, et aliis autem obiicientibus,  regem corpus sanctum reuerenter transtulisse ex uere deuotionis studio.

27. Rex nimium attonitus ad Sancti loculum non sine multa deuotione appropinquauit, et solemni facta traditione uille illius regalis Crouiaci, in qua Sanctus ipse sepeliendus erat, medietatem Sancto eidem perenniter habendam, sigilli regali impressione confirmauit. Contigit illico res mirabilis et laudabiliter recitanda. Mox enim ulnis suppositis onus illud sanctissimum, parte quidem ex altera sine ulla difficultate subleuare potuerunt; parte uero ex altera incredibilis ponderis, et penitus immobile persenserunt. Ad hec rex iucundo satis uultu, tantam Dei retractans gratiam, quam citius potuit ad confessoris sanctissimi dominium, illam  quam sibi retinuerat iussit resigillari partem residuam. Nec mora: Dei gratia sanctum mox sustulere adeo leuigatum, ut quod eotenus desperauerant, sine ulla difficultate a paucis deportaretur ad sepulcrum.

28. Defertur igitur corpus sanctum ad sepulturam: uerum illo in itinere Deus pretiosissimam suam non dedignatus est clarificare margaritam. Antequam enim terre corpus sanctum conderetur, quidam uastis catenarum loris, brachia surasque deuinctus, per medias properantium turmas non sine multa difficultate sese iniecit; cui mox ut sancti confessoris concessum est tangere operimentum, omnia mox dissiluere repagula catenarum, disruptisque compedum uinculis, liberrime  cum multa gratiarum actione sequebatur munerarium suum. Peruentum est tandem ad eam quam ei rex, non sine Dei prouidentia, preordinauerat sepulturam: episcopi cum abbatibus, peractis prius que Dei erant, sanctissimum illud corpus terre decentissime commendant.

29. Ecce reiteratur sancta Sancti gloria. Nam cum eius sacratissima membra tumulo clauderentur celum apertum est, et due columbe uise sunt descendisse quasi nubes, ac de ore Sancti egressa est columba, candida tanquam nix. Sic igitur Dei athleta Medardus de terris euocatus, letatur cum angelis; lugentibus in terra filiis ademptus, cum fratribus suis, quod semper desiderauerat, coronatur  in celis, ubi gratulabundo amodo cum eisdem fratribus sequitur Agnum quocunque ierit. Sequitur ergo Agnum et inestimabilem inhabitat lucem, de terrenis incommoditatibus gaudet se ad celicam translatum prosperitatem; gratulatur, se de hac nostra transitoria infelicitate ad perpetuam commoditatem translatum, de tenebris his ad incomparabile lumen esse assumptum; letatur quoque, se carnalibus exutum illecebris, angelicis choris esse ascriptum. Exsultemus ergo et nos, fratres dilectissimi, super hac beatissimi pastoris nostri Medardi gloriosissima remuneratione: exoremus remuneratorem eius Deum, uidelicet omnipotentem Patrem, quo sanctissimi huius pontificis Medardi exoratus precibus, nos cum eo in eterna regni sui  ascribere dignetur hereditate, per Dominum nostrum Iesum Christum Filium suum, qui cum eo in unitate Spiritus sancti uiuit et regnat Deus, in secula seculorum. Amen.



CAPUT u. Ecclesia illi constructa. Alia miracula. Warimberti episcopi, monasterio iniurii, dira mors.

30. Peractis celeberrime beatissimi Dei athlete inferiis, rex Chlotharius supra uenerabile Sancti corpus paruum ad tempus iussit edificari tugurium, quousque ad faciendam inibi ecclesiam, necessaria pararet expensarum. Contracta uero undecunque potuit non parua pecunia, sanctum illud Dei habitaculum instanter ordiri perproperabat, et plerisque negotiis postpositis ad hoc perficiendum enixius  elaborabat: fecitque paruo in tempore quod beneuola conceperat mente, nisi, secundum quod unicuique imminet, rebus eum humanis nimis intempestiue contigisset excessisse. Cum enim in Cotia silua uenatu exerceretur, ualida, proh dolor! correptus febre, cum ad Compendii palatium repedasset, paruo post tempore morte preuentus, postmodum uero in ecclesia eadem, quam iam edificare ceperat, ante sanctum [serui] Dei Medardi altare honorifice est sepultus. Expensas uero quas hic preparauerat operi, secundum quod Dauid rex filio suo Salomoni ad templi Domini edificationem fecerat, filio suo, Sigeberto nomine, ad edificationem ecclesie, quam Deo uouerat, expendendas dereliquit; mandans et remandans ei, quatenus si qua ei erga  patrem caritatis debite dilectio maneret, omni occasione seposita, sancte huic quam prenotauimus edificationi, quousque honorifice compleretur, totam prorsus intentionem adhiberet.

31. Sigebertus uero, patre sepulto, in regno confirmatus, quod a patre in hoc susceperat negotii, largiflue prosecutus est. Admirabili enim diuersi generis lapidum constructione, secundum quod a patre susceperat, ecclesiam illam decorauit, auro et argento ac necessariis in officio ecclesiastico ornamentorum uarietatibus abundanter exornauit; censu et redditibus, prout regiam decebat dignitatem, affluenter et excellentissime ditauit. Eleganter uero ecclesia composita, undecunque potuit elegantiores  ibi sacrari ordinauit personas, quo et patris sui uotum benignissime compleretur, et inibi Deo in eternum ecclesiasticum officium ex debito, pro uniuersali sua uidelicet et patris sui omniumque fidelium salute, perenniter exhiberetur. Idem ipse uenerabilis rex Sigebertus, cum fratrem suum Chilpericum nomine apud urbem Tornacum obsidere disponeret, apud uictoriacum Fredegundis regine uersutia interemptus, cum prius eum Lambris sepelissent, ab ipso eodem fratre suo Chilperico postmodum Suessionis relatus, in ecclesia quam decentissime  composuerat, prope patris sui tumulum decenter est sepultus.

32. Quia uero pro sancte illius ecclesie edificatione, pro Sancti quoque cui edificata est ueneratione, adhuc autem pro regum honorificentia, quos prenominauimus, cepto ab opere aliquantulum deuiauimus amodo necessarium ducimus ad propositi nostri seriem redire, queque post transitum gloriosissimi confessoris ad honorem eius Deus operatus sit miracula, licet pauca de multis, non residemus scripto commendare. Huius quidem Sancti fama circumquaque increbrescente  , infirmos uariis detentos languoribus, ad eius memoriam ex multis terrarum partibus accidit confluere: quibus per meritum sancti sui athlete, gratia diuina non  dedignata est subuenire. Quod ergo prius memorie occurrit, prius dicamus, quatenus de singulis non solummodo singulares, uerum multimode Deo gratie referantur  .

33. Tuguriolum illud quod corpori sancto superedificatum esse prescripsimus, tante uirtutis diuina disponente gratia compertum est esse, ut si quis dolore dentium attactus ex uirgulis quibus contextum fuerat, locum doloris tangeret, confestim omnis illa dentium infirmitas abigeretur, quod et in palatio regis diuulgatum est. Quidam namque, Carimeris nomine, qui eo in tempore Childeberti regis referendarius habebatur, quia hoc eodem morbo grauissime laborabat, ad eamdem S. Medardi basilicam deductus est. Cumque ianuas ecclesie  clausas reperisset, et eum dentium dolor magis ac magis urgeret, de una ianuarum fiducialiter hastulam excidit, et ubi magis infirmitas grassabatur confidentissime quod exciderat apposuit, moxque ab eo quem diu perpessus erat dolore liberatus est. Habetur etiam baculus eius apud nos, per quem plerosque infirmos diuersorum languorum medicamina expertos esse comperimus.

34. Quidam quoque catenarum loris indissolubiliter arctatus, grauissima nimis fatigatione, sancta Sanctissimi huius suffragia expetiit, confidens se sanctissima eius intercessione ab illa impeditione posse resolui. Ut ergo sancte basilice ualuas attigit,  repentino fragore, uno eodemque momento, et celum intonuit, et uastis compedum uinculis disruptis et longe dissilientibus, homo ille indulte adhuc inscius liberalitatis, multo attonitus stupore, solo prostratus est. Deinde resumptis uiribus, cum iam se sentiret expeditum, pro recepta libertate Deum et S. Medardum, cuius hoc intercessione obtinuerat, uocibus altisonis cepit magnificare. Mirantur omnes tam citissimam diuine uirtutis operationem, et concordi omnes acclamatione potentissimam sancti presulis collaudant interuentionem.

 35. Anicula quedam annosa nimis, et quodammodo suo ipsius superstes cadaueri, cum ei manus arida quasi alienum quiddam de brachio dependeret; licet iam de uita pre nimia sua ipsius etate desperaret, ad sancti tamen confessoris memoriam, cuius celebrem famam audierat, deuotissima mente peruenit; eumque multimodis precibus non sine multa lacrymarum profusione, super aride sue manus, qua nimis angebatur; sollicitabat recuperatione. Ut ergo se ante presentiam beatissimi pontificis cum multo eiulatu exposuit, affuit repente per Sancti eiusdem meritum diuine maiestatis suffragium. Restauratur mox mulieri quod uitio nature defraudatum erat: reparatur in ea manus aride naturalis integritas: et quod minus de matris  assumpserat utero, intercessoris sui benignissimo resumit presidio. Reuiuiscit manus iuuenili in iam premortuo uetule illius brachio; et que prius eleemosynam tanquam impos laborandi ostiatim quesierat, iam tunc effecta docilis, suarum ipsius laborationum uiuere cepit stipendiis. Sospes effecta gaudet et letatur, gratias quamplures suo referens munerario. Deum adorat et ueneratur. Similiter et alia muliercula, eodem manus morbo laborans, ante Sancti eiusdem presentiam sanitati restituta est  .

36. Post aliquod uero temporis interuallum, cum iam ipse locus multe circumquaque haberetur uenerationis, Warimbertus quidam qui sic nominabatur,  post uenerabilis Autberti decessum regia preceptione regendum idem cenobiale suscepit monasterium. Quo cum aliquot potitus esset annis, Drausionem Suessionice ciuitatis episcopum uita contigit excedere, sedemque illam aliquandiu absque rectore uacuam manere. Post eius autem lugubres inferias, unanimi consilio regis et ciuium Warimbertum  hunc, quem prediximus cathedre illi pontificali, suo magis quam Dei, ut post patuit, arbitrio rectorem substituunt. Adeptus ergo regimen episcopale multo elaborabat studio, ne priori priuaretur dignitate; et, licet cum difficultate non minima, obtinuit tamen quod male quesierat. Heu socors nimis et ignaua mens hominum! Miser hic nimia estuans cupiditate, dum praue sue ambitionis augere non cessat commercium, corporis sui, et  anime quoque sibi, proh dolor! preparat exitium. Attentus siquidem extra modum negotiis secularibus, ac suis plus iusto prauis inhians cupiditatibus, locum illum sanctum neglectui cepit habere; queque inibi a regibus et aliis pro eleemosynarum largitione deputata fuerant,  suis male usibus retinere. Que inibi Deo seruientibus fideles quique, Dei et S. Medardi gratia, preordinauerant, suis ipse in thesauris recondebat; ac seruorum, Dei posthabita sollicitudine, redditus ecclesie suis satellitibus irreuerenter distribuebat. Suis pre nimia ingluuie eructantibus, spiritualis illa congregatio esuriebat; suis multo uino exestuantibus, sancta sancti presulis familia pre nimio sitis ardore pene deficiebat. Nudi et pauperes serui Dei lugebant et lamentabantur, familiares autem miserrimi illius episcopi per plateas in uestibus pretiosissimis gloriabantur. Acclamationes seruorum Dei surda episcopus aure pertransibat, cum enim eis prelatus esset, eorum querimoniam tanquam a nullo arguendus, non sine multa cordis  et oris arrogantia, imminentis sibi uindicte nescius, pro nichilo reputabat. Ad libitum suum miserum illum, qui pastoris indigne sibi nomen usurpauerat, oues Domini non suas tractare licuit; uerum illius, cuius erant proprie, manus effugere nullo modo potuit. Audiat ergo intente quicunque  prelationis ecclesiastice fungitur officio, quam terribili pro hac seruorum Dei reclamatione percussus sit iudicio.

37. Erat siquidem in pago Cenomannico quoddam predium, quod rex Sigebertus, eiusdem edificator ecclesie, ad eius, quam inibi Domino aggregauerat congregationis, firmauerat dominium. Predium illud Matuallis dicebatur, ex Britannica uidelicet et Latina lingua nomine composito, quod Bona-uallis nostro scilicet et Romane lingue uulgari potest interpretari eloquio. Matuallem itaque illam, id est Bonam-uallem, quia multis abundat redditibus, ipse sibi Warimbertus ad perditionem suam usurpauerat, et ex toto neglectis, sicut diximus, fratribus illis, uille illius census suis usibus mancipabat.  Gemebat Medardi pauper congregatio, quia quod eorum erat usibus deputatum, contra canonicam institutionem male dilapidabatur in episcopio. Quadam itaque die, cum secundum consuetudinem, de predio illo plaustra onusta, ut diximus, ad palatium episcopale deducerentur, comperta fratres illi episcopi absentia, uehicula illa, utpote que sui erant iuris, ad sancti presulis diuertere cegerunt ecclesiam; non diffugientes pro defensione iustitie, si quoquo modo inferretur, corporalem sustinere molestiam. Sua ergo cum suis reposuissent in promptuariis, sanctissimi Dei athlete lacrymabiliter sollicitabant merita, quatenus aut eius intercessione furibundus ille inuasor placaretur, aut eius defensione ab eius protegerentur insania. uerebantur  siquidem, quod non post multum prouenisset, nisi gratia diuina lugenti sue familie propitiabili clementia subuenisset. Ut enim ad episcopi quod factum erat peruenit notitiam, proh dolor! non retractans institutionem canonicam, nec reueritus iudicialem Dei sententiam, cum fustibus et gladiis, non iam prelatus, uerum uir sanguinarius, ad ipsam S. Medardi cum multo superbie fastu, cum indocte plebis conuentu, ausus est properare basilicam. Cumque irreuerenter sanctuarii regias concuterent, eosque qui pro subitanea tormentorum suorum exspectatione aditum obstruxerant, exprobrationibus  contumeliosis insequerentur; furibundus ipse pontifex, per medium eorum irrumpens, presumptuose nimis et cum multa superbia, excruciari custodes minabatur, nisi cito sibi ianue aperirentur.

38. In tam eminenti mortis discrimine, serui Dei trementes, Deo et S. Medardo, non sine multa lacrymarum profusione animas suas commendant, et sic diuinitus animati, aperiri furentibus illis iubent ecclesiam. Mox infelix episcopus ingressus monasterium, ut eum qui sibi aperuerat, pre nimio timore secus ianuas percepit delitescentem, tam ualide illi baculum, quem manu gestabat, illisit in capite, ut pene totum eius uestimentum exundanti cruentaretur sanguine. Stupefactus frater  et pene decidens, ad Deum suspirauit; et ei querimonie huius causam, cum aliter non presumeret, intimo cordis murmure lacrymabiliter commendauit. Audiant tyranni seruorum Dei reclamationes, et reuerentur; audiant fideles quique celerrimam Dei consolationem, et confortentur. Statim etiam infelicissimus ille Warimbertus, excors et impenitens, mox ut ante sanctissimi confessoris memoriam tanquam oraturus genua flexit, diuino terribiliter percussus iudicio, diffusis per alui secreta uisceribus, miserabiliter expirauit. Fratres autem ecclesie, malum pro malo reddere nolentes, fratris illius, quem percussum diximus, sedata querimonia, corpus defuncti honorifice in ipsa eadem sepelierunt ecclesia

 39. Ibi sepe per beatissimi pontificis Medardi meritum gloriosa fiunt miracula: ibi qui fideliter precantur, grata consequuntur remedia: ibi certa uere penitentibus non denegatur indulgentia, quam nobis quoque peccatoribus, de eiusdem tamen gratia non desperantibus, per eiusdem S. Medardi largiatur intercessionem, qui fidelibus suis eterne felicitatis repromisit consolationem, iehsu Christus Filius Dei, qui cum Deo Patre et Spiritu sancto uiuit et regnat Deus, per omnia secula seculorum. Amen.





uITA S. GODEBERTAE uIRGINIS NOuIODUNI IN BELGICA SECUNDA AUCTORE UT uIDETUR RATBODO EPISCOPO




CAPUT PRIMUM. S. Godeberte educatio pia et consecratio.


1. Diem hanc gloriosam egregie uirginis Godeberte, fratres, solemniter celebraturi, eam ipsam  nos, cui sacrata est, deuotissime condecet exorare, ut quidquid in laudibus eius attentauerimus, suis orationibus in Dei gratiam impetret redundare. Pro certo enim credendum est, omnes qui sanctos Dei  quoquo modo uenerantur, ipsa sanctorum ueneratione, ipsam Dei maiestatem, cuius gratia tante sunt uenerationis, non parum honorare. Ad eius ergo gloriam insignis hec uirgo, cuius transitum celebramus, unde nata sit, et quomodo in hac humanitate Domino deseruierit, queque per eam Deus operatus sit miracula, quoue fine hominem exuerit, ipsius eiusdem subnixi orationibus, dilectioni uestre, Deo annuente, subnotare properamus.

2. Hec quidem in pago Ambianensium  Christianis edita parentibus, sancto in baptismate ex aqua renata et Spiritu, fidei sancte institutiones, undecunque poterat, et libenter suscipiebat et reuerenter exsequebatur. Sentiens nempe mortifere se conditioni obnoxiam ex debito, tenerositatem etatis  sue sancte crucis iam tunc communiebat signo; noctuque ac die piis sanctorum sese orationibus humillime commendabat. Adolescentularum, quas irreuerentes audierat, lasciuos euitabat conuentus; quas autem utili et honesto intentas nouerat, eis et libenter intererat et intente imitabatur: audierat etenim prauis confabulationibus mores bonos corrumpi: audierat etiam cum sancto sanctum esse, et cum peruerso peruersitatis quemlibet infamia notari.

3. A parentibus ergo diligenter educata, cum ad nubilem peruenisset etatem, nobilium eam quamplures, utpote de nobilibus nobiliter natam, ad torum asciscere conabantur coniugalem. Parentes autem eius, quia ex manu regia suum susceperant  beneficium, nemini, rege inconsulto, huiuscemodi coniugii dare presumebant assensum. Cumque in conspectu regis Lotharii de uirginis huius ageretur sponsalibus, omniumque ad regiam super hoc dispositionem penderet intuitus: in medio eorum, Domino sic preordinante, sanctus sese iniiciens Eligius, uirginem illam aureo suo annulo subarrhauit, ac Christi sponsam in conspectu regis et parentum suorum confidentissime assignauit. O inestimabilis gratia Spiritus sancti! Illico puella, diuini amoris spirituali, ut post patuit, iam conceptione grauidata, spreta omni carnali uoluptate, postposita etiam desiderabili succedentium propagine, imo despectis delectabilibus puellaris uite illecebris, regi et parentibus constanter abrenuntiauit, seseque  in eorum presentia beatissimo presuli Eligio, Domino consecrandam, gratanter commendauit.

4. Ipse quidem sanctissimus episcopus tunc temporis  sanctam Nouiomi regebat ecclesiam; cuius exemplo et predicatione quam multi ab errore conuersi, abiectis idolorum cultibus, sub tanto pastore fidem se suscepisse catholicam non parum gratulabantur. Hanc igitur benignissime indolis ouiculam benignissimus ipse pastor ouili suo desiderantissime aggregauit, cum eam spirituali diuine desponsationis annulo ab actiua uita in contemplatiuam euocauit. Sic itaque uirgo egregia in conspectu regia et principum, blandas parentum suorum libere abdicans persuasiones, Eligium, quem Spiritus sancti gratia spiritualem in Patrem susceperat, omni submota dilatione, secuta est. Ex tam improuisa sancti Spiritus inspiratione astantes stupor multus inuaserat: pater eius flens quam familiariter rem  considerabat. Rex etiam Lotharius, nuptiarum subita mutatione, magnificam diuine gratie uirtutem non minimum admirabatur: ut tamen eiusdem uirginis felici apud Dominum commendaretur oratione, beneuolam eius deuotionem regali munificentia primus ipse properauit confortare. Assentientibus siquidem eis qui aderant, dedit ei cum oratorio S. Georgii suum quod Nouiomi habebat  palatium; duas quoque uillas,  cum duodecim feminis ex fisco regali, sub sancte uirginis regimine ad diuini cultus subscribi iussit supplementum.

5. Conuenientes itaque in suburbium urbis Nouiomice,  in oratorium scilicet quod a rege susceperant, die noctuque Deo deseruire infatigabiliter elaborabant. Ipsa quidem uirgo, a sancto  edocta Eligio, cohabitantes secum non solummodo predicatione, uerum etiam multimodo uirtutum informabat exemplo. Secularium etenim conuenticula diffugiens, biduana seu triduana continuabat ieiunia; esurientibus cibum, sitientibus potum, nudis uestimenta, cum omnibus his ipsam egere uideres, incessanter ministrabat: pernox quoque in uigiliis et orationibus, pro uniuersali omnium salute assidue Dominum deprecabatur. His et his similibus iugiter insistebat: et licet adhuc in mundo corpore teneretur, placabile tamen Domino sese holocaustum quotidie mactabat. Tantam dilecte sue Dominus perseuerantiam perspiciens, eius in palam, dum adhuc fragili maneret in corpore, non dedignatus est clarificare deuotionem: operabatur siquidem  Deus crebra per eius intercessionem miracula: cecis uisum, claudis gressum, paralyticis sanitatem restituebat: quodque gratiosius Deo esse credimus, eius  exhortatione infideles frequentius suscipiebat ad fidem. Ut igitur ad certum exemplum quibusque fiat fidelibus, emulorum postposita detractione, de multis uel pauca proferemus.



CAPUT II. Miracula S. Godeberte uiuentis.

6. Dicamus ergo quod prius memorie occurrit, quatenus fidelium, quos audire contigerit, corda corroborentur; frontes infidelium durissimis, miraculorum eius lapidibus conterantur. Contigit eius in tempore, sic exigentibus plebis Nouiomice peccatis, pestiferum in eadem ciuitate gladium deseuire mortalitatis: ira enim implacabilis a Deo egressa, indigenas illos circumquaque deuastabat, parentes cum filiis, sponsos cum sponsis, dominos  cum domesticis incessanter enecabat; et tam in potentes quam in plebeios immoderate grassabatur. Fugiebant circumquaque qui euadere poterant: iamque, maxima ex parte subtractis habitatoribus, uacue in ciuitate domus quamplures remanserant. Tante huic miserie infelicior, proh dolor! successit miseria, cum omnibus metu mortalitatis exterritis, inhumata mortuorum corpora proiicerentur: qui enim mortuum sepeliebat, mortuus subito et ipse sepeliendus mox efferebatur: de imminenti sibi mortis periculo, nemo prorsus desperabat, cuicunque mortuum quempiam sepelire seu contingere contingebat.

7. In mortalitatis tanto periculo, uirgo insignis  Godeberta, uniuersalem attendens dolorem ciuium, uniuersali Ecclesie triduanum ieiunium indixit; docens eos orationibus lacrymabiliter insistere, ieiuniis et eleemosynis indignationem diuinam placare: »Quia, inquit, sicut aqua exstinguit ignem, ita eleemosyna exstinguit peccatum.« Et docebat eos uirgo egregia salutarem Niniuitarum penitentiam, quomodo in cinere et cilicio positi, per ieiuniorum et orationum mysteria, diuine maledictionis iamiam super se imminentem repressere sententiam. Dauid quoque regis, qui secundum cor Dei Deo ipso teste inuentus est, admirabile illis recitabat exemplum, quam facile, per penitentiam perpetrati adulterii, susceptus sit ad remedium. Adiiciebat etiam Petri negationem, latronis in cruce confessionem, lugubrem  peccatricis Marie lamentationem, quam facile lacrymis penitentialibus factionum suarum promeruerint remissionem. His et aliis gloriose uirginis respirantes exhortationibus, permaxima deuotione triduum illud suscepere ieiunii: et statim, meritis eius et intercessionibus, pestiferum illum mortalitatis gladium pia Dei gratia cessare fecit.

8. Paucis postmodum diebus eadem uirgo  molestissimam corporis sui decidit in infirmitatem: sicut multoties  contingit eos, qui quoquomodo assuetis desuescunt dapibus, diu tabescere seu  subito corrumpi. Iacebat ergo uirgo fessa in lectulo, uerum toto ad Dominum mentis desiderio respirabat: grauida quidem corpore, spiritu tamen alacris in Dei semper laudibus perseuerabat. Contigit hac eius in infirmitate circa S. Marie principalem ecclesiam inopinatum ex improuiso erumpere incendium, et eius subitanea excursione totius ecclesie omne penitus exuri ornamentum, Flamma circumuolans omnia diripiebat; cuius ante faciem, quia resistere non poterat, fugiendo sibi unusquisque consulebat. Omnia penitus huic subiacebant periculo, dum iam alia consumpta essent, alia nichilominus absumenda irruenti remanerent incendio. Ciuitatis indigenis, ut prediximus, circumquaque diffugientibus, sancte uirginis Marie mater ecclesia [desolata]  remanserat: quam deuotissimis Deo lacrymis  tristis admodum populus Deo soli commendabat. Tanto plorantium gemitu [mota] uirgo Godeberta grauissima licet infirmitate promeretur, iussit tamen se in cathedra deportari; ac contra incendii uiolentiam, quocunque se flamma impingeret, confidenter deponi. Deposita uero in ipso prope flammifere uoraginis incendio, cum multi iam de ipsius uisa desperarent, sancte Crucis signum, quod omnibus in periculis saluberrimum nouerat, confidentissime opposuit: et statim ignis illa uastatio exstincta est.

9. Accidit alio in tempore cecam quamdam Trausiricam nomine, ad sanctam deuenisse uirginem,  quatenus pia eius intercessione oculorum, quod ab infantia perdidit, temporale recipiat lumen. Cumque spe certa, sua pro illuminatione, lacrymosis insisteret precibus; uirgo egregia, premissis Deo intercessionibus, super oculos eius manum imposuit; factoque leuiter sancte Crucis signo, ad eius orationem miserationis diuine optata propitiatio, corporale illi lumen restituit: sicque factum est, ut dum uisum temporalem reciperet, spirituali quoque anime uiuificatione animata, omni postmodum uite sue tempore apud illuminatricem suam Deo inibi deseruiret.

10. Hoc itaque modo Trausirica hec illuminari promeruit ex deuotione: uulgudis autem, de qua  modo dicendum est, pro inobedientia, interminabili ab eadem uirgine multata est excecatione. Hec siquidem uulgudis in cenobio S. Godeberte Deo se deuouerat: uerum animi sui nimis impatiens, contentiose se aduersum alias et irreuerenter habebat. Ea de causa frequentius a sancta castigata uirgine, contra eamdem ipsam tumulentuose rixabatur, et in conspectu eius turpia nimis et maledicta uerba loquebatur. Sancta uero uirgo, nimia stulte illius commota stomachatione, cum eam incorrigibilem et obedientie stimulo irreuerenter recalcitrantem persensisset, die quadam, in ipso eius rixarum turpiloquio,  in faciem eius admodum irata expuit: et statim infelix illa, oculorum lumine amisso, omnibus uite sue diebus ceca permansit.

11. His et aliis miraculorum relationibus uirgo hec ubique diuulgabatur, et eius celeberrima opinio longe lateque diffundebatur; unde ad eam ex longinquis terrarum partibus multitudo multa languentium confluebat, quibus uirginis sancta intercessione multimode sanitatis beneficium benignissima Dei miseratio ministrabat. Potestis siquidem ex his coniicere, que ad nostram peruenere cognitionem, uirginem hanc et alia quam multa perpetrasse miracula, que humanam iam excessere mentionem. Quanquam autem nos lateat, soli tamen Deo uera eius cognita est deuotio; qui uitam eius mortalem  immortali eterne perpetuitatis remunerauit premio. Perspiciens nempe Dominus dilecte sue spiritum immutabiliter in sancte fixum proposito religionis, ne qua ulterius malitia immutaret cor eius, neue aliqua fictio animam illius deciperet, de terrestribus eam ad celestia, de labore ad requiem, de temporalibus miseriis ad felicitatem perpetuam euocauit; ac corruptibili eam humane fragilitatis corpore clementer denudans, animam eius incorruptibili angelice societatis indumento clementius adornauit.

12. Sic itaque sanctissima uirgo Godeberta, terrene inhabitationis feliciter expleto tempore, cum sanctarum choreis uirginem in celestis paradisi collocata est amenitate: ibi Domino cum ceteris sanctis canticum nouum exsultanter decantat: ibi  futurum iudicii diem uoto fiduciali exspectat. Licet enim ipsi archangeli diem illam tremere ac contremiscere habeant; ad humane tamen, non sue, perditionis compatientes trement sententiam. Hunc ergo, ut prediximus, terminum uirgo hec iam Deo sociata exspectat; et pro nostris criminibus incessabiliter Deum in celis exorat. Sepulta est itaque egregia Dei famula tertio Idus Aprilis, in oratorio B. Georgii, in ecclesia que modo dicitur Sanctorum  Apostolorum, ubi et corpus S. Mommoleni eiusdem Ciuitatis episcopi honorifice sepelierunt. Multa ibidem, sancta intercessione eius, infirmis et egentibus prestantur beneficia, ad laudem et gloriam nominis eius, cuius honor et imperium sine fine perseuerat in secula.



CAPUT III. Miracula ad sepulcrum S. Godeberte facta.


13. uerum ne aliquis de celica uirginis huius dissidat remuneratione, miracula etiam illa que a Deo ad sepulturam eius perpetrata sunt, non renuimus scripto commendare. Contigit siquidem post  eius transitum, Agildrudem, ab infantia cecam, celeberrimam sancte uirginis famam audisse, et quod de aliis audierat de semetipsa certissime sperantem, non sine multa difficultate, Nouiomum deuenisse. Cumque oratorium, in quo uirgo iacebat, ingressa fuisset; ab illis qui aderant, se deduci exegit ad tumulum, ubi beate uirginis corpus audierat esse sepultum. Quo cum peruenisset, diu illacrymata in pauimento, grauibus exorabat suspiriis, uisum, quem diu amiserat, sancte sibi uirginis precibus a Domino reimpetrari. Nec mora, quia fideliter orauit, et in oratione de Dei gratia et S. Godeberte potenti uirtute non desperauit; ea interueniente, corporali uisu meruit illuminari. Nec uero corporalibus solum, uerum et spiritualibus eam oculis non  diffidimus illuminatam; cum eam omni postmodum uite sue tempore, in eodem loco, regularem cum aliis in Dei seruitio audierimus percurrisse disciplinam. Sicque Deo annuente factum est, ut dum lumen carnale deprecaretur, spiritualibus quoque anime oculis, uirginis huius intercessione, illuminaretur.

14. De Audemia quoque non nobis uidetur pretereundum, quomodo de uico Raugia  illuc delata, ad eius curata fuerit sepulcrum. Hec nempe ab infantia tanquam paralytica toto dissoluta corpore, ut sancte uirginis tam celebrem audiuit opinionem, ab amicis suis, quibus pro diutina infirmitate iam tedio erat, suam uix illuc impetrauit deportationem. Portata tandem ad prefatam basilicam, iussit se quam propius possent ante sancte uirginis exhiberi  presentiam. Quo impetrato, reptans utcunque poterat in pauimento, toto cordis et oris uirginem sanctam interpellabat desiderio, quatenus per eius sacratissimam intercessionem moribunde paralysis a Domino mereretur curationem. Cum subito basibus suis ualitudinem redditam persensit: ualidaque effecta, suis ipsius pedibus, que uehiculo uenerat alieno, admodum gratulabatur reuerti.

15. Gislegardis etiam illuminatio modo memorie occurrit: que cum ab infantia oculorum cecitate multata esset, uirginis huius interuentu uisum recepit. Stillante nempe ab oculis albugine, que ab ipsis crepundiis tenebrosam oculis eius pretenderat caliginem, sub uniuersali astantium aspectu, exhilarato uultu gratuitam ante sepulcrum uirginis suscepit  illuminationem.

16. Sed nec Imperie cuiusdam, que sic nominabatur, curationem tacebimus; que fere ab ipsa resuscitata est morte S. Godeberte intercessionibus. Hec quidem iam premortua, omnia pene corporis amiserat officia: uisus, auditus, lingue quoque facultas  fere iam ex toto ei defecerat: et ut omnia in breui concludantur, in lectulo tanquam abortiuum quoddam iacebat. Cognitis ergo tantis huius Deo deuote miraculis, ad eius orationis memoriam exhiberi se impetrauit. Quo cum allata fuisset, secus sanctam illius sepulturam proiecta, suum quoquo modo poterat uirgini sancte commendabat desiderium; tante sue passionis a Domino per eam aliquod suppliciter immurmurans remedium. Quid ageret? Corde suspirabat, oculis lacrymabatur; ore uero, cum ad plenum uerba formare nequiret, inter precordiales gemitus ululare potius quam loqui uidebatur. uerum, cessante cordis lingua, quantamcunque poterat preferebat deuotionem, et motu potius interiori sanctam uirginis super debilitate  sua sollicitabat intercessionem. Tantam premortue illius uirgo perspiciens instantiam, felici apud Dominum intercessione, inualitudinis eius impetrauit resolutionem, et infelicissimo miserrime illius corpori diu optatam restituit sanitatem. Mox etenim que paralytica diu iacuerat, lumen oculorum, auditum aurium, lingue quoque recepit absolutionem: et sic gratias Deo et sancte reddens uirgini, ad propriam incolumis reuersa est mansionem.

17. Tedet uos forsitan, dilectissimi, tot et tanta sancte miracula uirginis audire; uerum licet uobis sint fastidio, Dei tamen et sanctorum nos magnalia concedet non tacere. Ipse etenim Deus, per quem omne sanctum sanctificatur, se in sanctorum susceptione seu abiectione suscipi seu abiici euangelica  uoce testificatur, dicens: »Qui uos spernit, me spernit; et qui uos recipit, me recipit.« Oportet ergo, fratres, ut et audita gratanter retineatis, et que adhuc adiicienda sunt hilari animo et intente suscipiatis.

18. Inter hec et alia quedam que per eam Deus operatus est, annualem cyclum contigit reuolui, et diem anniuersariam, qua ex mundo uirgo sancta transierat, fideli populo representari. Diem illam qua et quanta exsultatione susceperint, qua et quanta deuotione celebrauerint, neque meditationi nostre ad plenum recogitare, neque imperitie nostre ad uiuum concessum est explanare. Quis enim tantum populi conuentum, quis eorum qui conuenerant  deuotionem et lacrymabile gaudium, quisue spontaneas explicare oblationes posset eorum? uideres undique promiscui sexus [turbas] concurrentes tanquam apes ad aluearium, clericorum ordines, monachorum congregationes; turbas quoque uirginum, omnem prorsus utriusque sexus conuentum in eamdem confluere letitiam, unoque animo ac pari consensu uirginis sancte felicem sollicitare memoriam. Facto itaque solemni missarum officio, post multiplices Deo et uirgini redditas actiones gratiarum, uniuersi ad propria reuersi sunt. Custodes etiam ecclesie, omnibus fere luminaribus exstinctis, cum  ostia ecclesie clausissent, hora competenti suam egressi sunt ad refectionem. Post refectionem uero quam plurimis eorum, ut gratias Deo ex debito referrent, ad ecclesiam illam reuersis; ut ianuas ostiarii aperuerunt, lampades cum cereis, quas in conspectu omnium exstinxerant, omnes diuinitus inflammatas reperiunt.

19. Super hoc Dei et sancte uirginis miraculo multus erat plausus omnium: in eamdem omnes confluebant letitiam uno et eodem animo, unanimi et pari consensu ad uirginis sancte concurrebant oratorium: mentis eadem deuotio, idem et uniuersale pro ineffabili Dei beneficentia cunctis inerat gaudium; intrantibus aliis, aliis regredientibus, una omnes consolatione ad laudem diuinam sese inuicem  cohortabantur. Retractabant alii sancte uirginis meritum: suspirabant alii diuine recompensationis admirabile donum. Ille nimirum, qui ianuis clausis ad discipulos intrauit, obseratis etiam nunc foribus ingressus, per lampadum inflammationem, uirginem hanc unam earum absque dubio esse declarauit, quas suo ipsius testimonio accensis lampadibus euangelicus ille sponsus secum ad nuptias introduxit. Nec solum hoc uirgini sue largitus est, uerum eosdem cereos ac lampades, absque aliqua cere diminutione uel olei, septem illis subsequentibus diebus, sub totius populi testimonio ardere mirabiliter concessit  .

20. Eodem in loco multa fieri miracula frequenter audiuntur, que sui assiduitate, sicut plerumque  fieri solet, partim memoria excidisse, partim uiluisse noscuntur; que tamen occurrunt memorie nostre, uestre fraternitati nos non piget renotare. Hec eadem beate uirginis fama celeberrima, que alios quamplures excitauerat, ad aures paralytici cuiusdam, Gregorii nomine, delata est. Hic quidem adeo paralysis morbo dissolutus languebat, ut nec quidem manum uel pedem mouere posset; imo corpore iam premortuo, in solo uix eius pectore uitalis spiritus anhelaret. Nisus tamen quoquo modo repere per terram, uix tandem ad desideratam sanctissime uirginis peruenit sepulturam. Multa ibi cum deuotione multos fundens riuulos lacrymarum, per sancte Godeberte uirginis meritum, inualitudinis sue efflagitabat medicamentum. Cumque in gemitu et  lacrymis, usque ad uesperam flens et eiulans, indefesse perseuerasset; pio sacratissime uirginis obtentu in momento corporis totius sanitatem plenam recepit, ac si nullam unquam lesionem pertulisset. Lacrymabantur omnes pre gaudio, quia quem fere suspicabantur exanimem, ambulare uidebant sanum et incolumen. Sed nec illud pretereundum putamus quod de Harueo  per uirginem hanc factum miramur.

21. Ipse quidem Harueus, multatus oculis, multa super hoc peragrauerat loca sanctorum, ipsorum etiam ea de causa adierat orationes Petri et Pauli  Apostolorum; aliquotque diebus ibi exspectatis, cum nil sibi proficere sentiret, infecto negotio tristis ad propria repedauit. In tenebris itaque et fere in umbra mortis residens, dies suos lugebat, quippe qui cum aliis quia uidebant inhabitans, ad augmentum doloris sui lumen eorum retractabat. Peragratis ergo, ut prediximus, multorum sanctorum oratoriis, eiusdem desiderii causa deuote ad uirginis huius memoriam peruenit, ibi fidei feruore succensus extensis in celum manibus, in abdito cordis illud Dauidicum decantabat, »Dominus, inquit, salus et illuminatio mea .« Ex toto quoque corde ad sanctissimam conuersus uirginem, suam ei attentius commendabat deuotionem. Exaudita est ergo et in hoc deuotissima sancte huius uirginis interuentio; et ad  eius supplicem deprecationem Harueus, quia fideliter in oratione prestitit, non est fraudatus a desiderio suo. Sunt et alia multa, karissimi, uirginis huius miracula, que, sicut diximus, ad nostram non peruenere notitiam; uerum super manifestis et incognitis sanctissimam nos Dei oportet collaudare magnificentiam, qui, per imitabile fragilioris sexus exemplum, tam fragiles ad eterne uite incessanter inuitat premium sempiternum.



EPILOGUS.

22. Nos itaque, fratres, qui licet corporalibus utamur oculis, ceci tamen sumus in anima; qui terrestribus nimis intenti, praue postponimus celestia: qui temporalibus inhiantes, nichil pendimus spiritualia; iam uel sero huius patrone nostre,  beatissime uidelicet uirginis Godeberte, uirginitatem sedulo imploremus: utque apud diuinam, cui infatigabiliter deseruiuit, maiestatem, pro nobis suppliciter intercedere dignetur, retractemus deuotam in Dei famulatu uirginis huius instantiam; admiremur eius precibus acclinem, ut ita dicam Saluatoris nostri clementiam. Audiuimus modo quia cecus hic Harueus, cum super cecitate sua nichil a sanctis impetrasset apostolis, per hanc tantam uirginem uisum recepit: credamus et nos per eamdem, cordium nostrorum cecitatem, si bene querimus, a Deo uere illuminari. Audiuimus paralyticum Gregorium, paralysis sue, hac mediante, suscepisse remedium: credamus et nos, si ex corde penituerimus, per eam sanandos, qui omnibus, proh dolor! anime  destituti officiis, uiam incedere pigritamur uirtutum. Legimus lampades, quas in eius exstinxerant oratorio, subito igne inflammatas: credamus et pro certo habeamus, spirituales animarum nostrarum tenebras, hac interueniente diuinitus posse inflammari. Iam uero, dilectissimi, corda cum manibus ad Dominum erigamus in uera confessione, et in indissimulata penitentia precibusque multimodis faciem eius preueniamus: quo uirginis huius meritis, quam nobis proposuit in exemplum, queque pro eius uera dilectione carnalium abdicauit federa nuptiarum, graui nos exutos corpore, unigenito filio suo Christo Domino nostro concorporari concedat, in celesti collegio sanctorum angelorum, per eumdem Christum Dominum nostrum. Amen.





RADBODI SERMO DE ANNUNTIATIONE BEATAE MARIAE uIRGINIS  .




LECTIO PRIMA.


Audiuimus, fratres dilectissimi, pastorem illum ouium de uili et seruili ouium custodia in regni solio diuinitus sublimatum, Dauid, inquam, prophetam, imo psalmistam magnificum, ad Dei magnificam laudem intente omnia inuitantem cum in extremo psalmorum dicit: »Omnis spiritus laudet Dominum.« Dixerat quidem in eodem psalmo superius: »Laudate Dominum in sanctis eius.« Hortatur ergo psalmista Dauid laudari Dominum in sanctis suis, corpus uidelicet in membris, Dominum in seruis, in creatura Creatorem, in militibus regem, in discipulis magistrum, in his que uidentur, inuisibilem Creatorem omnium nostrum. Ad huius etiam laudationes omnem quoque spiritum inuitat, rationabilia  scilicet brutaque animalia; et bruta enim Deum collaudant, cum suo ipsorum iure nature secundum diuinam dispositionem Domino creatori obtemperant. Laudatur siquidem Dominus in sanctis suis, cum per eos operans, corda illuminat perfidorum, uirtutem largitur miraculorum, eorum beneficiis infirmi sustentantur, et preuaricatione prima a paradiso expulsi postmodum celestis regni heredes reuocantur.



LECTIO SECUNDA.

Cum ergo, sicut dictum est, in sanctis suis Domimum suadeat laudari, in ea et per eam eum precipue docet honorari per quam ipsorum omnium sanctorum redemptionis summa processit, sanctissima  uidelicet Maria genitrice Domini nostri Iesu Christi, que ad eneruandam mortis uiolentiam, ad restituendam nobis regni celestis hereditatem uirgo concepit, uirginitate manente peperit, uirginitatis sigillum non in conceptu, non in partu, nec etiam post partum amisit. Mira et ineffabili Dei dispensatione, caro processit ex carne nulla carnali procreata commistione. Quid ergo, fratres; audiat caritas uestra, quod refutat prauitas hereticorum, quod contradicit infidelitas Iudeorum, quod ex corde credere oportet catholicam Ecclesiam Christianorum. Sanctissima siquidem uirgo Maria, sicut uos credere non diffidimus, de regali tribu orta, hodie salutata est ab angelo, hodie concepit in utero, obumbrata est hodie a Spiritu sancto; ait enim angelus  ad eam: »Aue, Maria, gratia plena; Dominus tecum, benedicta tu in mulieribus.«



LECTIO TERTIA.

Benedictam uirginem in mulieribus, id est inter mulieres, confitetur: que se post annuntiationem partus diuini tanquam deuota et humilis ancillam se profiteri non ueretur. »Et benedictus, inquit, fructus uentris tui.« Benedictum fructum uentris eius predicit: per eum enim primi parentis maledictione deleta, in omne genus credentium benedictio benedicenda descendit. Et uere benedicenda que dispersa congregat, fracta consolidat et perdita restaurat.  Imo ad cogitata tanquam ad manifestata respondit. Ait enim, Times uirgo? ne timeas; turbata es? ne turberis. Gratiam apud Dominum inuenisti, per quem et benedictus est fructus uentris tui. »Ecce enim concipies, et paries filium, et uocabis nomen eius Iesum,« id est Saluatorem, Saluatorem uidelicet omnium suorum. Ad hanc consolationem angelicam uirgo puellula paululum respirans, submisso uultu: Quomodo, inquit, fiet ut pariam, que pariendi nunquam experta sum materiam. Puerperii delectamenta non pertuli, muliebria nullo modo perpessa sum, uirum insuper  non cognoui? Quid, inquit angelus, frustra expaues? mirabilem mirabiliter concipies, quia »Spiritus sanctus superueniet in te, et uirtus Altissimi obumbrabit tibi: quod enim ex te nascetur sanctum, uocabitur Filius Dei.« Nascetur, inquit, Sanctum. Quid sanctum? Sanctum sanctorum. Quid est sanctum sanctorum? Filius, inquit, Dei. O promissio desiderata, conceptio immaculata, partus admirabilis et salutaris!



LECTIO QUARTA.

Prime parenti nostre dictum est: »In dolore concipies, et paries;« sanctissime autem dictum est uirgini: »uirtus Altissimi obumbrabit tibi;« sicut enim pluuia in uellus, sic in uterum uirginis promissa Dei descendit uirtus. Incarnatus est Filius  Dei ex Spiritu sancto, filius hominis uirginis factus in utero, processurus inde tanquam sponsus de thalamo suo. Quid ad hec tibi, Maria, cogitas? Quid mater inuiolata tecum retractas? Age, qui credunt Dominice Annuntiationi congaudeant sancte huius puellule deuotissime responsioni. »Ecce, inquit, ancilla Domini.« uirgo es nec uiro humiliata mater eligeris, matribus preferenda, mater Saluatoris et regis, et te ancillam profiteris. Humilitas uera humilitatem tuam respexit, ex te enim exiet sancta illa humilitas ad cuius imperium omnis ruet superbia, ruent porte inferorum, et fideles suos introducet ad regna celorum, »Ecce, inquit Maria, ancilla Domini.« Cum se huius sponte confitetur conditionis, non abnegat se Dominice iure subesse dominationi:  »Ecce, inquit ancilla Domini, fiat mihi secundum uerbum tuum.« Fiat illud, optantis est et non imperantis. Fiat ut Redemptoris nostri presensentia per me ancillulam suam suis subueniat fidelibus quos hactenus diabolice sortis absorbuit interitus, diabolica trucidauit ferocitas, et ad ultimum in inferno inferiori malignorum spirituum insatiabilis deglutiuit uoracitas. Sic itaque uerus ueri Dei Filius annuntiatus ab angelo, uirginis hodie conceptus est in utero, unde et festiuitas hec hodierna Annuntiatio Domini est nominata.



LECTIO QUINTA.

In hac igitur sancta celebritate, fratres carismi, redemptionis nostre principia ueneremur, deuotissimas animarum nostrarum hostias Deo deuotissime  offeramus, ut ad promisse reparationis sancte sanctissima gaudia per eumdem Christum securi peruenire ualeamus. Huius itaque festiuitatis solemnia certo in termino, octauo uidelicet Kalendarum Aprilis, sicut prediximus, uisitatio angelica dedicauit, Spiritus sancti obumbratio consecrauit, sanctorum Patrum auctoritas in eodem sancto Spiritu celebrandam confirmauit. Sed quia plerumque diebus Dominice Passionis siue Resurrectionis, in quibus memoria sanctorum fieri prohibetur, eam contigit euenisse, a sanctis Patribus, in quodam Ecclesie Toletane concilio didicimus, statutum esse Xu Kal. Ianuarii quoties sic euenerit solemniter reformandam. Quatenus et dies Dominici ex debito celebrentur, et sancte Annuntiationis deuotissima solemnitas  non negligatur. Ex hac igitur constitutione anno Dominice Incarnat. 1081 ante Palmarum diem, quinta feria, festiuitatis terminum contigit accidisse quam, ob decretum concilii, neque populus celebrauit, neque sacerdotalis dignitas, prout sui est officii, celebrandam denuntiauit. Exiit ergo populus ad opus seruile, hi agricultura, hi cultu uinearum, nonnulli artificio, alii fabricandi seu resarciendi officio insudantes, uterque sexus diuersis laboribus studebant intendere. uerum quia hec uirgo sanctissima indignanter pertulit, eadem ipsa die mirifice declaratum esse uoluit. Poterat siquidem regina celorum uiolationem diei sue, ignominiam solemnitatis sue uehementius et in ualidiori masculorum sexu non  immerito ulcisci; sed pia pietatis gratia, cum commota esset, iram refrenauit. Domina in ancillulam, regina in satis uilem personam, quia operando deliquerat, misericorditer, ut alii castigarentur, propalauit.



LECTIO SEXTA.

Erat quidem tunc temporis in Gallia, in suburbio scilicet Nouiomice urbis, quedam puellula, Eremburgis nomine, eodem nata in suburbio, eodem generata populo; pauper quippe orta de pauperculis, et ideo intente operabatur in laboribus suis.  Dum uero eadem die, prout in nendo moris est mulieribus, filum saliua madefaceret, filum idem lingue inhesit,  utraque quasi conuinculata distorsit. Labio intumescenti lingua pene obmotuit. Quid ageret? euellere nitens incassum insudabat. Ab aliis aminiculum clamans, nichil sibi proficiebat. Pre nimio iam dolore os eius deturpauerat saliua coagulata in spumam, et labia lingue connexa uim naturaliter expuendi amiserant. Flebat puella et uehementer angebatur. Dolebant et astantes qui ei ex animo compatiebantur. Ab hoc infelici spectaculo fortuitu mater eius aberat, sed uicinis concurrentibus euocata, ut filiam quasi iam exanimem uidit, exanimis et ipsa diuino eam iudicio talia pati denuntiabat, quia ei pater suus die precedenti festiuitatem sancte Marie propediem celebrem futuram innotuerat. Conabantur uicini aliquod ei medicine ferre remedium,  sed nesciebant sacratissime uirgini quam ad indignationem prouocauerat huius curationis reseruari miraculum. Sapientiori tandem usi consilio, miseram illam ad impetrandam celitus indulgentiam sancto confessori presentauerunt Eligio, qui dum aduiueret, doctrina et uirtute mirabilis, hodieque frequentius Deo disponente, ut ipsi oculis nostris uidimus, uirtutum declaratur miraculis. Ad eius sepulcrum uota uouentes preces Domino cum lacrymis offerentes, infecto negotio rediere. Quod tamen postmodum actum est in ea pio suo interuentu credimus sanctum obtinuisse. In tanto igitur plebis conuentu misericors ille solus qui reuelat paruulis et abscondit sapientibus, miserorum miseratus miseriam,  sua ipsius in missione, ad matris sue matrem eos direxit ecclesiam, ut eius liberaretur meritis in quam peccauerat, et eius absolueretur precibus quam temere offenderat. Igitur itaque ad Sancte Marie principale monasterium, fit innumerabilis concursus ciuium, hi lacrymis profusi, tacitis illi precibus diuinam exorant clementiam, ut a paupercula illa remouere dignetur tam seuere ultionis sententiam. uideres undique laborantium proiici utensilia, labores manuum, et omnia penitus artificum abnegari opera, qui peccauerant emendationem culpe promittere, eos et alios solemnitatem se ulterius deuotissime celebraturos ex toto corde uouere.



LECTIO SEPTIMA.

Interea dum et Sancte Marie festinant basilicam,  sacerdos quidam non adeo sane mentis fortuitu fit eis obuiam; inquisiti cum ei respondissent, simulatum quasi pro questu estimans: Ego, inquit, uestris condescendam gemitibus, et dolentis huius puellule ad presens fidelis ero medicus; et hec dicens fili dependentia uiolenter arripuit, uiolentius traxit; sed cum attrahente pene iam lingua euelleretur, ad gemitum puellule uehementer expauit, et in conspectu populi se peccasse confessus, ab incepto confusus abstinuit. Perueniunt interim ad pontificalem sedem sancte Nouiomensis Ecclesie. Sistitur ante altare sacratissime semper uirginis lugens mater cum filia, sacerdotes cum populo, eiusdem Dei Genitricis compuncte sollicitant suffragia, ut postposita offensione, quod suum ipsius esse  creditur, pietatis in eam conuertat uiscera, quo ad eius liberationem et gratie Deo per eam referantur, et solemne hoc festum in secula seculorum eo in urbe solemniter celebretur. Magna siquidem utriusque sexus multitudo confluxerat in ecclesiam obsecrantes et fideliter prestolantes super pusillanimis illius passione diuinam celitus indulgentiam. In corde contrito et humiliato sacerdotes benedicebant Dominum, imo concordi omnes unanimitate gloriose uirginis clementiam deprecabantur, quo eorum lacrymis benignitate solita compateretur, et premortue iam puellule uincula dissoluere non dedignaretur.  iudicium uertit in misericordiam, apud eum qui per eam ad ereptionem miserorum  in mundum uenit. Oppresse impetrauit leuamen et in conspectu astantium mirabili gratia uinculorum concessit resolutionem. Nam cum anxietate nimia exestuans gemitu tamen quo poterat ueniam postulans, eiusdem sancte Marie uirginis altare flebiliter deoscularetur, gratia diuina celitus adfuit, ad confirmandam fidem et deuotionem fidelium, quod sua ipsius puellule, quod sacerdotis predicti, seu parentum non potuit uiolentia,  lingua tamen ad amplificandam Christi et Genitricis sue gloriam, sub eodem adhuc tortionis genere paulo postea cruciata remansit. Et ecce iterum populus ad lacrymas deuotionis Deo  pro percepta iam remissione reddunt gratias, cumpunctione deuotiori Deum postulantes, ut qui benigne cepit, benignius et ipse perficiat. Benignitas tandem Saluatoris nostri preces suscepit humilium per intercessionem gloriose semper uirginis, remissionis immisit antidotum, et ad refrigerandum intumescentis lingue ardorem suauissimi roris clementer infundit stillicidium.



LECTIO OCTAuA.

Reiecto siquidem miseratione diuina filo et resoluta ex toto lingua, imo recepto ad plenum loquendi officio, gratiarum quam maxime actiones referuntur, lacryme in gaudia, gemitus in organa conuertuntur. Fit letitia magna in populo, undique laudes Domino personant, signis ecclesie concrepantibus, Te Deum  laudamus, spirituales clericorum ordines deuote iubilant, utriusque sexus uiris et mulieribus Deum laudantibus uoce qua poterant.  sicque post immensas gratiarum actiones qui prius pro compassione compungebatur, postmodum pre gaudio populus deuote illacrymatus abscessit. Ex hinc itaque, fratres, quandoquidem de conceptione Domini disseruimus, aliquantulum sua ipsius gratia ad ipsam de qua conceptus est uirginem scribendi conuertamus calamum, et in laudibus eius saltem parum immoremur, de cuius intemerato utero mirifice tantum nos Redemptorem suscepisse  gaudemus. Hanc enim uirginem sanctam, Deo deuotam, ineffabilem et omnibus preferendam fideles quique ante aduentum Domini uotis fidelibus exspectabant, prophete sanctissimi sancto in Spiritu admirabilem eius conceptionem predicabant, et licet uenture glorificationis non nossent terminum, per eam tamen et sibi et futuris quibusque fidelibus  De huius enim glorificatione uirginis propheta Isaias nos docet: »Egredietur, inquit, uirga de radice Iesse, et flos de radice eius ascendet;« et iterum idem propheta expressius: »Ecce, inquit, uirgo concipiet et pariet filium,« sic de uirgine propheta: »Ecce, inquit, uirgo concipiet.« Angelus autem ad eamdem uirginem: »Ecce, inquit,  concipies et paries filium,« etc. Audiant fideles non dissona prophete uerba et euangeliste. Admirentur ineffabilem uirginis fidem et ineffabiliorem conceptionem Christi. Christi conceptionem dicam, an uirginis? sed, ut uerius fatear, et Christi dicam et  uirginis. Femina quidem concepit, et homo est conceptus, uirgo eadem femina concepit, et conceptus est idem homo Christus.  in hac solemnitate filio et matri congaudeant. Filii matrem uenerentur in exsultatione, collaudent filium matris in sancta deuotione; ut sicut laus discipuli honor est magistri, sic et ueneratio uirginis gloria sit Christi, et impleatur prophete Dauid admonitio: »Laudate Dominum in sanctis suis.« Nunquid enim et in hoc non condecet laudari Christum in sancta sua Genitrice, cum post multa et innumerabilia que per eam operatus est miracula sue ad honorem solemnitatis puelle quam pretexuimus tam clementer dignatus est subuenire? Sed quia populus  ille Nouiomensis se ad augendam fidem credentium exauditum cognouit, quia in palam miracula mirabiliter ad honorem sancte uirginis perpetrata fideliter percepit, solemnitatem hodiernam usque ad diem Cene Dominice illo in loco in perpetuum nouit celebrandam, sanctorum quidem Patrum conciliis non dissentientes, uerum se Domino post tanti manifestationem miraculi plenius et in hoc seruituros non diffidentes. Celebremus igitur et nos, fratres, deuotissime solemnitatem sancte huius Annuntiationis. Credamus nobis per hanc prouenisse plenissime bonum redemptionis, per eamdem quoque fideles percepturos esse perpetue gaudia resurrectionis, ad que nos perducat idem Filius Dei et hominis qui natus ex Deo Patre ante tempora Deus,  ex Spiritu sancto in tempore a matre homo concepus, cum eodem Patre in unitate eiusdem Spiritus sancti, uiuit et regnat per omnia secula seculorum. Amen.





RADBODI EPISTOLA AD LAMBERTUM ATREBATENSEM EPISCOPUM.







RADBODI CHARTAE.



I. Charta qua Radbodus Nouiomensis episcopus altari de Capi ecclesie S. Petri Cluniacensis concedit. In qua declaratur episcopi auctoritas in monachos Ecclesiarum prepositos et in abbates. 
[MARRIER, Hist. S. Martini de Campis, p. 340.]


Ego RADBODUS indignus Nouiomorum episcopus, notum uolo fieri quibuscunque fidelibus, altare de  Capi tunc Dei timore, tunc monachorum interuentu, me de manu Rodberti Peronensis, et heredum eius quibus ex beneficio contingebat, recepisse; et ecclesie Sancti Petri Cluniacensis ad remissionem peccatorum meorum, assentiente, imo precante, clero sancte Marie, perpetim habendum concessisse; ea uidelicet ratione, ut sacerdos mihi seruiens suscepte cure animarum reddat rationem, et mihi meisque  ministris debitam soluat consuetudinem. Quod si congregatio ibidem Deo disponente peruenerit, culpas emendare in potestate sit abbatis. Si autem abbas aut prior negligenter egerit, tunc ad episcopum Nouiomensem correctio monachorum redundabit. Ut autem chirographum istud futuris temporibus firmius existat, circumstantium subnotauimus nomina

    Signum Radbodi episcopi.
    Sig. Gerilini decani.
    Sig. Baldrici archidiaconi.
    Sig. Walcheri thesaurarii.
    Sig. Odmundi prepositi.
    Sig. Widonis cancellarii.
    Sig. Iuonis castellani.
     Sig. Wincmari Rodberti.
    Sig. Gosberti.


Actum Nouiomi, anno Incarnationis Dominice 1086, indictione IX, regnante rege Philippo, anno XXu, domino Radbodo episcopante, anno XIX.



II. Pro restauratione abbatie S. Martini Tornacensis  . 
[Prou. Eccl. de Reims, II, 119.]

In nomine Patris, et Filii, et Spiritus Sancti, ego RADBODUS Nouiomensium seu Tornacensium episcopus omnimodam salutem tam futuris quam presentibus.

Nouerit caritas uestra, fratres dilectissimi, ecclesiam  Sancti Martini Modici, que in Monte Modico prope muros urbis Tornacensis sita est, antiquitus abbatiam fuisse; uerum paganis in ipsam ciuitatem irruentibus destructam, et in laicalem postmodum ditionem redactam ad nichilum pene deuenisse: adeo autem eiusdem Ecclesie percrebuit desolatio, ut nec ad plenum unius saltem sacerdotis deseruiri posset officio: congregatio siquidem illa hostili manu dispersa est et abiit; familia eiusdem Ecclesie interempta est et deperiit. Terras eius laicalis manus in beneficio de manu antecessorum nostrorum et nostra longo post tempore habuit. Anno uero Incarnationis Dominice 1092, Ecclesie illius rememorans pia Dei misericordia, fratris Odonis et aliorum quatuor  mentes spirituali celitus inflammauit gratia, qui uno eodemque animo, cum se huius seculi cenulenta pertimescerent implicari uoragine, elegerunt magis in prefata Ecclesia Deo in pauperie deseruire quam ad perditionem animarum suarum diuitiis secularibus abundare. Cum ergo hac ex causa nostram adiissent presentiam, consilio et auxilio Radulfi aduocati, qui tunc temporis eam iure possidebat hereditario, sub clericorum et laicorum testimonio, eamdem eis cum adiacenti solummodo atrio concessimus Ecclesiam, ea scilicet conditione, ut  eam libere, utpote abbatiam haberent, et inibi sub regula sancti Augustini tanquam regulares canonici Deo deseruirent. Anno autem altero introitus eorum, maiori adhuc diuinitus inspirati sunt desiderio, utpote qui iam bonorum allaborabant interesse collegio. Ut enim Deo deseruirent, quod arctius estimabant sponte elegerunt, et diuine se gratie deuouentes habitum sancti Benedicti compuncte susceperunt. Percepta itaque infatigabili eorum perseuerantia, in eodem anno, Deo annuente, indigenarum eleemosynis adeo illa succreuit Ecclesia, ut ibi septemdecim sub ditione predicti Odonis abbatis monachi substituerentur, et ad seruiendum Deo et sancto Martino secundum sancti Benedicti Regulam ordinarentur. uidentes ergo circummanentes aliquantulum  fratrum deuotionem, terrarum quas antiquitus abbatia illa tenuerat nobis fecere mentionem, quatenus eas recolligeremus, et usibus fratrum quibus deputate fuerant pro remissione peccatorum nostrorum redderemus. Quorum beneuolis petitionibus, licet difficillimum uideretur, beneuole condescendentes, aduocatum Radulfum, quem eas tunc temporis in beneficio tenere didicimus, benigne conuenimus, et pro consolatione anime sue, quid ei super hoc faciendum foret ex officio nostro intente suggessimus, et omnedicibili Spiritus sancti gratia inflammatum illico cor hominis benigne ad omnia respondit: Terras illas Sancti Martini quas in suo possidebat dominio, libere ut eas Ecclesie illi restitueremus reddidit, aliasque omnes eiusdem ditionis, quas  in uadimonio seu beneficio alii de illo habebant quomodocunque, seu per redemptionem, seu per eorum qui eas tenebant eleemosynariam manumissionem, ad Ecclesiam deuenire possent, liberas uotiue concessit. Nouerit ergo etas et sexus omnis quos contigerit audire, terras omnes illas quas antiquitus Ecclesia tenuit, predictum Radulfum una nobiscum ecclesie Sancti Martini quacunque hora, quoquomodo ab illis qui eas hactenus habuere liberari poterunt, Sancto Martino libere concessisse, et in usu fratrum inibi degentium amodo et in perpetuum habendas libere reddidisse. Ut uero hec nostra recognitio inconuulsa maneat in seculum, charte huic paruitatis nostre impressimus sigillum, ut si quis  eam scienter amodo uiolauerit, nisi ad emendationem redierit, Dei et sanctorum omnium et postmodum excommunicationis nostre inenodabile incurrat uinculum.

    Signum domini Radbodi episcopi.
    Sig. Baldrici archidiaconi.
    Sig. Petri cantoris.
    Sig. Ornulfi presbyteri.
    Sig. Roscelini presbyteri.
    Sig. Maurini presbyteri.
    Sig. Segardi diaconi.
     Sig. Gerelini diaconi
    Sig. Aloldi diaconi.
    Sig. Stephani subdiaconi.
    Sig. Landrici acolythi.
    Sig. Odonis acolythi.
    Sig. Hagenonis acolythi.
    Sig. Hugonis castellani.
    Sig. Hugonis Calmacensis.
    Sig. Helinandi militis.
    Sig. Sagnatonis militis.
    Sig. Gosberti militis.
    Sig. Gualteri Tornacensis archidiaconi.
    Sig. Petri decani.
    Sig. Herimanni prepositi.
    Sig. Olberti cantoris.
     Sig. Stephani presbyteri.
    Sig. Hellini presbyteri.
    Sig. Ioannis presbyteri.
    Sig. Ledberti diaconi.
    Sig. Bernuini subdiaconi.
    Sig. Ingebrandi acolythi.
    Sig. Werrici acolythi.
    Sig. Onuardi castellani.
    Sig. Rodulfi aduocati.
    Sig. Gonteri militis.
    Sig. Rodulfi militis.
    Sig. Lidberti militis.


Actum Nouiomi, Incarnationis Dominice anno 1094, indictione I, regnante rege Philippo anno XXXuI, domno Radbodo episcopante anno XXuI.

 Ego Guido, cancellarius, legi et subter firmaui.



III. Charta donationis ecclesie S. Marie Brugensis a Radbodo episcopo Nouiomensi sanctimonialibus facte. 


In nomine Patris, et Filii, et Spiritus sancti, ego RADBODUS minimus episcoporum Nouiomensium seu Tornacensium.

Notum esse uolo generationi omnium fidelium tam presentibus quam eis qui succedent in posterum, ecclesie S. Marie que Brugis est libertatis me huiusmodi concessisse priuilegium: Bernerus  siquidem clericus et Gummarus, qui altare illud diu sub personatu habuerant, diuine admodum gratie respectu compuncti, per Gualterium tunc temporis archidiaconum ceterosque clericos infatigabili me precum instantia interpellarunt, quatenus altare illud de manibus eorum reciperem libere, ab omni exactione seculari libere absoluerem, et de redditibus eiusdem altaris et aliis que ob remissionem peccatorum suorum uouerant, sanctimoniales ad seruiendum inibi ordinarem. Quorum beneuole petitioni aurem beneuolam accommodans, predictum S. Marie altare, sicut petierant, libere recepi, sanctimonialibus inibi constituendis canonice abbatissam suam eligendi potestatem concessi, cui episcopus curam committeret spiritualem, et  prouidentiam substantie temporalis. Ipsa quoque abbatissa ab episcopo utramque suscipiens prelationem, in utraque canonicam et debitam episcopo exhiberet subiectionem, atque a sanctimonialibus electa, canoniceque ab episcopo substituta, canonice prebendas disponendi facultatem haberet; et unoquoque anno in festiuitate sanctorum apostolorum Simonis et Iude u solidos episcopo pro respectu ecclesie solueret. Quia uero in dominio episcopi predicta manet ecclesia, confratrum nostrorum concilio altius quiddam ei subscripsi, malefactores scilicet ecclesie illius et canonice excommunicandi eisque absoluendi potestatem concessi, ea tamen conditione ut si per ministros episcopi excommunicatio confirmata fuerit, episcopo et ministris  eius emendatio soluatur excommunicationis. Ut autem hoc huius concessionis priuilegium amodo non possit dissolui, cartam hanc sub testimonio sacerdotum et clericorum sigillo nostro iussi confirmari S. domni Radbodi episcopi, S. Galterii archidiaconi, S. Petri decani, S. Herimari Nouiomensis decani, S. Herimanni prepositi, S. Sigeri cantoris, S. Elberti, S. Tetberti, S. Lamberti.

Actum Tornaci anno Dominice Incar. 1094, indictione II, regnante rege Philippo anno XXXu, domno R. episcopante XXuI.

Ego Wido cancellarius subter firmaui.




ANNO DOMINI MXCuIII
AGANO AUGUSTODUNENSIS ECCLESIAE EPISCOPUS





NOTITIA HISTORICA


 Agano seu Hagano, imo et corrupte, ut uidetur, Aginus, fuit primo Aeduensis Ecclesie abbas  ut patet ex charta Helmoini episcopi, quam refert Mabill. Annal. t. Iu, append., pag. 711, imo in altero eiusdem presulis diplomate ibidem, pag. 730, dicitur abbas et prepositus. Fuit deinde episcopus, uerum quo precise anno pedum acceperit, nobis incompertum; anno 1055, inquiunt Sammarthani non improbabiliter, quamuis falso fundamento. Contendunt enim hoc ipso anno habitam synodum Augustodunensem de qua hec habet Hugo monachus Cluniacensis in uita Hugonis abbatis sui: dux Burgundie Rotbertus Haganonem Aeduorum episcopum nimia infestatione grauabat, uariisque predonum incursibus passim Burgundia laborabat. Ea propter episcopi Gaufredus Lugdunensis, Hugo Bisuntinensis, Achardus Cabilonensis, et Drogo  Matiscensis, Aeduam conuenerunt, magnique patrem consilii Hugonem Cluniacensem abbatem uenire rogauerunt. uenit et dux, sed fastu maligno interesse conuentui recusauit. Inde commotus Hugo ipsum adiit, et uehementer obiurgatum, mirantibus omnibus, tanquam ouem mitissimam secum adduxit: ibique coram celeberrimo cetu de pace locutus, mox discordie auctor in specie hominis proceri, facie truculenti e conuentu egredi uisus est, statimque candidissima columba capiti abbatis insidere, quod portentum ducem ad concordiam flexit, et ad condonandam filii sui necem, iis qui illius auctores fuerant. Ex his euidens est non anno 1055 habitam fuisse hanc synodum: in ea quippe Robertus parcit iis qui filium suum occiderant: at non anno assignato, sed 1057 interfectus est, ut discimus ex Chronico Sancti Stephani Antissiodorensis apud D. Duchesne probat. geneal. ducum Burgundie, pag. 14, his uerbis: »Anno 1057 Hugo, filius Roberti ducis,  incendio tradidit uillam S. Bricii, et perierunt infra ecclesiam cx.  et eodem anno ipse interfectus est.« Hunc euentum alii consignant anno 1073, alii 1063, aut 66 quorum sententiam in Cabilonensibus et Matisconens. episc. examinabimus. An. 1059 auguste illi ceremonie presens fuit, qua Henricus Francorum rex Philippum filium suum natu maiorem in regni solium consortiumque sublimari, et consecrari curauit. Subscripsit priuilegio Leodegarii uiennensis archiepiscopi, quo S. Iuliani sue urbis abbatiam fere uix non destructam Briuatensibus canonicis tradidit. Datum dicitur »III Kalend. Martii, feria uII, anno ab Incarnat. 1066, et XXXu Leodegarii archiepiscopi.« Non conueniunt inter se chronice note; anno quippe 1066, feria uII, seu Sabbatum, non in III, sed in u Kal. Martii incidebat. »Quo eodem anno, ind. Iu, regnante Philippo rege Francorum anno uII regni eius« subscribit diplomati quo Robertus dux Burgundie  agnoscit bannum abbatie Sancti Benigni Diuionensis. Ex Sammarthanis nominatur in diplomate dato anno sequenti, inquiunt, ind. Iu, anno uII Philippi regis, Odone Flauiniacensi et Herminio S. Sequani abbatibus: uerum hic idem annus est 1066.

An. 1070 habitum est concilium Ansanum II, ex cuius Actis nichil superest, quodque solum nouimus ex instrumento Achardi Cabilonensis episcopi, quo antiquum S. Laurentii monasterium ad nichilum pene redactum dat monasterio Insule Barbare, ut restituatur. Ei subscribunt Hugo uesuntion., Agano Aeduensis presul et Drogo Matiscensis. Anno XII Philippi regis, Christi 1072, dat sacellum S. Hilarii cenobio Cluniac. Eodem anno occurrit in instrum. electionis Hugonis in abbatem S. Rigaldi, que facta dicitur, »cum magna opitulatione domini Hugonis [Aganonis] Aeduensis presulis.« Presens fuit actui quo idem Philippus rex antiqua Trenorciensis abbatie  priuilegia confirmauit anno 1075, cuius et diploma sua subscriptione muniuit. Eodem, ind. XIII, tertio Idus Nou. ad ipsum sub nomine Agini Augustod. episc. exstat epistola Gregorii uII pape, Burgundie presulibus scripta pro Pultariensibus monachis a Lingonensi clero diuexatis. Suburbana apud Aeduam S. Symphoriani ecclesia hisce temporibus in solitudinem uix non redacta erat: unde illam in pristinum monastici ordinis statum restitui iussit Gregorius papa, quod ut exsequeretur Pontius de Glana illius loci aduocatus, eam Floriacensi cenobio, consentiente Aganone episcopo, in melius reformandam concessit. Idque Philippus rex suis litteris confirmauit, quibus idem Agano subscripsit anno 1077. Memoratur cum ualtero decano, Norgaudo precentore, et Hugone de Monte Sancti Ioannis XIII Kal. Octob. 1078, Roberto cancellario. In diplomate Philippi regis primus subscripsit anno sequenti, quo ecclesia S. Martini  Parisiensis, que tunc canonicorum erat, Hugoni abbati Cluniacensi, eiusque successoribus in melius, et in monasticum statum restituenda donatur »Actum publice apud S. Benedictum de Floriaco, anno Incarnationis uerbi 1079, regni nostri XIX.« Presens fuit electioni Walterii in. Cabilonensem episcopum, et illius instrumento subscripsit an. 1080. Quo eodem cellam Sancti Dionysii de Nouigento  a Carnutensibus Sancti Petri monachis abstudit Gaufridus comes, et Cluniacensibus attribuit; instrumento hanc in rem confecto subscripta sunt signa Aganonis nostri, Hugonis Lingon. Walteri Cabilonensis et Landrici Matisconensis antistitum. Quo denique adfuit et Meldensi concilio. Anno 1081 in ecclesia Turonensi graues exorte sunt turbe; Fulco Rechinus comes Andecauorum, suadente Philippo rege, Radulphum archiepiscopum e sua sede deiecit: quocirca »A. [Agano] . . . . . Augustodunensis episcopus, R. [Ratnaldus] . . . . .  Lingonensis, G. [Gualterius] . . . . . . Cabilonensis, L. [Landricus] . . . Matisconensis uice primatis curam gerens Ecclesie Lugdunensis . . . . .« omnibus prouincie Turonensis episcopis, abbatibus, etc., scribunt ac significant se Fulconem comitem, Gaufridum Andecaui presulem, qui nichil pro afflicto archiepiscopo egerat, et Maioris monasterii monachos, ad sancte sedis Lugdunensis examen inuitasse, quibus ad diem statutum iudicium per absentiam fugientibus, episcopum quidem ab episcopali et sacerdotali officio ad tempus remouent: Fulconem uero cum monachis iam dictis auctoritate B. Petri, atque domini Hugonis primatis et Romane Ecclesie legati, excommunicationis gladio percutiunt, etc. Eodem anno adfuit Exoldunensi concilio et subscripsit charte qua Richardus Bituric. archiepiscopus ecclesiam S. Martini de Briua Maiori-Monasterio concedit.

Anno 1082, die XIu Kal. Nouembris, inquit Clarius monachus in Chronico Senonensi, obiit Walterius  Meldensis episcopus, et in sequenti septimana Hugo Diensis episcopus congregauit concilium in eadem urbe, et ordinauit ibi episcopum Rotbertum Resbaci abbatem. Adfuit Agano, qui cum aliis presulibus subscripsit Hugonis legati decreto de prauis consuetudinibus, quibus Breonensis comes Deruense monasterium diuexabat. Subscripsit et charte Guarini comitis Rosnacensis pro eodem monasterio. Grauissimum habuit cum fratre suo Raginardo negotium. Hic homines Belmiaci »nouis et inauditis legibus, nimiis redditionibus, iniquis exactionibus, malis consuetudinibus« aliisque intolerandis grauaminibus torquebat, de quibus monitus episcopus, nichil carni et sanguini dedit, quinimo auctoritate Rocleni Cabilonensis episcopi et Hugonis Burgundie ducis usus, fratris sui facinora compescuit, eaque omnia, quibus opprimebantur miseri, abrogauit. Obedire primo renuit Raginardus, sed tandem resipuit conscripta charta, que sic explicit: »Actum  apud Aeduam urbem publice in mense Maio, in ipsa die Pentecostes prima feria, indictione u, Aganone presule, Philippo rege, Gregorio uniuersali presule.« De anno non conuenit inter auctores: uerum nullus alius, mea quidem sententia, preter 1082 assignari potest, quia ab initio pontificatus Gregorii, quod fuit 1073, ad eius obitum, nulli alteri conuenit indictio u. Philippus rex Raginaldo abbati et monasterio Flauiniacensi plures ecclesias confirmauit diplomate quod refert D. Duchesne , quod sic clauditur: »Adfuit ibi Agano episcopus qui fieri postulauit, et factum laudauit. Actum Aurelianis  anno Incarnati uerbi 1085 anno uero Philippi regis XXIII.« Anno 1094 habitum est Augustoduni concilium XuII Kal. Nouembris, in quo renouata est excommunicatio in Henricum regem, qui uiuente uxore sua alteram superinduxerat, et in Guibertum sedis apostolice inuasorem. Eodem anno Frogerius de Murassalt dedit Cluniaco ecclesiam S. Nicolai in ipso castello, de consilio et consensu domni Aganonis episcopi Aeduensis, in cuius parochia dicta ecclesia sita erat. uidetur et Claromontano conc. adfuisse Agano anno 1095. Certe cum Durannus illius ciuitatis episcopus Mauziacense cenobium potestati et ordinationi Hugonis abbatis Cluniacensis eiusque successorum commisisset, cumque Philippus regio diplomate id confirmasset, huic rei inter alios subscripsit Agano; idemque paulo post, Urbanum II papam Augustoduni excepit, qui ab eo et a S. Nazarii collegio obsecratus, ea omnia confirmauit que uel ipse uel decessores  canonicis concesserant. Fundauit etiam Agano collegium canonicorum in ecclesia S. Germani de Planesia, uti probatur ex charta in appendice relata. Cum autem Flauiniacense cenobium iam septem annis pastore careret, accidit ut tunc temporis Hugo Lugdunensis antistes consecrationi Berardi Matiscon. episcopi incumberet, assistentibus Aganone Aeduensi et Walterio Cabilon. presulibus; quam occasionem opportunam ratus Agano, conqueritur de predicte ecclesie desolatione, rogat ut Hugo monachus Chronico notissimus illic abbas preficiatur; id quidem egre, sed tandem obtinet ab Hugone Lugdunensi, cuius ea de re ad Aganonem epistola exstat in Chronico uirdun. moxque predictum Hugonem monachum Flauiniaci consecrat die X Kal. Decemb. an. 1097, quo ipso anno idem Agano dedit Iarentoni abbati Benigniano ecclesiam de Arneto-Ducis . E uiuis ereptus est an. 1098, uII Kalendas Iulii, inquit Hugo; in Necrol. tamen San-Benigniano legimus:  »uI Kal. Iulii Agano episcopus.«

Aganoni subiungit Helneum uetus index, inquit unus e nostris, illum tamen omisit Gallia Christiana quadripartita, illum quoque refert Saunier in Histor. Aeduensis Ecclesie, qui ait eius tempore habitum Augustoduni concilium sub Gregor. uII, cui prefuit Hugo Diensis, postea Lugdunensis antistes. uerum Hugo, qui abbas in diecesi Aeduensi hoc ipso tempore degebat, ubi Aganonis obitum retulit, statim addit: »Regimen Ecclesie Aeduensis post uenerabilem Aganonem Norgaudus suscepit, in eadem Ecclesia precentoris functus officio.«





IUDICIUM AGANONIS ADuERSUS RAGINARDUM







CHARTA AGANONIS PRO FUNDATIONE ECCLESIAE S. GERMANI ET S. SATURNINI DE PLANESIA


 Cum gesta et dicta precedentium Patrum ad memoriam reducimus, quam deuote et salubriter posteros suos ut diuinis cultibus operam darent,  exemplo et doctrina monuerunt euidenter cognoscimus. Cum enim conscientia nobis testimonium perhibente in multis omnes offendamus et nobis ad  salutem nullatenus sufficere ualeamus, eorum suffragium necessario nobis est implorandum, qui non solum laboris sui fructum percipere, sed et nobis peccaminum nostrorum ueniam apud diuinam misericordiam iuste et pie uiuendo obtinere meruerunt. Quorum propitiationem ut nobis comparemus, sacra Deo loca in quibus eorum memoria digne et laudabiliter excolatur, tota deuotione construere satagamus, ut de hac ualle lacrymarum eorum ope educi et ad consortium illorum pertingentes, tandem Deum eorum in Sion uidere mereamur. Quia ergo B. Germanum in numero eorum qui in hoc nobis patrocinari possunt, non infimum esse, sincera sacre pagine relatione et miraculorum euidentia didicimus, ego Agano licet indignus, Aeduensis tamen  Ecclesie, utinam non ad detrimentum meum, dictus episcopus, uidens olim locum in quo nunc predicti confessoris Ecclesia diuino nutu sita est, religioni fore congruum, ut pote ab omni strepitu populari remotum quorumdam etiam relatione et sepulchrorum que ibi effodiebantur attestatione comperiens Deo quondam esse dicatum, quemdam bone uite presbyterum Bernardum nomine de religione conueni, et ut sub canonice uite institutis ibi Deo et prememorato confessori deseruiret sepe eum monens, ut tandem monitis meis acquiesceret obtinui, ea conditione interposita, ut quandiu mihi uita comes esset, et ex diuina misericordia oportunum fieret, eiusdem loci commoditatibus inseruirem. Unde postea comperiens a quibusdam  presbyteris, ingruente auaritia, predicte Ecclesie commoda impediri, et pro exactione illorum, que, illi quos presbyteri parochianos suos dicebant, Deo et beato Germano pro remedio anime sue dimiserant, religiosos uiros inquietari, statui auctoritate Patris et Filii et Spiritus sancti, et beati Petri apostolorum principis, beati quoque Nazarii patroni necnon domni Gregorii pape, domni quoque  Hugonis Lugdunensis Ecclesie archipresulis et apostolice sedis legati et nostra, ut quicunque laicorum ex quacunque parochia, Aeduensis, uel alterius episcopatus, ad ecclesias, uicos et cimeteria B. Germani confugium fecerint, et inibi peracto anni spatio, statione uel hospitii necessitate immorati fuerint, ad ecclesiam scilicet B. Ioannis Euangeliste, que apud Barrum sita est, et ecclesiam S. Saturnini de Planesia et ecclesiam S. Martini de Dronuentico, liceat predictarum ecclesiarum clericis, quandiu communiter et sine proprio uixerint, illos ut proprios parochianos habere, et oblationes eorum, quas uiuendo seu moriendo pro se obtulerint, suscipere, et absque ullius persone inquietudine retinere. Qui uero se eis prius ut parochianus  non iunxerit, si tamen in alia parochia moriens aliquid de bonis suis, eis uel eorum ecclesiis dimittere uel apud quamlibet eorum ecclesiam sepulturam habere uoluerit, si presbytero suo quod placuerit uel competens obsequium persoluerit, premissa auctoritate firmamus, ut hoc quoque nullius calumnia uel contradictione impediatur. Quicunque igitur secularis uel clericus predictarum ecclesiarum cimeteriis corpora sua sepeliri ad sustentandam pauperum Christi pauperiem concesserint, si uiatico corporis et sanguinis Iesu Christi premuniti peccatorum confessionem habuerint, quam possumus et debemus absolutionem auctoritate nobis commissa suscipere mereantur.

    S. Aganonis episcopi Aeduensis.
     S. Widonis archidiaconi.
    S. Hugonis archidie.
    S. Seuini archidiac. et prepositi.
    S. Norgaudi archid. et cantoris.
    S. Ramerii archipresbyteri cardinalis.
    S. Rotberti archipresbyteri;
    S. Durandi capellani.







AGANONIS EPISCOPI ET ALIORUM LUGDUNENSIS PROuINCIAE EPISCOPORUM EPISTOLA PRO RADULFO TURONENSI ARCHIEPISCOPO.


  A. [Agano] Augustodunensis episcopus, R. [Rainaldus] Lingonensis, G. [Gualterius] Cabilonensis, L. [Landricus] Matiscensis uice primatis  curam gerens Ecclesie Lugdunensis cum toto Lugdunensis Ecclesie conuentu, omnibus prouincie Turonensis episcopis, abbatibus, clericis et monachis  atque laicis obedientibus R. uenerabili archiepiscopo Turonensi, diuinam gratiam et suam.

Quam mira crudelitate Fulco comes Andegauensis matris Ecclesie Turonensis uisceribus gladium sue persecutionis immerserit, quam superba presumptione aduersus eamdem matrem ecclesiam monachi Maioris-Monasterii insurrexerint, nullum uestrum credimus ignorare. Nec uos latet Gaufrido Andegauensi episcopo non deesse potestatem cogendi Fulconem ad tanti facinoris emendationem, si diuinis quam tyrannicis preceptis obedire preeligeret, et apud eum districtionis ecclesiastice quantumlibet studium uigeret. Ipse uero propositum sue professionis uiolans, nec diuinis mandatis, nec archiepiscopi sui monitis obediens cum fratribus in  defensionem iustitie desudantibus, cor suum in otio et deliciis nutriens fouit magis quam impugnauit supradicti Fulconis malitiam. Cum ergo super his omnibus clamor Turonensis Ecclesie nostram pulsasset sollicitudinem, tam Fulconem comitem  quam episcopum Andegauensem et monachos ad sancte sedis Lugdunensis examen, iustitiam facturos et accepturos inuitamus. Quibus ad diem statutum, iudicium per absentiam fugientibus, et in peruersitate sua manentibus, episcopum quidem Andegauensem ab episcopali et sacerdotali officio, quod et suus archiepiscopus ei interdixerat, suspendimus: Fulconem uero cum monachis Maioris-Monasterii ex auctoritate B. Petri atque domini Hugonis primatis et Romane Ecclesie legati excommunicationis gladio percussimus. Omnes quoque fautores eorum, seu cum ipsis communicantes sub eadem excommunicatione conclusimus. Obsecrantes autem fraternitatem uestram hortamur ut matris uestre doloribus, sicut patri filii condolentes,  ipsi tota uirtute solatiari studeatis et Radulfo eius archiepiscopo, sicut patri uestro totaliter obediatis, nec cum supradictis excommunicatis communicetis, ne animas uestras alienis facinoribus aggrauetis. ualete.



[ODALRICUS PRAEPOSITUS.]






INTRA ANNUM MLXXu-MC
ODALRICI PRAEPOSITI REMENSIS TESTAMENTUM


 In nomine sancte et indiuidue Trinitatis, ego ODALRICUS sancte Remensis Ecclesie prepositus, ita testamentum meum in uita statui ordinare, sicque lites uel controuersias que possent exoriri definire.

Notum uolo fieri tam presentibus quam futuris quod alodium de Olchiniaco, quod ego tenebam a canonicis Sancte Marie ad trecensum scilicet pro solidis uI, augmentaui quam melius potui, acquirendo ad incrementum illius terras uidelicet de campo qui uocatur Limaz, cum ceteris aliis, multiplicando censum necnon uinatica, in quo etiam construxi uicariam meam; quod ita auctum atque uestitum relinquo cum uinea indominicata canonicis Sancte Marie Remensis ecclesie, atque ut sit in  custodia illius qui erit prepositus de mille fagis dispono, qui persoluet canonicis quotannis predictum trecensum, scilicet solidos sex, et dabit uacario mercedem suam de censu et uinaticis que inibi debentur, et quod residuum fuerit, seruabit ad detinendam uacariam; de caseis uero dabit canonicis  quotannis in prima Dominica Aduentus Domini ad diuidendum inter se LXXII, dabit etiam in secunda feria et septima totius Aduentus canonicis in refectorio caseos; quod si incurrerit festiuitas uel ieiunium, non dabit nec restaurabit; ex omnibus autem quos habebit per totum annum de uacaria persoluet decimam Sancto Dionysio, sicut et ego feci in uita mea; residuum uero si quod fuerit, seruabit ad detinendam uacariam. Unde oro hanc a canonicis retributionem, ut in sequenti feria post acceptam predictam benedictionem anime mee faciant commendationem. Quod si, exigentibus peccatis, uacce ille omnes mortue uel depredate fuerint, quod sepe contingit, oro canonicos tam presentes quam futuros, pro Deo et pro remissione peccatorum suorum,  ut non annullare permittant hoc commune commodum illorum, quod pia deuotione ordinaui; sed quod ille minister de redditibus illius alodii redintegrare non poterit, concedant fieri de communi. uolo etiam et dispono ut canonici Sancti Dionysii in custodia habeant et excolant alodium de mutationibus  quod ego emi auxilio Dei atque piissime genitricis, pro quotannis persoluant canonicis Sancte Marie solidos XuIII in anniuersario meo, necnon super sepulturam meam distribuant pauperibus panes de sextariis duobus de sigillo, et de uino modium unum. Alodium uero quod ego redemi a fratribus et nepotibus meis, scilicet de Roureio et stogia, similiter habeant et excolant, atque pro eo quotannis in primo die Lune Quadragesime dent in refectorio Sancte Marie scutellas nouas C, cultellos X, ualentem unumquemque denarios duos Remensis monete. Unde suppliciter oro canonicos ut ipso die post uersum in refectorio et post benedictionem prandii dicant pro anima mea, Leuaui oculos meos, usque in finem psalmi, quo finito dicat decamus uel  hebdomadarius Requiescat in pace, cum collecta; illi etiam clerico qui presentabit scutellas et cultellos, dent ipso die prebendam unam; hoc uero ideo ita ordinaui ut hoc tantum modo persoluant de stogia et de Roureio quatenus si quid demutationis defuerit ad persoluendum quod proposui, saltem ab isto supplere possint, quod si super abundauerit, ipsi habeant. uolo etiam huic prescripto operi aliud apponere per quod possim opuscula nostra mentibus posterorum memorie reuocare. Constat quod salutiferum sidus scilicet papa Leo ad illuminandam totam Galliam quondam uisitauit Remensem prouinciam, qui post dedicationem ecclesie et pretiosi corporis beati Remigii eleuationem in presentia eiusdem piissimi confessoris synodum celebrauit, in qua diuinam religionem  nimium tepefactam studiose reparauit, in qua etiam de Simoniaca heresi et de ecclesiasticis ministeriis astantes. . . . . . admonuit et uiriliter perterruit: tunc ego cum quibusdam ex nostris tanta comminatione iudicii perterriti, domno Widoni archiepiscopo ministeria nostra reddidimus, ne diuinam ultionem quam domnus papa comminabatur, incurreremus: sed domnus papa qui circa hoc officium me fidelem cognouerat, rogauit Widonem archiepiscopum ut mihi illud idem officium sub nomine obedientie iniungeret, quod archiepiscopus libenter impleuit, nec minus domnus papa hoc idem mihi summa obedientia iniunxit, qui si circa res fratrum prius fui fidelis; deinceps attentius fidelior  esse studui. Sed cum animus circa multa honesta et utilia in rebus fratrum infatigabili desiderio estuaret, reparaui quedam uetustate attrita et inter alia in claustrum quedam necdum inchoata erexi a fundamento, et inter alia hiemale refectorium. Ordinaui etiam in prebenda canonicorum unum quod et regula  precipiebat et necessitas expetebat. Nam cum hoc in nostra regula habeatur, ut unusquisque canonicus habeat quatuor libras panis et nostri non haberent nisi tantum duas et dimidiam, cepi laborare attentius ut nostris temporibus illud certum pondus panis quod precipit regula compleretur, quod ut posset fieri, in curia et in uillis S. Marie nonnullas ordinaui carrucas, ex quarum prouentu tandem perfeci ut haberent canonici cum illo pane qui est ponderis solidorum L, et alium minorem panem ponderis solidorum XXX; et ne post decessum nostrum hec nostra institutio ad nichilum laberetur, feci meo sumptu consilio et auxilio domni Geruasii uenerabilis archiepiscopi ad pontem Sancti Remigii duos molendinos quos Beate Marie concedo, et ad opus  minoris panis quem accreui dispono, quos dedi ad trecensum. . . . . . . . cum asinis et uanno, et ponte, tali pacto ut et pontem detineat, et in horreo Sancte Marie de frumento modios octo quotannis persoluat. In hospitio uero pro decimo de sigillo sextarios sex, de tremisse sextarios sex. Dedi etiam ad opus minoris panis molendinum quod ex meo construxi in lancia, et quod dedi ad trecensum pro modiis duobus de frumento quotannis. Illud etiam summopere studui ad summum perducere, ut sicut ex meo perfeceram lectos in dormitorio, ita et culcitra cum puluinari in unoquoque supponeretur, ex meo disponens, ut quotiescunque aliquis ex nostris morietur fratribus, ex precepto decani culcitra cum puluinari ad hospitium Sancte Marie  deportetur; alia uero cum puluinari ex alodio de corte Salonis quod dedi Beate Marie, restauretur, quod ut posset fieri taliter ordinaui libras septem quas accepi de domo mea, cum uino de Risseio quod librarum Iu pretii esse estimo, posui in manu domni Herimanni, magne fidei et utilitatis uiri, atque hoc officium ex hiis nummis predictis, lectis, culcitris et puluinaribus superinduantur pro Deo et remedio anime sue iniunxi quod predictum alodium uolo ut sit in custodia illius qui erit prepositus de hominibus Sancti Martini. Idcirco quod si duo canonici uel tres uel eo amplius in uno anno moriantur, quod ex alodio non poterit, ex ministerio suo suppleat, et quod ibi dabit cum ex alodio  exierit, recipiat. Unde hoc tantum oro a fratribus ut quoties commendationem anime defuncti canonici facient, me in illa commendatione apponant, scilicet quod dicerent singulariter, dicant pluraliter.




ANNO DOMINI MXCuIII
BERNARDUS EPISCOPUS LUTEuENSIS





NOTITIA

Is dictus est Bernardus de Prouenqueriis, qui pro iurium ecclesiasticorum tuitione immensos sustinuit labores. Concilio Claromontano interfuit anno 1095, ibique Urbani secundi classico excitatus, sacre militie nomen dedit; et triennio post captam ciuitatem sanctam hominem exuit. Porro ex hac charta innotescit eius frater Austorgius, uti et Willelmus de Prouenqueriis, eius consanguineus.





DONATIO PRO ECCLESIA S. GREGORII RUTHENENSI. 
[Ex archiuis S. uictoris eruit D. Furnerius.---Edidit D. MARTENE, Ampl. Collect. I, 552.]

 In Dei nomine ego BERNARDUS, gratia Dei Luteuensis episcopus, notum atque manifestum esse uolo cunctis hominibus quod censu et ingenio atque labore meo redemi ecclesiam S. Gregorii, que est in episcopatu Ruthenensi, in territorio ualleoli, de manu laicorum consanguineorum meorum, Willelmi scilicet de Preuencheires, qui tertiam partem in ecclesia ipsa iniuste et per inuasionem tenebat, et dedi pro ipsa tertia parte . . . . millia solidorum Podiensium, ea intentione ut prefata ecclesia que male et inhoneste ordinata erat, ego bene et libere ad amorem Dei et eius seruitium ordine regulari perpetualiter ordinarem. Hanc igitur intentionem meam complere cupiens, consilio et laude fratris mei Austorgii dono, concedo ipsam ad presens tertiam  partem prescripte ecclesie, quam, ut prelibatum est, studio et substantia mea redemi, uenerabili abbati Massiliensi Richardo, et per eum do B. Marie atque S. uictori martyri Massiliensi, necnon et successoribus et monachis predicti abbatis, tam presentibus quam futuris ut habeant et possideant,  et quidquid inde uoluerint ad Dei seruitium faciant. Debent autem prefatus abbas et monachi eius semper scire quod per nullum alium nisi per me, et parentes meos donum huius ecclesie, quod ego pro remedio peccatorum meorum et animabus parentum meorum illis facio, adepti sunt. Unde solliciti sint mihi et parentibus meis hoc donum semper recognoscere, et pro nostra salute ad Dominum exorare. Sane si quis contra hoc nostrum donum ueniens infringere illud uel inquietare tentauerit, cuiuscunque sit generis, conditionis et ordinis, non ualeat uindicare, sed iram Dei omnipotentis incurrat; et preterea hec nostre donationis charta firma in eternum stabilisque permaneat.

 Actum est hoc uI Nonas Octobris, anno Domini 1095.

Signum Bernardi qui hoc donum fecit et firmauit, et testes firmare rogauit.

Signum Austorgii.




ANNO. DOMINI MXCuIII
FULCOIUS ECCLESIAE MELDENSIS SUBDIACONUS





NOTITIA HISTORICA


1. Foulcoie  , le plus fécond et l'un des plus célèbres poëtes de son temps, est néanmoins demeuré dans l'obscurité iusque uers la fin du dernier siècle. Alors dom Mabillon commença à l'en tirer; et dans la suite dom Toussaint du Plessis, historien de l'Église de Meaux, et le sauant abbé le Beuf nous l'ont fait encore mieux connaître.

Il naquit, uers l'an 1020, à Beauuais, d'où étaient ses parents, comme nous l'apprenons de lui-même. On dit qu'il fut disciple de Fulbert de Chartres, mais il était encore trop ieune lorsque ce docte prélat mourut. Il y a beaucoup plus d'apparence qu'il étudia à l'école de Reims, et qu'il y eut pour maître le célèbre Hermane, dont il a fait l'épitaphe, en lui en donnant la qualité. Aux caractères d'homme de iugement et de bon conseil, il réunit la connaissance des langues et celle des lois. Mais son génie le portant à la poésie, il s'y liura tellement qu'il en fit sa principale étude et presque toute son occupation

A quatre lieues de Meaux est le prieuré de la Celle, autrefois abbaye considérable. La situation en parut si gracieuse à Foulcoie, qu'il en faisait ses délices. Aussi dans l'agréable description qu'il a faite de ce lieu, il n'a pas oublié de nous le représenter comme un charmant séiour des Muses, Musis gratissima sedes.

Foulcoie commença à se faire connaître comme poëte au moins dès l'empire de Henri le Noir, et par conséquent auant 1056. Bientôt après sa réputation se répandit par toute la France, et uola iusqu'à Rome. C'est ce que montrent les pièces de uers qu'il adressa aux papes Alexandre II, Grégorie uII, au légat Hugues de Die, à Geruais, archeuêque de Reims, et les réponses qu'on y fit quelquefois. Il paraît cependant que la Muse de notre poëte n'était pas entièrement désinteressée, quoiqu'elle fût reconnaissante des gratifications qu'elle receuait. C'est ce que Foulcoie n'a pas lui-même dissimulé. »Qu'auez-uous reçu?« lui dit-il, en l'apostrophant au suiet de ses productions qui auaient été portées à Rome: Quid tibi diuisit? »On n'a fait, répond-il, que uous rendre des sons pour des sons: Carmen pro carmine misit.« Mais la uille de Reims et l'archeuêque Manassé n'en usaient pas de même. Ils auaient soin de payer grassement ses uers, ce qu'il souhaitait que sa Muse n'oubliât iamais.


Mercedemque dedit, que non a mente recedit.

Si l'on s'en tenait aux termes de dom Mabillon , qui dit que Foulcoie auait fait l'épitaphe d'Iues Icr, abbé de Saint-Denys, on serait obligé de reconnaître que notre poëte aurait uécu au delà du mois de ianuier 1094, qui est la date de la mort de cet abbé. Mais il paraît par ailleurs qu'il ne fit que lui dédier le recueil d'épitaphes qu'il auait faites pour d'autres personnes. C'est ce qui est confirmé par les deux épitaphes du même abbé, rapportées par dom Mabillon même, qui les a tirées d'autres écrits que ceux de Foulcoie. Le même critique discutant ailleurs  le temps précis auquel ce poëte a uécu, le fait fleurir depuis 1060 iusque uers 1080. Mais on a montré plus haut, qu'il auait commencé à uersifier auant 1056; et l'on ne peut placer sa mort qu'après le uingtième d'octobre 1082. C'est le terme de la uie de Gautier Saueyr, éuêque de Meaux, dont il a fait l'épitaphe. La preuue est sans réplique.

Foulcoie mourut à Meaux; et l'on eut soin d'orner son tombeau de plusieurs élégies, dans lesquelles on introduit les uilles de Beauuais, de Meaux, de Chartres, d'Orléans et de Paris, qui, en célébrant à l'enui ses louanges, témoignent l'extrême regret qu'elles auaient de sa perte. Notre poëte y est représenté comme le plus habile maître qu'auait iamais eu et pouuait même auoir dans la suite la uille de Meaux, à qui Beauuais, Reims et Rome même l'enuiaient auec raison. Entre toutes ces pièces, qui sont autant d'épitaphes, nous choisissons celle qui est au nom de la uille de Paris, pour finir par là l'histoire de ce poëte trop uanté.


EPITAPHIUM.

Cur presumis, homo, requiem uiolare sepulcri?
Quid tantum inuenies? Olidum uacuumque cadauer.
Improba si qua manus me leserit, attamen unam
Lingua sepulturam peperit mihi non perituram,
Quam cunctis annis non diluet ignis et amnis,
Nec solidis muris feriet cum dura securis.

Toutes les poésies de Foulcoie qui sont uenues iusqu'à nous se trouuent dans trois manuscrits du temps même de l'auteur, ou tout au moins du commencement du XIIe siècle. Celui qui se conserue à la bibliothèque de la cathédrale de Beauuais paraît le plus complet. On y compte cent-soixantedouze feuillets, où se lisent d'abord plusieurs traités sur l'Ancien et le Nouueau Testament. qui  tiennent plus de la moitié du manuscrit, et dans lesquels l'auteur fait paraître beaucoup de piété.

Pour auoir une notice claire et distincte des poésies de Foulcoie, il faut recourir à une préface qui se lit dans un manuscrit de la Bibliothèque du Roi, coté 1181, ou 738 entre ceux de M. Colbert, qui contient une partie des ouurages de notre poëte. Cette préface, qui est d'un écriuain étranger de la fin du même siècle, après auoir fait connaître eu peu de mots la personne de Foulcoie, nous apprend que tous ses écrits étaient diuisés en trois tomes qui comprenaient dix liures et dont le premier était intitulé Utrum, le second Neutrum, et le troisième Utrumque. C'est ce qu'a marqué un poëte contemporain dans les uers lugubres où il fait parler la uille de Beauuais sur la mort de l'auteur, en s'exprimant en ces termes:

Scripsi bis quino trinoque uolumine libros,
Cuius Utrum, cuius Neutrum, cuius sit Utrumque
Nomen et est, arat hoc, serit istud, colligit illud.

Suiuant l'idée de ce poëte le premier uolume de Foulcoie ne fait que préparer la terre; le second y iette la semence, et le troisième offre la moisson à faire.

L'auteur de la préface déia citée, entreprenant de rendre raison de ces titres tout à fait singuliers, dit que Foulcoie donna au premier uolume le titre d'Utrum parce qu'il n'était que pour faire preuue de sa muse, et comme pour éprouuer ses forces. Le premier tome ou uolume ne contient qu'un liure où sont recueillies les épîtres, les épitaphes et autres petites pièces du poëte.

Entre ces poésies, il y en a à la louange des plus éminentes personnes de son temps: tels que les papes Alexandre II, Grégoire uII, les archeuêques de Reims Geruais et Manassé, Richer de Sens, Hugues de Die, l'empereur Henri le Noir, Guillaume le Conquérant, le B. Lanfranc, S. Anselme, Hermane de Reims, et quantité d'autres.

De toutes ces petites poésies dom Mabillon a publié d'abord une donzaine de uers, qui concernent particulièrement Manassé Ier, archeuêque de Reims, puis la description de la Celle en Brie, où le poëte se plaisait à exercer sa muse. Dom du Plessis a aussi fait imprimer un fragment considérable d'une lettre à S. Hugues, abbé de Cluni, laquelle est en uers élégiaques. Ce fragment, qui est intéressant, roule sur l'inuention de la tète d'une fausse diuinité, que Foulcoie reconnut pour être celle du dieu Mars.

On a dit que le recueil d'épitaphes est adressé à Iues ler, abbé de Saint-Denys depuis 1075 iusqu'en 1094. On y a celles du roi Henri Ier, de quelques euêques de Meaux, d'Adélaïde, mère de l'archeuêque Manassé, du père, de la mère et des frères de notre poëte, d'Esceline, sa nourrice, d'Hermane son maître et de piusieurs autres personnes. Dom du Plessis a donné au public celle de Gautier Saueyr, euêque de Meaux, qui est en dix uers élégiaques, et seulement deux uers de celle de S. Gilbert, un de ses prédécesseurs. On a dans le recueil des Actes de dom Mabillon l'épitaphe d'Otger et de Benoît, célebres moines de Saint-Faron du temps de Charlemagne, qui est en uingt uers et de la façon de notre poëte, et ailleurs un uers de celle qu'il fit à la mémoire d'un certain Hugues, qui de militaire se fit moine.

Le second tome de Foulcoie est intitulé Neutrum parce qu'il n'osait encore y entreprendre ce qu'il s'était proposé. Il est diuisé en deux liures; et l'auteur s'y est borné à exercer sa ueine poétique sur les uies des saints du diocèse de Meaux, qui y sont, dit-il, en bon nombre. On est redeuable à dom du Piessis d'auoir tiré de l'obscurité une partie de la liste où le poëte en fait l'énumération, liste qui paraît faire le commencement de la uie de S. Blandin, inhumé à la Celle en Brie.

La uie de S. Faron, éuêque de Meaux, du nombre de celles auxquelles Foulcoie a trauaillé, auait été originairement écrite en prose, par Hildegaire, un des successeurs de ce prélat. Notre poëte n'a fait que la mettre en uers, sans s'assuiettir à suiure littéralement le texte original. Dom Mabillion, qui l'auait trouuée détachée des autres ouurages de Foulcoie, la croyait d'abord de la fin du Xe siècle. Mais il a reconnu depuis qu'elle ne fut faite qu'après le milieu du siècle suiuant, du temps de l'abbé Galfride ou Geofroi. Le manuscrit de Saint-Faron, où elle se trouue, contient aussi les uies des moines Otger et Benoît, dont Foulcoie, comme on la dit, a composé l'épitaphe. On y trouue de plus le catalogue des liures de la bibliothèque du monastère de Saint-Faron, qui n'était pas fort nombreuse alors, dirigé par le même abbé: ce qui fait croire que le manuscrit est de ce temps-là, et par conséquent antérieur à l'année 1062.

Outre la uie de S. Faron, Foulcoie a composé encore en uers l'éloge du même saint, à la prière de l'abbé Galfride et de ses moines. Dom Mabillon auait entre les mains l'un et l'autre ouurage; mais il n'a pas iugé à propos d'en rien publier; il a cru auec raison que l'écrit d'Hildegaire qu'il a mis au iour, suffisait pour l'histoire du saint éuêque. Le seul dom Hugues Menard a imprimé quatre uers de la uie par notre poëte, dans ses notes sur la Concorde des Règles, de saint Benoît d'Aniane.

Il y a aussi dans le second tome du recueil de Foulcoie, une uie de S. Aile, et des uers sur S. Fiacre, ermite en Brie. Mais dom Mabillon donne à entendre que ce dernier morceau fait partie de la uie de saint-Faron, et n'est point un écrit particulier. Quoique de la façon d'un poëte, peut-être est-il préférable, pour la uérité des faits, aux mauuaises légendes de ce saint, qui uiuait au uIIe siècle. Les unes le font de race royale et même fils d'Eugène Iu, roi d'Hibernie, et supposent qu'il refusa la couronne de son père, ce qui n'est pas supportable. D'autres auancent encore d'autres faits aussi extraordinaires, qui ne méritent pas plus de créance. La moins mauuaise est celle que Surius et dom Mabillon d'après lui ont donnée au public, encore est-elle d'un écriuain postérieur à Foulcoie de près d'un siècle, et qui paraît auoir emprunté de lui ce qu'il rapporte de plus uraisemblable.

Enfin le troisième tome de notre poëte est intitulé Utrumque de nuptiis Ecclesie, parce que l'auteur y réunissant l'Ancien et le Nouueau Testament en Iésus-Christ, le uerbe du Père et l'Auteur de la grâce, qui des deux peuples n'en a fait qu'un, il y a fiancé à cet unique époux l'Église comme une uierge toute pure. Ce tome est écrit en forme de dialogue entre l'esprit et l'homme, et diuisé en sept liures. On a ici le dénouement du uers dèià rapporté plus haut:

Scripsi bis quinto trinoque uolumine libros.

Car ces sept liures ioints aux trois précédents en font dix, et ce dernier uolume rapproché des deux autres fait trois uolumes.

 Ce dernier ouurage de Foulcoie se trouue dans le manuscrit de la bibliothèque de Sorbonne coté 58, et n'est autre que ces traités sur l'Ancien et le Nouueau Testament par où commence le manuscrit de la cathédrale de Beauuais, et qui en occupe plus de la moitié. Il est dédié à l'archeuêque Manassé, le Mécène chéri du poëte, qui a ioint à sa dédicace d'autres uers adressés au pape Alexandre II et à l'archidiacre Hildebrand, depuis pape lui-même sous le nom de Grégoire uII. On uoit par là que l'ouurage fut fini auant le mois d'auril de l'année 1073, auquel temps cet archidiacre occupa le saint-siége. L'abbé le Beuf a publié ces derniers uers, moins par le motif qu'ils puissent seruir à éclaircir l'histoire qu'à dessein de montrer combien la quantité était alors négligée dans la uersification.

Il y a toute apparence que le corps de l'ouurage n'est pas plus correct. Cependant l'auteur de la préface qui se lit dans le manuscrit de la Bibliothèque du Roi, ne parle de ce long poëme que comme d'un ouurage admirable, mirifico carmine composuit. Il est urai que c'est un écriuain de la fin du XIe siècle qui parle de la sorte; et l'on sait de quelle ualeur sont ses éloges en fait de poésie. Ce qu'il y a encore de urai, est que les titres singuliers que notre poëte a choisis pour annoncer son triple recueil de poésies, ne sont guère propres à préuenir en faueur de l'exécution de son dessein.

Le lecteur attentif aura sans doute obserué qu'on n'a pas gardé dans le manuscrit de Beauuais, qui comprend les trois tomes des poésies de Foulcoie, le même ordre qu'ils auaient originairement entre eux. Suiuant cet ordre primitif, le recueil d'épîtres, d'épitaphes et autres petites poésies, tenait la première place, et le dialogue la dernière. C'est tout le contraire dans le manuscrit dont il est ici question, si l'on s'en rapporte à dom du Plessis. Cependant la notice que dom de Montfaucon nous donne du même manuscrit, représente ces trois tomes dans le même ordre, et auec les mêmes titres que la préface du manuscrit de la Bibliothèque du Roi, c'est-à-dire l'Utrum à la tête des deux autres, et l'Utrumque le dernier.

A ce grand nombre de poésies dont nous uenons de faire l'énumeration Foulcoie promettait d'aiouter encore un traité sur les arts libéraux. Mais s'il a exécuté ce dessein proieté, qui aurait fait plaisir aux curieux, son écrit est encore enseueli dans l'obscurité de quelque bibliothèque, ou peut-être perdu sans ressource. On a déià fait sentir que la poésie de Foulcoie n'a rien au-dessus de celle des autres uersificateurs de son siècle. Il était plus laborieux que délicat, plus fécond que scrupuleux poëte.





FULCOII BELLOuACENSIS SUBDIACONI MELDENSIS EPISTOLA AD HUGONEM ABBATEM CLUNIACENSEM.



 Meldis erat murus celebratus, teste ruina,
   Tempore preterito; nomine perstat adhuc:
Quem Martis fanum ueteres dixere coloni;
   Martis adhuc fanum saxa, colone, uocas.
Quem sic dicebas, nec rem dicendo tenebas:
   Res inuenta dedit nominis indicium.
Hoc in semiruto dum ruri colonus araret,
   Inuenit effigiem, fit uelut effigies.
Nulli par nostro sculptum caput inuenit unum,
   Nulli quod uiuat, quodque figuret homo.
Horrendum caput, et tamen hoc horrore decorum;
   Lumine terrifico, terror et ipse decet:
 Rictibus, ore fero, feritate sua speciosum,
   Deformis forme, forma quod apta foret.
Tunc prius ingresso fines mihi fertur imago
   Ut coniectarem quid, cui, cuius erat;
Auditoque loci corrupto nomine lingua
   uulgi, dumque locum, dum caput intueor
Neglectum, sed utrumque licet, sed utrumque decorum,
   Rem docuere locus, nomen et acre caput.
Hic Martis fanum locus est; Martisque profanum
   Hoc caput est, error quem putat esse Deum, etc





FRAGMENTA IN QUIBUS SANCTI DIeCESIS MELDENSIS ENUMERANTUR.




I. Ex uita B. Blandini. anachorete Brigensis.


Fulcoius spatians paradisum per Briegensem,
Dum fontes, saltus, dum Thessala Tempe reuiso,
 Delibans ut apis quid in arbore, quid sit in herba,
Occurrit locus hic positus Mucram super amnem.
Insula parua situ, Musis gratissima sedes,
Magna uoluptati superans Helicona deorum
 Cui nomen Celle, Cellam dixere coloni.
Inuitante loco, captus regione, resedi.
. . . . . . . . . . . parentes
Nescio Camales pronuntio spirituales
Raimericusque pater fuit; et Syon, inclyta mater
. . . . . . . . . . . . .
Cur, precor, est ulcus, quod fit sub patre subulcus?
. . . . . . . . . . . . .
Sanctus ruricolam non spreuit ducere uitam
. . . . . . . . . . . . . .
Heredem Christum facit, heres ut pater istum
. . . . . . . . . . . . .
Ponitur in feretro digne, locus est ubi Petro
. . . . . . . . . . . . .
Meldis, sanctorum mater fecunda uirorum,
 Walberti iusti, sacri nec non Canoaldi,
Faronis, Fare que Christum nouit amare,
Pro quo terrenum sponsum facit hec alienum.
Meldis Celiniam uita cum celibe diam,
Hostibus austerum Meldis tulit et Rigomerum.
 Partusium  profert urbs Meldica pago,
Hic tres germani, gestis et dogmate sani,
Quem dilexerunt Christum, sibi substituerunt.
Hic Addo, Rado, proles clarissima Dado,
Optima fundantes loca, qui sua, seque dicantes,
Radolium, Iotrum, Resbascum constituerunt.
Hic Hildeuertus pastor, re, nomine, uerus.
Hic fuit antistes solitus collidere tristes;
Conseruis alacer tumidis Ebregisilus acer.
Hinc nitet in celis pastor, seruusque fidelis,
uir Gislebertus, nunc spei munere certus,
Quod perhibet signis Deus opto presule dignis, etc.



II. De Dudone abbate, qui principatu Philippi I floruit.


. . . . . . . . . .
 Cuius nobilitas sedes possedit auitas,
Imperio digna specie per idonea signa
Exstitit illustris, non ut plerique . . .
Longe tentatus, per tentamenta probatus
Abbas Dudo bonus. . . . .





EPITAPHIUM OTGERI ET BENEDICTI MILITUM Qui tempore Caroli Magni in cenobio S. Faronis monachalem susceperunt habitum, AUCTORE FULCOIO.



 Quam male discernit quod amat, uel qualia spernit:
   Cui placet aura soli, displicet aura poli.
Exsul in externa procul a regione superna,
   Captus amore uie, non meminit patrie.
Militis Otgerii conuersio digna uideri
   Sufficit ad speculum, quo statuas oculum.
Legis erat pondus, locuples, a Rege secundus;
   Nobilis et sapiens, strenuus et patiens.
Floribus nis septus prestabile culmen adeptus,
   Omnia posthabuit, seque Deo tribuit.
 Euocat inuictum rerum comitem Benedictum:
   Ut par militie, participet uenie.
Crux simul accipitur, crucis et locus iste subitur:
   Cesar et exuitur, Cesar et induitur.
Ite pares anime per quelibet agmina prime,
   Fortes Cesarei fortia membra Dei.
Fortes athlete, per secula cuncta ualete,
   Par crucis est species, par erit et requies.
O quam par pulchrum! par uiuere, parque sepulcrum:
   Par fuit et tumulus, par erit et titulus.




EXEUNTE SAECULO
CONSTANTINUS AFRICANUS CASINENSIS MONACHUS





NOTITIA HISTORICA ET LITTERARIA


 Constantinus Africanus, Casinensis monachus tempore Alphani Salernitani archiepiscopi, qui anno 1057 Ecclesiam Salernitanam suscipiens regendam, an. 1086, episcopatus sui 29, mortuus est, floruit. Huic librum suum De stomachi naturalibus et non naturalibus affectionibus nuncupauit. Ortu Carthaginensis, medicus et philosophus prestantissimus, uaria Orientis loca peragrauit, et Babylone presertim commoratus, omni Chaldeorum, Arabum, Persarum, Saracenorum disciplina ingenium excoluit. Babylonia discedens Indiam adiit, hinc Aethiopiam petiit, ac Aegyptum tandem, cuiusuis gentis spolia et thesauros secum referens. Exactis hoc modo in uariarum gentium studiis linguisque ediscendis quadraginta prope annis, domum rediit,  ubi insidiis egre elapsus, ad Casinense cenobium se recepit, ibique monachum induit, et grandeuus in Domino obdormiuit. Plurima sub eius nomine edita sunt, que tamen fere omnia ex Arabica lingua in Latinam, ex antiquorum medicorum libris translata sunt. Hec ad institutum nostrum nichil spectant, sed quia monachus exstitit, ad Scriptores etiam ecclesiasticos utcunque pertinere potest, cuius Operibus recensendis immorabimur.

Exstant sub eius nomine opuscula medica uaria in Catalogo impresso librorum Bodleiane bibliothece, Oxonie 1674, in-folio, a Thoma Hidio, littera C, pag. 171, col. 1, nimirum:

Opera Basilee 1539, C. 2, 9. Med.

 Breuiarium dictum uiaticum de morbis corporis humani Lugd. 1570, 8o, A. 4, Med.

Libellus De animalium usu in medicina, Basilee 1560, 8o, C. 34. Med.

Liber De febribus pag. 202. uenetiis 1576. F. 1. 9. Med.

De principalibus membris corporis humani, pag. 313, in medio libri. Basilee 1541. A. 2. 5. Med.

Preter librum De stomachi naturalibus et non naturalibus affectionibus, quem Alphano Salernitane Ecclesie archiepiscopo nuncupauit, cetera omnia  fere ab ipso ex Arabica lingua in Latinam translata sunt, licet audacter in folio sub eius nomine Basilee annis 1536 et 1539 apud Henricum Petri hoc ordine edita sint.

uiaticum de morborum cognitione et curatione libris uII.

De remediorum et egritudinum cognitione lib. I.

De urinis lib. I.

Opus Constantini proprium De stomachi affectionibus naturalibus et non naturalibus lib. I.

De uictus ratione uariorum morborum lib. I. De melancholia lib. II.

De coitu lib. I. De anime et spiritus discrimine lib. I.

De incantatione et adiuratione, collique suspensione,  epistola ad filium.

De mulierum morbis lib. I. De chirurgia lib. I. De gradibus simplicium lib. I.

Ex mss. codicibus Bodleiane bibliothece et aliarum bibliothecarum facile constabit omnia fere a Constantino non composita, sed translata esse ex Grecis uel Arabicis antiquioribus. Etenim.

Inter mss. codices Bodleiane bibliothece codice 708, in mss. codicibus Guillelmi Laudi littera C, codice 56, num. 2, Constantini medici uiaticum libris uII; De dietis uniuersalibus et particularibus, Grece in-fol. Ibidem codice 1252, in mss. Guillelmi Laudi littera G, codice 87, num. 6, Constantini monachi uiaticum libris uII. De febribus libri u. De  urinis, omnia ex Arabico. Ibidem codice 1507, in mss. Guillelmi Laudi littera II, codice 81, Constantini Africani Montis Casinensis monachi Breuiarium dictum uiaticum de morbis corporis humani. Ibidem codice 2069, in mss. Thome Bodleii littera C, codice 1, Constantini Africani uiaticum practice medicine lib. uII. Ibidem, codice 2444, in mss. Thome Bodleii littera F, 8, codice 4, num. 4, Isaaci Dietarium siue De dietis uniuersalibus. Num. 5 eiusdem liber urinarum et liber Febrium a Constantino monacho translati. Ibidem codice 2753. in mss. Thome  Bodleii, supra n. 2, Art. codice 11, num. 6 Diete uniuersales et particulares per magistrum Isaac. Num. 7 eiusdem Liber urinarum. Num. 8, Constantini Africani liber De stomacho. Num. 9 eiusdem de regendorum canonum ratione, liber imperfectus. Ibidem codice 6749, in mss. Ashmolianis, Constantini Introductiones astronomice, in membrana 1471, pag. 183. Ibidem codice 7529, in mss. Ashmolianis, Constantini liber de coitu, in membrana 1471, pag. 173. b. Ibidem codice 7781, 7782, in mss. Ashmolianis, Isaac liber febrium, quem Constantinus in Latinum transtulit. Membrana in-folio, 1470. Liber dietarum particularium, in membrana ibidem 2.

Inter mss. codices Uniuersitatis Oxoniensis, codice 686, in mss. collegii Mertonensis codice 219,  P. 22, Art. num. 3, Constantinus Africanus de stomacho, de melancholia, etc. Ibidem codice 698, 699, in mss. collegii Mertonensis codice 231, Theorice Pantegni medicinalis Constantini Africani libris X. P. 214. Art. codice, 232. Constantini Africani uiaticum cum glossa Geraldi P. 215. Artium. Ibidem codice 722, in mss. collegii Mertonensis, codice 255, num. 5, Constantinus Africanus de egritudine et de anatomia stomachi. P. 4. 6. Art. Ibidem codice 907, in mss. collegii Orielensis codice 55, Constantini Africani, montis Casinensis monachi, Medicina practica. Ibidem codice 914, in mss. iisdem codice 62, Constantini Africani montis Casinensis monachi uiaticum. Isaac medicus de urinis. Eiusdem liber de febribus. Eiusdem Dietarium uniuersale et particulare.  Ibidem codice 1131, in mss. codicibus collegii Noui, codice 167, num. 3, uiaticum Constantini in uII libris cum adnotationibus. Liber Isaac de febribus a Constantino translatus ab Arabica in Latinam linguam. Ibidem codicibus 1741, 1742, in mss. codicibus collegii S. Ioannis Baptiste in Abaco secundo A, codice 3, Constantino Africani liber medicus, dictus Pantegnus. Codice 4 idem in duas partes diuisus. Ibidem codice 2192, in mss. collegii S. Marie Magdalene codice 51, Constantinus Africanus. Liber excusus Basilee 1539 hunc titulum habet, De communibus medico cognitu necessariis locis. Illic continentur Pantechnon siue Theorica. Enumeratio partium corporis humani etymologico-practica, siue De  regimine sanitatis, una cum libro De diuisione cure egritudinum. Ibidem codice 2198, in mss. eiusdem collegii codice 57, num. 5, Constantinus Africanus de melancholia. Ibidem codice 2314, in mss. eiusdem collegii codice 173, tractatus de urinis, de febribus, Constantinus de oculis, de melancholia. Ibidem codicibus 2315, 2316, in mss. eiusdem collegii S. Marie Magdalene codice 174 Diete uniuersales et particulares Isaaci. Codice 175, Eiusdem liber de febribus a Constantino translatus. De urinis, de elementis.

Inter mss. codices Uniuersitatis Cantabrigiensis, codice 392, in mss. codicibus collegii S. Trinitatis in parte bibliothece australi, classis 23, serie infima, codice 3, num. 4, Liber Graduum Constantini  Casinensis monachi. Ibidem codice 556, in mss. codicibus collegii Caio-Gonritensis. in libris De medicina Latine compositis codice 6, num. 1, uiaticus de curandis morbis uII libris uel partibus concinnatus. Ibidem codice 962, in iisdem mss. codice 12, num. 3, Constantinus de stomacho. Ibidem codice 976, in iisdem mss. codicibus, codice 26, num. 1. De morbis et eorum curationibus libri uII, num. 2. Constantinus Africanus Montis Casinensis de melancholia, num. 3. Eiusdem liber de stomacho. Num. 4, eiusdem liber de obliuione. Num. 5, Liber magistri Constantini Africani de coitu. Num. 6. Alius liber de eodem, presertim de delectatione animalium in coitu. Num. 7, liber elephantie. Num. 8, De modo medendi. Num. 9, Constantinus Montis Casinensis de Febribus.  Ibidem codice 1866, in mss codicibus domus S. Petri, codice 204, num. 1, Aphorismi Hippocratis cum commentario Galeni, ex interpretatione Constantini Africani, Montis Casinensis monachi, medicine periti. Ibidem codice 1880, in mss. eiusdem domus S. Petri codice 218, num. 1, uiaticum Constantini cum glossulis Gerardi.

Inter mss. codices ecclesiarum Anglie cathedralium et aliarum celebrium bibliothecarum, codice 235, in mss. codicibus ecclesie cathedralis Dunelmensis, littera C, codice 170, Constantini uiaticum. Tractatus de coitu animalium a natura instituto ad conseruationem specierum in indiuiduis, pag. 107. De memoria et eam iuuantibus medicinis, pag. 224. De passione iliaca et eius curatione, pag. 225, in-4o.  Ibidem, codice 745, in mss. codicibus ecclesie cathedralis Wigorniensis, codice 70, Theorice, Constantini Montis Casini libri X. Ibidem codice 760, in mss. codicibus eiusdem ecclesie cathedralis Wigorniensis, codice 85, num. 10, liber Constantini de febribus. Num. 11, liber urinarum Isaac ab eodem translatus. Ibidem, codice 883, in mss. codicibus in-4o illic existentibus, codice 39, Theorica Constantini Montis Casinensis. Ibidem, codice 885, in mss. codicibus in-4o eiusdem ecclesie cathedralis Wigorniensis, codice 41, uiaticum Constantini de morbis et curatione eorum libris uII. Liber urinarum. Diete generales Isaac. Ibidem, codice 3088, in mss. codicibus Norfalciane bibliothece, codice 189, num.  3, Isaac De urinis a Constantino translatus in linguam uulgarem. Ibidem, codice 3238, in mss. codicibus eiusdem bibliothece codice 339, Constantini medici uiaticum. Principium, Capillus ex fumo, etc. Ibidem, codice 3633, in mss. codicibus Francisci Bernardi, codice 64, num. 12, Constantini Practica de morbis curandis secundum diuersos doctores. Ibidem, codice 6410, in mss. codicibus Caroli Theyeri codice 40, uiaticus Constantini, et Isaac De urinis. Ibidem, codice 6441, in mss. codicibus Caroli Theyeri eiusdem codice 71, Antidotarium Constantini. Ibidem, codice 6605, in mss. codicibus eiusdem Caroli Theyeri, codice 235, num. 1, Pantegnum Constantini. Ibidem, codice 7671, in mss. codicibus Roberti Burscough., codice 52, num. 8, Liber urinarum  Isaac filii Salomonis, per Constantinum Africanum ex lingua Arabica in Latinam uersus. Num. 9, Liber de dietis uniuersalibus. Num. 10, Liber de dietis particularibus. Num. 11, Liber Isaac de febribus per Constantinum Africanum uersus. Num. 12, Liber uiatici per Constantinum in Latinam linguam translatus. Ibidem, codice 8473, in mss. codicibus Iacobee bibliothece, codice 751, Constantini monachi  uiaticum. Hoc autem impressum opus anno 1475 sub titulo Tractatus de morborum cognitione et curatione.

Meminit huius scriptoris Petrus diaconus De uiris illustribus Casinensibus, cap. 23, Iosias Simlerus in Epitome Bibliothece Gesneri, uerbo Constantinus, pag. 146; Guillelmus Cauus in Historia rei litterarie Seculo XI, ad annum 1072, pag. 618.





[DE COMMUNIBUS MEDICO COGNITU NECESSARIIS LOCIS.]



CONSTANTINI AFRICANI PROLOGUS LIBRI DE COMMUNIBUS MEDICO COGNITU NECESSARIIS LOCIS. QUALES MEDICINAE DISCIPULI ESSE DEBEANT.

 Oportet eum qui medicine uult obtinere habitum, ut magister ab eo honoretur, laudetur, sibique sicut parentibus seruiatur. Parentibus enim est honor exhibendus, ut his a quibus esse sumitur. Magister honorandus, ut a quo esse rude et informe informatur. Quemcunque uero magister erudiendum susceperit, uideat ut discipulus secundum se sit dignus. Dignos quoque postmodum et ipse doceat, et hec sine pecunia, et sine tenore, aliquo futurique meriti emolumento, et indignos ab hac scientia repellere satagat. Laboret autem circa infirmi recuperandam sanitatem, neque hoc faciat propter spem pecunie, neque diuites plus consideret quam pauperes, neque nobiles plus quam ignobiles. Potionem nociuam neque ipse doceat, neque docentibus acquiescat: ne quis idiota audiens ex auctoritate  sua mortis misceat potionem. Neque doceat quomodo abortiuus fiat. Cum autem infirmum uisitauerit, non cor suum eius apponat uxori, eiusue ancillam consideret uel filiam. Hec enim cor hominis excecant. Infirmitatis autem sibi credite solus debet conscius esse. Aliquando enim infirmus medico patefacit quod parentibus confiteri erubescit. Luxuriam fugiat, delectationes seculi cum ebrietate caueat. He enim mentem disturbant, corporisque uitia confortant. Assiduitatem amet studii in curanda sanitate corporis, neque lectionis contedeat, ut si quando libros amittat, ipsum adiuuet memoria. Neque quoslibet dedignetur uisitare infirmos, ut semper in experimentis sit ualentior. Sit pius, humilis, mansuetus, amabilis, diuino expetens auxilio adiuuari.



 Reuerendissimo Patri domino DESIDERIO abbati Casinensi, totius ordinis ecclesiastici decori precipuo, CONSTANTINUS Africanus omnia secunda exoptat.

 Multi, reuerendissime Pater, dubitant, medicina scientiane sit necne, dumque ipsam ab artibus et scientiis excludunt, excluduntur ipsi a prestantissima artium medicina; dum enim tempus inutilibus questionibus sophisticis terunt inutiliter, fit ut nunquam ad ueram utilemque speculationem artis perueniant. Acuti homines disputant, illam non esse scientiam, que magis quam ulla alia de nature operibus tractat; coherent autem omnia opera nature certissimo ordine, et eorum principia sunt certiora aliis, nec facile inueniunt artem que ita ordine procedat, et ita aliud ex alio intelligatur. Absolutum nemo profiteatur se philosophum, nisi teneat hec, alia enim omnia huic, ut omnis philosophie  fini, deseruiunt. Quid enim elementorum commistiones iuuat scire, eum qui non pergit partium temperaturas  et constitutiones uarias discere, et corruptionum causas, membrorum ordinem et dispositionem et huiusmodi reliqua. Unde ego, euolutis omnibus bonis medicorum auctoribus, ueteribus et modernis, Grecis et Latinis, maxime Grecis, qui adhuc in hac facultate, ut in aliis multis, Latinis prestant, contraxi in arctum que nimium fuse isti habent, omnia que possunt perfectum medicum efficere. Quoniam multa prolixius, multa breuius mihi uidebantur ab illis scripta. Et non omnes possunt omnium libros emere. Et si nichil aliud profeci his meis laboribus, et nichil addidi, puto autem me multa etiam inuenisse et addidisse, erant tamen commentarii idonei interpretes Hippocratis et Galeni, necnon aliorum scriptorum. Quidam enim nimia uerborum proxilitate lectorem a se repellunt, quidam nimium obscura breuitate: nos modum tenuisse  omnes quibus sanum est iudicium, fatebuntur, et spero nullum iuste clamaturum frustra nos post tantos uiros scripsisse, et si fatear quod bene dixerunt que dixerunt, sed utilitati consulere publice uolui, non mei nominis glorie, ad quam me nichil dixisse bene uidebit tua paternitas. Cupio enim instituere medicum, sanis conseruare ualetudinem bonam, non sanis, amissam restituere commode. Et propter hanc causam tam diligenter dixi morborum  causas, et eorum naturas, significationes quoque et accidentia: his enim ignoratis, corrigere que preter naturam se habent, et curare infirma est impossibile. Non tradidimus autem, nisi uel a nobis uel ab aliis experimento comprobata, et ratione certe cognita, ut certum sit aliter se habere non posse. Tue paternitati nos commendamus semper, et eam semper ualere cupimus.





ANNO DOMINI MXCIX
DEUSDEDIT SANCTAE ECCLESIAE ROMANAE PRESBYTER CARDINALIS TITULI APOSTOLORUM IN EUDOXIA





NOTITIA HISTORICA


Deusdedit, aliis Deodatus, cardinalis presbyter et propugnator acris partium Gregorii uII pontificis, defunctus anno 1099. Scripsit libros quatuor De uerbis ecclesiasticis ad uictorem III, Gregorii uII ann. 1086 successorem, siue Compendium canonum ms. in bibliotheca uaticana; preterea librum quadripartitum De priuilegiis et auctoritate Ecclesie Romane statusque ecclesiastici, et aduersus rerum ecclesiasticarum inuasores, Simoniacos et schismaticos, Guibertinos, ut uocat anonymus Mellicensis cap. 113, et Henricianos, hoc est, qui cum Guiberto siue Clemente III antipapa, et Henrico Iu imperatore faciebant, unde Wigbertinam et Henricianam heresim iungit Urspergensis pag. 247. Mirum est his libris locum datum non esse in Bibliotheca maxima pontificia Ioannis Thome Rocaberti.





DISSERTATIO DE COLLECTIONE MANUSCRIPTA uATICANA CARDINALIS DEUSDEDIT. Aliquot documenta hactenus inedita complectens.







CARDINALIS DEUSDEDIT PRAEFATIO IN SUAM CANONUM COLLECTIONEM.

 Beatissimo atque apostolico uiro pontifici domno pape uictori tertio et omni clero sancte Romane Ecclesie, Deusdedit, exiguus presbyter tituli Apostolorum in Eudoxia.

Nouit beatitudo uestra quod sancta Romana Ecclesia idcirco omnium Ecclesiarum mater scribitur et creditur, quoniam B. Petrus ipsius institutor prius patriarchalibus sedibus in Oriente, et postea e latere  suo primos dedit pastores omnibus urbibus que sunt in Occidente. Ipsi apostolo hec ordinatio maxime competebat, cui principaliter Christus Dei Filius, celestis regni clauibus traditis, suas oues pascere iusserat, cuique fratres suos in eadem fide confirmare preceperat. Cuius tam excellentissimi priuilegii insignia munera diligenter attendentes 318 Patres qui in Niceno consederunt concilio, statuerunt  non debere absque Romani pontificis sententia concilia celebrari, nec episcopos damnari, et omnia maiora negotia ad eiusdem iudicium debere deferri. Sed et Sardicense concilium, quod 300 episcopos habuit teste uniuersali synodo, que a suis conditoribus octaua dicitur, capitulo 3, et 4, et  6, et 9, eadem statuit, et ita inter cetera B. pape Iulio scripsit: Optimum et ualde congruentissimum esse uidebitur, si ad caput, id est ad B. Petri apostoli sedem de singulis quibusque prouinciis Domini referant sacerdotes. Huic etiam ante illam synodum tantum reuerentie ab antiquis Patribus legitur impensem fuisse, ut ille insignis martyr Cyprianus, Africane prouincie primas, legatur in suis epistolis  presbyterorum et diaconorum Romanam Ecclesiam post martyrium Fabiani gubernantium statutis humiliter paruisse, et eorum que apud suam prouinciam gerebantur, directis ad eos epistolis, rationem reddidisse. Quin etiam idem clerus legitur in epistolis ad eumdem Cyprianum missis, et ad Siciliam, et ad diuersas partes epistolas direxisse, et nondum presidente Cornelio pro imminentibus tunc negotiis etiam ad celebrandam Rome synodum episcopos conuocasse.

Que cum ita sint, satis impium uidetur quemlibet qui Christiano nomine glorietur, Christianis temporibus Romane Ecclesie monitis non acquiescere, cum sub persecutionis crudelitate Deo digni pontifices tam deuote paruerint, etiam dum careret  pontifice. Arbitrati quippe sunt Patres spiritu Dei pleni, beatos apostolos Petrum et Paulum in ea magnificis meritis uiuere et preesse, fidemque, quam ab eisdem suscepit, que in toto mundo, eodem B. Paulo attestante, annuntiata est et laudata, in eadem usque in secula non deficere; sed ut eidem B. Petro imperatum fuerat, usquequaque positos fratres in eadem fide confirmare. Hec etsi interdum aduersis mundi flatibus opprimitur, meritis tamen principum apostolorum, qui in ea et uiuunt et president, non obruitur. Quoniam etsi aliquando ad probationem porte inferi aduersus eam ualent, tamen Iesu Domino orante pro fide Petri ne deficiat, nullatenus preualent. Itaque ego auctoritatis ipsius priuilegium,  quo omni christiano orbi preeminet, ignorantibus patefacere cupiens, Domino mihi opem ferente, ex uariis sanctorum Patrum et Christianorum principum auctoritatibus, potioribus quibusque in unum congestis, presens defloraui opusculum quadrifaria dispertitum partitione. Nam primus liber continet priuilegium auctoritatis eiusdem Romane Ecclesie. Et quoniam Ecclesia sine clero suo esse non potest, neque clerus absque rebus quibus temporaliter subsistat; huic subiunxi secundum et tertium de clero et rebus eiusdem Ecclesie. Quia uero seculi potestas Dei Ecclesiam sibi subiugare nititur, libertas ipsius et cleri et rerum eius, tertio et maxime quarto libro euidenter ostenditur. Singulas autem deflorationes huic operi insertas iuxta ordinem capitulorum minime  locaui, quia pene omnes alie bina, alie plura in se negotia continent; et si secundum numerum negotiorum de quibus agunt acciperent sectionem, mihi laborem plurimum, et auctoritati afferrent derogationem: ideoque moneo scriptorem, ne lector grauiter offendatur, ut non solum in emendatione codicis, uerum etiam in utrisque numeris recte se habendis et cautissime emendandis diligentiam adhibeat, scilicet in eo qui suppositus est quibusque capitulis, et item in eo qui per totum codicem prepositus est singulis deflorationibus.

Porro si qua hic inserta, quod etiam in euangelistis sepe contingit, sibi inuicem contraria uidebuntur; discretione adhibita facile patebit, quod neque sibi, nec extra positis scripturis aduersentur.  Quod si patenter aduersari contigerit, inferior auctoritas potiori cedere debebit. Itaque primum defloraui queque optima de quibusdam uniuersalibus synodis, id est Nicena, Ephesina prima, Chalcedonensi et uI, et uII, et uIII, que partim a quatuor, siue a quinque patriarchis, ab eorum partim uicariis sub diuersis temporibus uniuersaliter celebrata fuisse noscuntur. De quarum auctoritate, nisi qui insaniat, nemo dubitat. Sed et de reliquis conciliis Orientalibus non abs re putaui que congrua uisa sunt mutuare, a quibus uidebam Romanos pontifices in suis constitutionibus, quod et curiosus lector deprehendere poterit, auctoritatem accepisse. Preterea quedam assumpsi de Carthaginensi synodo, que a 200 et 17 episcopis sub papa Zosimo acta est, presentibus et  ipsius legatis Faustino episcopo, et Philippo, et Asello presbyteris, in qua eisdem presentibus confirmata sunt et inserta eidem synodo, Africana concilia diuersis capitibus, de quibus Celestinus, et Symmachus, et Hadrianus quedam uidentur in suis decretis inserere. Et quoniam aduersarius, dum rationi succumbit, auctoritatem infamat, sciendum est quoniam omnia concilia siue uniuersalia, siue prouincialia, que ante Chalcedonensem synodum acta fuerant, postea confirmata et corroborata fuerunt in eadem cap. 1, quod ita se habet: Regulas sanctorum Patrum per singula nunc usque concilia constitutas, proprium robur obtinere decreuimus. Nam Chalcedonense concilium a 630 Patribus sub Leone papa  gestum, est eius auctoritatis ac firmitudinis, ut quisquis eius soliditatem non tenet, cuiuslibet uite atque actionis existat, ut B. Gregorius ait, etiamsi lapis esse uideatur, extra Dei edificium iaceat. Sed et de auctoritate canonum apostolorum, qui per Clementem Romanum pontificem de Greco in Latinum translati dicuntur, quorum etiam auctoritate uII uniuersalis synodus Patrum CCCL et idem Gregorius in suo Registro uti uidetur, de quorum, inquam, et quorumlibet aliorum canonum auctoritate Anastasius Romane Ecclesie bibliothecarius in prologo eiusdem uII uniuersalis synodi, quam de Greco in Latinum transtulit, Ioanni uIII pape ita scribit: Predecessore uestro PP. Stephano et apostolatu uestro decernente non tantum solos apostolorum quinquaginta canones  Ecclesia recipit, utpote tubarum Spiritus sancti, sed etiam omnium omnino probabilium Patrum, et sacrorum conciliorum regulas et institutiones admittit, illas duntaxat que nec recte fidei, nec bonis moribus obuiant, sed nec sedis Romane decretis admodum quid resultant, quin potius aduersarios potenter impugnant. Epistolas autem Clementis ad Iacobum, contra quas quidam garrire uidentur, authenticas ostendunt successores eius Anacletus et Alexander, et quidam alii pontifices, et a Deo Benedictus monachorum pater, qui ex illis plures sententias in suis scriptis inseruerat. Sed et de apostolice sedis auctoritate hic plurima congessi. Quedam etiam de opusculis B. Hieronymi, cuius eloquium, ut Augustinus de eo ait contra Iulianum, ab Oriente in Occidentem instar  solis refulget. Quedam de opusculis beatorum Cypriani, Ambrosii, Augustini et aliorum Patrum. Et omnimodis operam impendi ut essent plenissima auctoritate que hic congessi. Quoniam sicut aliquos quibus hec placerent, ita non defuturos quosdam qui his inuiderent, non ignoraui. Preterea antiquum ordinem electionis seu consecrationis Romani pontificis et cleri eius huic operi inserere libuit. Nam  quidam olim in Dei et sanctorum Patrum sanctionibus contemptum ad sui ostentationem et ascribendam sibi uentosam auctoritatem, que nullis canonicis legibus stare potest, scripserunt sibi nouam ordinationem Romani pontificis: in qua quam nefanda, quam Deo inimica statuerunt, horreo scribere. Qui legit intelligat. Porro de modo docendi subditos pauca hic inserta sunt: quoniam et laboriosum et alterius operis arbitratus sum ad hoc sacram deflorare Scripturam. Potissima autem ad id operis mihi uisa sunt Euangelium, et apostolorum Epistole, et Clementis, et pastorale Gregorii, et super Euangelia homilie eiusdem 40, et 8, et 9, et 10, super Ezechielem. Et quoniam dum breuitati studeo, plurima utilia me preterire doleo, moneo curiosum lectorem  ut cum uacat, his a quibus hec deflorata sunt studium adhibeat; non ut defloratis aliquid adiungat, sed ut suo desiderio satisfaciat. Hoc itaque opus uestre paternitati dedicaui, quod non solum sancte apostolice sedi, sed omni Ecclesie et omni clero profuturum putaui. Obsecro autem legentem in Domino, ut pro meis excessibus ad Dominum intercedat.





FRAGMENTA LIBRI De priuilegiis et auctoritate Ecclesie Romane statusque ecclesiastici, et aduersus rerum ecclesiasticarum inuasores, Simoniacos et schismaticos, Guibertinos et Henricianos.




I. De Nicolai iunioris pape decreto.


Sunt autem qui obiiciunt, Nicolaum Iuniorem decreto synodico statuisse ut obeunte apostolico pontifice, successor eligeretur, et electio eius regi notificaretur. Facta uero electione, et, ut prius dictum est, regi notificata, ita demum pontifex consecraretur. Quod si admittendum est, ut ratione factum dicatur, obiicimus ad hoc confutandum, prefatum regem, et optimates eius se ea constitutione indignos fecisse: primum, quod postea, cum prefatus Nicolaus Coloniensem archiepiscopum pro suis excessibus corripuisset, grauiter tulere, eumque huius rei gratia  a papatu deposuere, nomenque eiusdem in canone consecrationis  nominari uetuere; ideoque decretum eiusdem iure irritum esse debebit, qui, cum a toto orbe papa haberetur, iuxta eorumdem sententiam eisdem papa non fuit, quasi non ex Dei, sed ex eorum tantum penderet uoluntate, quempiam quodlibet esse uel non esse. Romanus enim pontifex, ut sapientes norunt, non modo deponi non potest, sed etiam Christiano iure a quolibet non potest iudicari. Deinde quia cum in eodem decreto cautum esset, ut Rome pontificis electio a Romano clero et populo ageretur,  et postea notificaretur ipsi, prefatum uiolantes decretum, elegere  prius Cadaloum Parmensem, postea Guibertum Rauennatem, induentes eos apostolicis insignibus, uocantes apostolicos, apostatas et Antichristi precursores. Preterea autem prefatus Guibertus, aut sui, ut sue parti fauorem ascriberent, quedam in eodem decreto addendo, quedam mutando, ita illud reddiderunt a se dissidens, ut aut pauca, aut nulla exemplaria sibi concordantia ualeant inueniri. Quale autem decretum est, quod a se ita discrepare uidetur, ut quid in eo potissimum credi debeat, ignoretur? . . . . Excommunicatio autem que in prefato decreto terribiliter profertur, a Guiberto, aut a suis fautoribus indita solummodo creditur, quoniam in  antiquioribus huius decreti exemplaribus longe aliter habetur. Et hec quidem super eos ueniet, qui eam in sui fauorem ibidem indidere, et super eos qui eam timendam dicere presumunt. Super illos quidem, ut incidant in foueam quam fodere, et ut apprehendat eos captio quam occultauere, etc.



II. De Guiberto antipapa.

Post prestita domino suo beate memorie septimo  Gregorio pape fidelitatis sacramenta, et obedientiam IX [uIII] annis exhibitam, apostolicum thronum inuasit, cooperante sibi Henrico rege, quem seducendo in Simoniacam heresim, in quam idem Henricus dudum inciderat, profundius impulit, et auertit ab obseruatione iuramenti quod apud Canusium Tuscie oppidum prebuerat eidem domino pape ad integrandam pacem et iustitiam in regno, quod multa superbia et malitia perturbauerat: propter que omnia post multam deprecationem eiusdem domni pape, ut resipisceret, et sepe numero uocationem, ut satisfaceret, tandem primum excommunicatione, deinde, nisi acquiesceret, comminatione depositionis a regno, iterum, ad iuramentum satisfaciendo compulsus est. Sed postea, ut dictum  est, a prefato Guiberto, nouo Simone Mago, ueluti alter Nero seductus est, scilicet quod non oporteret eumdem ueluti tantum regem apostolice sedis iudicio cuiquam satisfacere, ac si non esset de ouibus B. Petri, et exceptus ab ea obligatione, de qua eidem a Deo dicitur: »Quodcunque ligaueris super terram, erit ligatum et in celo,« etc. Eiusdem itaque suasione prefata duo iuramenta transgrediendo; iterum, quousque resipisceret, synodali apostolice sedis iudicio uinculis anathematis obligatus est.



III. De Henrico persecutore.

Tandem prefatus tyrannus, Henricus scilicet, induratus ut Pharao, relictis ad resistendum in Germania  copiis, assumpto partim suo, partim conductitio siue gregario exercitu, Romam et suburbana eius depredationibus, ac incendii, et cedibus quibus ualuit, quadriennio deuastauit, et tandem suo Simone magis pretio quam ui inthronizato, ab eodem imperialem coronam accepit. Et paulo post cum eodem militari Northmannorum manu ducis Roberti, qui in auxilium domini pape Gregorii in Adriano degentis concite adfuit, turpissime fugatus abscessit. Et tam non fauentibus, quam non communicantibus sibi ac suis complicibus, et Rome, et omni regno suo seuissimam et diuturnam intulit persecutionem,

Huius rei causa et Ecclesie pene totius regni desolate,  et Christiana religio propemodum dissipata, et nonaginta millia hominum et eo amplius in diuersis regionibus, pseudopapa Guiberto cooperante,  cesa sunt. Qui etiam pulsis catholicis episcopis et abbatibus, sceleratos et idiotas singulis ciuitatibus, et xenodochiis, uel ecclesiis singulos, interdum autem binos, uel annuos prelatos damnabili prioris et magistri sui Guiberti Simonis mercimonio substituens, depredationibus sanctorum locorum, Christianorum sibi non fauentium, imo etiam fauentium, dum non esset qui armato resisteret, longe lateque uoluntate quidem non minus suo Nerone, sed minus possibilitate grassatus est. Sed gratias Deo, qui, ut ait Apostolus, »semper triumphat nos in Christo Iesu,« quoniam idem imperator, eius Nero, ab uxore, quam multis Deo teste prostituit, et filiis propter suam crudelitatem relictus, iam tandem non cuiuslibet regis, et ducis, siue marchionis,  sed unius femine, scilicet gloriose et Deo dilecte comitisse Mathildis, congressione adeo debilitatus est, ut uix quinquagenarius magnus Romanorum imperator incedat, iusto districtoque Dei iudicio, Dei frequentissimus uenditor et abiurator femineo superaretur triumpho, qui Dei suaue iugum a se proiiciens, sicut pater eius Belial, et immemor illius sancti regis Iob, qui ait: »Si contempsi iudicium subire cum seruo meo,« ad satisfaciendum his quorum infestissimus exstitit persecutor, beati apostoli Petri subiici dedignatus est iudicio.

Idem uero Guibertus, qui multo rectius papa demens quam Clemens dici debuit  , in oppidulo suo, quod Argentum dicitur, quasi ad sui munitionem  celsa turri fabricata prestolatur Simoniacos angelos cum quibus uolando, in puditissimas Stygias paludes corruat fractis cruribus, scilicet rebus suis, Deo nobis propitio, iam propemodum confractis, et ad nichilum redactis. Cui nemo apostolicam reuerentiam siue obedientiam exhibuit preter suum Neronem, et sceleratos complices eius, uel qui se illi propter auaritiam, »que est idolorum seruitus,« uel perpetuo, uel ad tempus, pacto iureiurando uendidere: quorum plurimi, quibus perfidia claruerat, dum exsecranda sacrificia celebrat, ne interessent aufugiebant, scientes eumdem nulli Romanorum successisse pontificum, sed prescripto modo periurum et inuasorem ac Simoniacum, Henricum uidelicet  regem, domino Gregorio pape fuisse superindictum, etc.




DESINENTE SAECULO
WILLELMUS PICTAuIENSIS LUXOuIENSIS ARCHIDIACONUS





NOTITIA HISTORICA IN WILLELMUM


Willelmus Pictauinus siue Pictauiensis, Luxouiensis siue Lexouiensis archidiaconus consignauit Guillelmi I Conquestoris, Anglie regis, cuius capellanus fuit, Gesta, scripta post annum 1066, et ex ms. Cottoniano edita in Andree du Chesne Northmannicis Paris. 1619, fol. pag. 178, 213, sed ab initio et in fine mutila. Laudant Guillelmus Gemmeticensis uII, 44, atque Ordericus uitalis lib. III Hist. eccles., pag. 503.





GESTA WILHELMI CONQUESTORIS AUCTORE WILLELMO PICTAuIENSI.







WILLELMI PICTAuIENSIS CARMINA ADuERSUS GUIBERTUM ANTIPAPAM.
(USSERIUS, Epistole Hibernice, ep. 29, not. p. 138, ex ms. cod. quondam ad succentoriam Thorneye apud Halifaxenses pertinente.


   WILLELMUS, canonicorum beati Hilarii minimus,
WIBERTO.
Ne metra contemnas tibi scripta uidere Rauennas:
Consilium sanum ne crede tibi fore uanum.
Ad cor mane cito ratione fruendo redito.
Si cor habes mundum, monstrabit te furibundum,
Qui contra celum iacis impenetrabile telum.
Te patet incautum, qui cornua ponis in altum,
Euentu tristi regnum poscens tibi Christi.
In sanis penitus in ludibrium stabilitus;
Qui sancte sedis papam fore te male credis
 Quam factus predo uiolasti corpore fedo.
Stat merito demens nomen tibi stat male Clemens,
O caput erroris per multa fluente cruoris:
Nunc manifestabit error tuus atque probabit,
Quos uelut argentum fidei probat experimentum:
Ergo quam propere tua cepta caueto tenere:
Et fastu spreto quid sis moriture uideto.
Pape prostratus transactos ede reatus;
Et ueniam quere, culpamque tuam profitere:
Est prius indultor, tamen eque criminis ultor.




AB ANNO MXI . . . .
IOANNES DE GARLANDIA





NOTITIA


Garlandius. Ioan. de Gallandia minus recte dicitur in Catalogo mss. Marquardi Gudii  . Claruit a. 1040  .

Scripsit I. De accentu lib. I, initio:

Ecclesie sacre normam qui noscere.
Exstat Accentarius ms. Cantabrigie in archiuis  .

II. Mysteriorum Ecclesie, lib. I, initio:

Anglia quo tendis tua dum  .

III. Unum omnium lib. I, initio:

Commoda neglectis dum querunt  .

Iu. Satyricorum opus, lib. I, initio:

Scribo nouam tandem satyram  .

u. Epithalamion D. Marie, lib. I, initio:

Nobilis erigitur mundi prefacta  .
Exstat epitalamium B. Marie uirginis ad honorem sponsi celestis et sponse, uersibus elegiacis, per Ioannem de Garlandia manuscriptum in bibliotheca Roberti Cottoni Claudius X, I

uI. Opus Synonymorum, libr. I, initio: 

Ad mare ne uidear latices.

Exstat sine auctoris nomine expresso, iunctum tamen aliis Ioannis de Garlandia libris, manuscriptum in bibliotheca ducali Guelpherbytana eaque parte, que olim Marquardi Gudii fuit. Persuadeor multa ex hoc libro desumi posse ad ueram uocis significationem facientia, adeoque Lexicographis futuris utilia imo necessaria. Specimen dabimus collationis institute cum Fabri Thesauro edit. 1710. Ipsum uero librum sectione II pematum medii eui ex manuscripto codice memorato dabimus integrum, obseruantes prius glossam quamdam codici ascriptam auctorem libri facere magistrum Mattheum uindocinensem, uel illius discipulum Ganfredum.

uII. Liber De equiuocis. Forte idem scriptum est quod sine auctoris nomine inscribitur Carmen de nominibus et uerbis latinis equiuoce significationis cum commentario, in Catalogo librorum manuscriptorum, quos Antonius a Wood legauit Academie Oxoniensi  . Est altera pars libri De synonymis, quod ex uersu 38 libri Synonymorum colligitur. Exstat manuscriptus liber in eodem codice Guelpherbytano. Integrum tamen nunc exscribere nolo ne historia nostra uersibus obruatur. Primas solum eius lineas dabo.

uIII. Mysteria Ecclesie. Non differre credo hunc librum a superius n. 2 adducto, Baleumque in initio scripti exprimendo falli. Exstat liber manuscriptus in memorato Codice Guelpherbytano, ex quo prologum operis et primum caput decerpam:

IX. De orthographia liber. Exstat et hic manuscriptus in codice laudato Guelpherbytano, in cuius exemplaris fine leguntur uerba: Explicit liber de ortographia, cuius Ioan. de Garlandia fuit causa efficiens, et notandum quod extraxit istum librum de maiori uolumine Prisciani.

X. Cornutum siue Disticha, lib. I  .

XI. Ioannis de Garlandia liber metricus exstat inter codices manuscriptos in edibus Iacobeis n. 777 



IOANNIS DE GARLANDIA OPUSCULA.






OPUS SYNONYMORUM.


 Ad mare ne uidear latices deferre, camino
Igniculum, densis et frondes addere syluis,
Hospitibusque pyra Calabris, dare uina Leeo,
Aut Cereri fruges, apibus mel, uel thyma pratis,
Poma uel Alcinno, uel mollia thura Sabeo,
Ad ueterum curas curo superaddere nostras.
Sed dare lac pueris, proponens pauca, pusillis,
Quos solum ditant materne munera lingue.
Sermonis tribuo pueris elementa latini,
Quorum multiplicem lector preconspice fructum.
Quisquis abundare cupit in sermone latino,
Atque reseruare, que mens cito lubrica fundit,
Eligat e multis hic mutatoria uocum.
Ut diuersimode rem significabit eandem,
Edocet equiuocis opus hoc, synonyma iungens
 uersibus, et ricinis [lege ricmis pro rhythmis] ut uocum copia detur.
Exemplis uariis breuis, et producta, docetur.
Sub multis plures res, unam uoce sub una.
Ut fieri semper, quod fit plerumque, putamus.
Fallimus hinc alios, et ab ipsis fallimur ipsi.
Est opus idcirco cognoscere, qualiter et quo
Aequiuocis ab uniuocis synonyma distent.
Significat multas res unius rationis.
Uniuocum, sicut homo particularia signat;
Aequiuocum celat sub eadem plurima uoce,
Quorum nomen idem, ratio diuersa sub illo est.
Quod natat, equore; splendet, in ethere; latrat, in ede,
Significat triplici canis hec tria sub ratione.
 Diuersa significant una synonyma uoce:
Ut mucro; gladius; ensis: res una uocatur
Nominibus. Rebus his eadem res significatur.
Sed quia dactylici sunt multa uocabula metri,
Qui legem fugiant operi, quibus est opus, isti:
Quod breue longari placet, et longum breuiari:
De multis ualeant ut uersus parte locari.
Non aliter poterunt synonyma consociari.
Particulis opus hoc placuit complere duabus:
 Multiuocis prior, equiuocis pars altera cedit,
Ut querenda loco statuantur singula certo.
Hoc alphabeti geminus discriminat ordo.
Pluribus officiis anime sunt nomina plura:
Dum sentit sensus, ratio dum indicat; est mens
Dum quid commemorat  ; animus dum cogitat  ; est cor
Quando quid affectat; cum uult est dicta uoluntas.
Spiritus est anima, manes, perfectio, uita,
uis, endelechia, natura, potentia, uirtus
Interior, uel homo; predictis additur umbra  .
Orcus habet manes  ; animabus corpora uiuunt,
Spiritus in celis; umbre per busta uagantur  .
Aula, atria, castra, palatia regia regum.
Aliger, ales, auis, uolucrisque uolatile, prepes.
 Si sit auis specie capio, sit garrio uinctum.
Auspicor, auspicium, simul auspex; Aucupor, auceps.
Augur, et augurium, simul auguror, efficiantur.
Dic arcas, thecas, cistas, uel scrinia, capsas.
Capsula, capsella, de capsa diminutiua.
Arduus, excelsus, celsus, sublimis, et altus,
Summus, et elatus, sublimatusque, leuatus,
Et sic sublatus predictis associatur.
Auxilium, uel opem, suffragia dic, uel asilum,
Presidium, uel subsidium, quibus adde iuuamen,
His adiumentum, simul adiutoria iunges,
His adminiculum simul addas, opitulamen  .
Et de propitio fit propitiatio nomen.
Torrens, flumen, aqua, fluuius, lacus, undaque, lympha;
 Dic riuos, latices, puteos, dic stagna, paludes;
Illis addatur amnis, simul atque fluentum
Amnis iungatur, Aqua mediarana  uocatur.
Glarea, uel gyphus, glis est, argilla, bitumen.
Glis animal; glis terra tenax; glis lappa uocatur: 
Ris  animal; sis terra tenax; tis lappa uocatur:
Sic genus istius dignoscitur et genitiuus.
 Est sarcago  , patella, lebes, cacabus, uel ahenum.
A pateo dicas patinas  , coniunge patellas.
uas dico patinam, sed quod tegit esse patenam  .
De sarcos et ago, sic est sarcago uocata  :
Nam sarcos grece, caro dic esse latine.
Affecto, uel amo, cupio, desidero, glisco  ,
Opto, uel ammiror  , aueo, uel gestio, capto,
Ambio, quod facit ambitio, simul ambitiosus
Est rector currus, auriga, uereda uocatur.
Plaustrum, plaustellum subit eis annumerandum.
De ueo dic reda dictum reor esse ueredam  .
Aurigaque suum dant aures et rego nomen.
Sunt supra redas partes epyreide  dicte.
 Porcus, aper, uerres, mas est; sus, porcaque, scropha
Femina; sed sucula, porcellus, diminutiuum.
Sus, suis. Ex illa caro debet esse suilla.
Scrobs scrobis est fouea. Hec scobs scobis unde fit illa
A scrobe dic scropham  cui rostro terra cauatur.
Et qui uerrit humum uerres de uerro  uocatur.
Est ueruex, aries, cui uirtus est generandi.
Fit bino de dente bidens. Dic esse bidental
Fulmen, quod cecidit ubi uictima facta bidente.
Sed cum balatu balantem balo figurat.
Sacrificans ouat. Ex ouibus fit ouatio, plausus.
ueruex in capite uermem gerit. Aries ita.
Hinc ueruecine carnes dicuntur ouine.
Adstruit, affirmat, asseuerat: tria sunt hec.
 Asserit est quartum, que signant quatuor unum.
Annuo, concedo, simul admittoque tibi do.
Abdicat, et contradicit, negat, abnuit, inficiatur,
Obuiat, et renuit, his unum significatur.
Cum suffragatur, iuuat, adiuuat, auxiliatur,
Subuenit addatur, succurrit propitiatur,
Si permittatur a metris opitulatur.
Subtrahit, attollit, subducit, et eripit, aufert,
Surripit, et spoliat, asportat res alienas,
Priuat, predatur, defraudat eis sociatur.
Conuenit, alloquitur, pariter compellit et inter
Pellat, et affatur predictis associatur.
Auget, et augmentat, exaggerat, et coaceruat,
Aggerat, accumulat, congestat, congerit, addit,
 Ampliat, amplificat, apponit, et adiicit una,
Cum supradictis assuit, adiungit, adunit.
Arcet, compescit, inhibet, cohibetque, cercet,
Refrenat, reprimit, angustiat, atque coarctat,
Cogit, constringit, angariat, arctat, et angit,
 Urget, compellit: his sensus conuenit idem.
Indignans onager seruire per arua uocatur,
At supplex asinus seruili lege ligatur,
Fetus asellus erit. Similantur moribus illi
Qui non accipiunt doctrinam pectore duro.
Dicitur accusans equales atque minores;
Dicitur incusans maiores et meliores;
Sed scelus excusans minuit, renuitque recusans.
Quod dat iudicio iudex, adiudicat; et quod
Aufert iudicio iudex, abiudicat illud;
Et litem dirimens partes diiudicat inter;
Et quos suppliciis affligit, iudicat illos.
Iudico te, damno; tibi iudico, commoda quero.
Artificis nomen opifex assumit, et actor.
Inuenit autor; agit actor; res ampliat auctor.
 Autor ab autentim sine C; de se dicit actor,
A sine u ab ago uenit; auctor ab augeo cum C.
Est auidus, cupidus, et auarus, et ambitiosus;
Diuitias cupidus capit, ambitiosus honores.
Inter se distant timidus, temerarius, audax:
Linquit omittenda, facit audax aggredienda;
Cessat ab audendis timidus simul et fugiendis;
Audet omittenda temerarius et facienda  .
Nutrit, fomentat, reficit, fouet, et refocillat,
Pascit, alit: sensus his uerbis conuenit unus.
Hinc nutrimentum deducitur, ac alimentum,
Fomentoque comes simul ac alimonia, fomes.
Inter se distant albescit, et albet, et albat
Albicat, albificat. Transire sinas duo prima.
Inchoat albescit; minuit simul atque frequentat
 Albicat. Istorum celebratur utrumque solutum.
Candeo, candesco non transit. Candido transit.
Dicitur unguentum, cataplasmaque, nardus, aroma.
Fetet aromaticum, Sileni quod prestat odorem.
Non redolet, sed olet, quod redolere solet.
Debet fex olei sedimen amurca uocari  .
Est anus uetula, minuit sed anicula sensus.
Dum se curuat anus, uelut antrum sibilat anus.
Augur, sortilegus est, diuinator, aruspex,
Additur ariolus. Dicitur hinc ariolari.
Atque mathematicus illis sociatur, et auspex.
Unum significat arbor et robore stipes.
Stips stipis est opulus, sed stipes stipitis arbor.
Stipo constipo, stipendia dicimus inde.
 Arbutus arboris est species, sicut arbuta fructus.
Stips stipis est obulus; indeclinabile pondus.
Illinc est natus dispondius  as geminatus.
Astera pars assis semis duo tertia bisse
Cussis, quincussis occussis ac inde decussis,
 Dicitur assiduus studio sibi continuare,
Dicitur assiduus diues ab asse dato.
Calliditas, astutia, et cautela, uel astus,
His prudentia, uel astutia, uersutia consocietur.
Exigit, ac peragit, facit, efficit, ac operatur,
Patrat, agit, complet, consummat, perficit, implet.
Exsequitur, claudit, concludit terminat, atque
Desidit, et sinit, medios deducit in actus.
Promptuaria, uel cellaria, dic apotecas.
De primo primus qui promptuaria seruat.
Est apotheca domus, cui uictus traditur omnis.
Est hypotheca rei non mobilis nec domus aruum.
Rerum mobilium traduntur pignora pugno.
Pignora natorum dicuntur, pignera rerum.
Sed quia lex docuit pro pignore pignora poni,
 Nuncupat, appellat, cognominat, et uocat ista.
uociferat, censat, sensu iunguntur eodem.
Applicat appellens appello nomine quamuis.
Ostia que reserat, aperit, panditque, recludit,
Eiusdem sensus depessulat additur istis.
Hec tria iungis: usurpat, et presumit, et audet.
Sulcat, arat, uersat glebas, colit, excolit agros.
Alget, et algescit, friget, frigescit, et inde
Algidus, ac algor, pariter maris ala uocatur,
Ac infrigatur predictis associatur.
Ara, uel altare, domini uel mensa uocatur,
Atque tripos dici consueuit Apollinis ara.
Aras inspiciens hinc detineatur aruspex.
Induit, ac operit, amicit, uestit, tegit, atque
uelat: predictis sensum largitur eundem.
 Est globus, atque strues, uel aceruus, cumulus, agger.
Est glomus, hinc glomero, globo, conglobo nascitur inde.
Dic anachoritas, reclusos, ac eremitas.
Ex eremo uenit hic. Sed ab ana nascitur inde.
Hinc anachorite quasi corde superna colentes.
Ambulo, uel gradior, eo, uado, perambulo, pergo,
Additur his spatior, uel uenero, uel proficiscor.
Dicit aue ueniens, salue, ualeque recedens.
Amussis, perpendiculum, quod regula signat.
Hinc ex amussim quod dicitur indubitanter.
Celestem dic aue tibi significare salutem,
Unum mussare signat, et idem dubitare.
Obliquo, sinuo, curuo, simul arcuo, linquo:
 Omnibus his uerbis sensus dedit usus eandem.
Balsamus est arbor; sunt balsama dicta liquores;
Arboris emanant opobalsama cortice cesa.
De foliis effecta scias folibalsama tristis.
Trita uel incisa faciunt colobalsama ligna.
Est uitis Bacchus sator, fore bacha sacratos
Quemlibet insanum baccari dicimus inde.
uiuunt insane qui bacchanalia uiuunt.
Sustentamentum, columen, basis, atque figura
Pes proprie fruitur sustentans, atque columna
Basilios grece, rex dicitur esse latine.
Hinc scio basilicum nasci, simul et basiliscum.
Baro baronis grauis ac autenticus est uir.
Signat idem barrus, elephas simul, et elephantus,
 Nam barres grece, graue dicitur esse latine.
Lanigeras, uel oues, balantes, atque bidentes
Dicimus: eiusdem tot nomina sunt animalis.
Esset in his si non uitaret ouicula uersum.
Balteus insignes matronas aureus ambit:
Hunc auro mixta texerunt serica fila.
Beta, maguderim caulem dic esse secundum,
Hinc adiectiuum nomen betasius exstat.
Significat idem bilis offensa, rancor et ira.
Sed proprie bilis est humor fellis amarus.
Ex geminis libris constat mensura bilibris.
Dicuntur bifores gemine ualue ceuntes.
Intono, uel resono, reboo, mugio, clamo.
A boo buccella sunt, bucula, bucca, boatus.
De cano, de bucca, cum buccinia, bucula furit.
 Os oris bucca, minuit sed buccula sensum.
Infantum buccas, ocella uel oscula dicas.
Est buccella cibus quantum semel accipis ore.
Inter se lituus, tuba, tibia, buccina distant.
Ex lituo gracilis sonus exit, grossior illis
A componenti sortitur buccina nomen.
Bubo, bubastus, bos, bostar, bucria, buris,
Bubalus, et bulcus, bucrilus, buglossa, bubulcus.
De boo preterea fit bosforus, atque bootes.
Est bostar statio bouis; est curuamen aratri
Buris; bubastus tumidis est uua racemis;
Bos paruus buculus; sed bubalus est boue maior,
Forme consimilis est alterius speciei.
Sunt pisces bulbi, sumant armenta bubulci.
Lingua bouina sonat, gramen buglossa uocatur.
 Sed cornuta sonat animalia butria grece.
Sed uia bosforus est bouis appellata meantis.
Arctoo defixa polo stat stella bootes.
Est bufo, rana, ranunculus, atque rubeta.
Est bombex uermis, egestio digerit eius.
Serica, fit testis huius bombicina uestis.
Turpis auis bubo, turpissima bellua bufo.
Res eadem blata, uespertilioque uocata:
Hinc declamare garritu sit blaterare.
Grecia consueuit beta rana uocitare,
Sicut in Isidoro scriptum reperitur Ibero,
Et bene si numeras agredula iungitur istis.
Mercedem cursus brauium uictoria donat,
Ast imbrumatus omnis qui negligit escas.
 Bractea, bracteola, tenuissima lamina fertur.
Imber, hiems, bruma, tribus his res una uocatur:
Sed nomen bruma trahit a breuitate dierum.
Namque brachos grece, breue dicitur esse latine:
Fertur ymera dies. Componunt hec duo brumam.
Brucus, acelaber, res una locusta uocatur.
Hinc tres etates tria nomina dant animali:
Tunc breuis est bruchus; cum de tellure leuatur,
Dicitur acalaber; postquam fit adulta, locusta.
Nomine concordi quasi longam dicimus hastam
Conflictus, bellum, congressus, et ala, duellum.
Obsidio, mars, atque rebellio, prelia, pugna,
Sunt acies, guerra predictis associanda.
Est fortunatus, felix, faustusque, beatus,
Detrahens atque beans trabea dic et trabeatus.
 Res eadem femoralia sunt, perizomata, brache.
A bracos bracale uenit, lumbareque lumbis.
Fiber, idem castorque, biuer, castoria cuius
Fiunt testiculi castratos dicimus tamen.
Unum significat boletus, tubera, fungi,
Quos fructus terre faciunt concursus pluuiarum.
Additur asparagus. His sensus conuenit unus.
Dragma, uel aureus, uma, besantius, atque talentum.
Sed dragmam proprie speciem dic ponderis esse.
Est neutrum dragma tibi, dragmatis est genitiuus.
Questio dramaticum dicas genus esse loquendi.
Dragma melos pondus, sic dragmatis est genitiuus.
Sed sit genitiuus dragme, pondus tibi denotat esse.
Pulcher, formosus, procerus, uel speciosus,
 Agnosce procerem: Iuuenalem suscipe testem.
Splendidus, egregius forma, specieque uenustus,
Preclarus, nitidus, bellus, pariterque decorus.
Cunctorum procerum corpus dic esse procerum.
Marsupium, bursa, forulus, loculusque, tumetra.
Est canis, est catulus, leporarius, atque molossus,
Ne metra precarium odor insecus esset in illis.
Aether, et ethera, polus, celum dicatur olympus.
Est latrina locus idem, cacabunda, cloaca
Signat idem; quasi triste legens tristega uocatur.
Chorda, fidis, restis, et funis, funiculusque,
Quo tu suspendis fures torquinus habetur.
Est antemna, rudens, amentum iungitur istis.
Dic a rudo rudens. Fidicen fidis et cano format.
Ambulat in fune, funambulus inde uocatur.
 Cantharus, et patera, calices, uel pocula, crater,
Scyphus, apud ueteres tractantur cornua, concha,
Cimbia, uel calathos, carthesia iungimus istis.
Deque spata credas sic dictos esse spadones.
Est cophinus, calatus, cum sporta sportula, corbus,
Quam lus quaxillum simul istis associandum.
Fiscina, fiscella, quo caseus efficiatur
uas est, uas lactis multtum, multraleque dicas,
Quod de mulgere sibi nomen constat habere.
Balteus, et cropheum, cinctoria, cingula, zona,
Sunt ocree, calige, quos tibi gestat amictus.
Camisiam, simul interulam rem dicimus unam,
Additur his alias subuncunla, subirara uestis.
Crudus, crudelis, austerus, et improbus, atrox,
Est ferus, atque ferox, uiolentus, acerbus, et acer,
 Impius, immitis, seuus, molestus, et asper,
Asper inhumanus est, tyrannus sum, atque proteruus,
Toruus, indomitus his iungitur, atque seuerus.
Est chorus, atque cohors, conuentus, concio, cetus,
Dic consortia, contubernia, dicque choream,
Turma, phalanx, acies, societur cuneus istis,
Est sex centorum sexaginta legio sex,
Ut numerum peragas super hoc sex millia iungas,
Sed quingentorum ceterum dic esse cohortem.
Conuentus, conuenticulum, manus additur istis
Istis, consilium, simul et constabula iungas.
Cymbala, campana, nola, tintinnabula iungas.
Campus, agellus, ager, rus, hortus, et hortulus, aruum,
 Quem colit assidue uenit hortulanus ab horto,
uela, uel aulea, cortine sunt anabastra,
Cortine limbus est peripetasma uocatus.
Dicimus aulea, quod distenduntur in aula.
Cum sit ana sursum bachique gradus ana
Certamen lites, rixas, et iurgia uites,
Est contentio, uel distentio litigiumque,
Adsit agonia quando coniungantur agoni.
Est coma, cesaries, crinis, pilus, atque capillus.
Credo cesariem maribus tamen appropriatam.
Fit de compta coma mulieribus appropriata.
Pars prior est currus capitis derasa pilorum
Anterior capitis pars crinis densa pilorum,
Dicitur hinc currus, quia circumgestat alauda,
Est iuba quadrupedis, porcorum seta uocatur,
 Cesariemque uiri, comam proprie mulieris.
Huius et illius bene dicitur esse capillus.
Laurea, cernane, sertum diadema, corona,
Addas aureolam, quo pauois sic data dictam;
Et duo quod demat credo diadema uocatum,
Finem principium sicut facit omne rotundum.
Utendo generale dic currum, curriculumque,
De ueho uehiculum, quod uersibus est alienum.
Horum do species hic que subscripta sequuntur:
Reddas quadrigas, carpenta, uel esseda, bigas,
Istis pilentum, fartagum, iunge libramen.
Testudo, cithara, chelys, et lyra dic unum.
A cithara cithariso uenit, simul et citharedus.
Hinc lyricum carmen, lyricen, lyra cum cano format.
 Pollice tango lyram, facio cum uomere lyram.
Deliros inde fatuos censere solemus,
Et delirare discordes inde feruntur.
Ambigit, et dubitat, et fluctuat, hesitat, heret,
Nec nisi predictis musso suppeditat istis.
Est domus, atque doma, presepe, domuncula, tectum,
Aedes, ediculas, habitacula, dic stationes,
His pastoforium, magalo, tuguria iungas,
Atque mapale, casa, sic ypepis, mansio iuncta
Lar, et domicilium, quod tecti pars una uocatur,
Est hera, uel domina, mulier, matrona, uirago.
Doctor, et instructor, monitor, pedagogus et actor,
Corrector, simul his didascalus, atque magister.
Destruo, dissoluo, populor, consumoque, uasto,
 Diruo, dispergo, subuerto, dilapidoque,
Dic dumos, frutices, et rubos, arbusta, fruceta,
Deque rubo dictas bufones crede rubetas.
Arboris et fruticis loca sunt arbusta, fruceta.
Que crescunt instar fruticis fruticare uidentur.
Diuitie, uel opes, census, pecunia, gaze,
Est opulentia, uel possessio, peculiumque,
Res et proprietas: hinc proprietarius exit.
Esca, dapes, epule, cibus, atque cibaria, pastus,
Pabula sunt etiam, conuiuia, uictus, et esus,
Ientamen mane, ientacula dicimus inde,
Sed contra sumptum ueniunt obsonia sepe,
Atque die media dat prandia debitus ordo.
Est sonipes, uel equus ferus, equiferusque, caballus,
 Istis quadrupedes, simul emissarius addes,
Est manus magnus dextre dextrarius aptus.
Redde uectores, nos dicimus esse ueredes.
Dicimus eunuchos, castratos, siue spadones,
Si quod metrum sinet his cuintitulatus in istro.
Castratos natura facit, uiolenta spadones
Efficit improbitas, eunuchos sola uoluntas.
uocibus his sensus uerbalibus accidit unus:
Coniecturo, reor, uel coniicio, uel opinor,
Autumo, coniecto, uel suspicor, estimo, credo.
Fossa, specus, fouea, spelunca, cauerna, uel antrum.
Scrobs scrobis est fouea, sed scobs scobis utitur illa.
Traco, anfractus, cauus his addatur abyssus,
 Unde fluunt imbres, celi cataracta, meatus.
Mancipium, famulus, et cliens, et uerna, minister,
Atque ministrator, puer, assecla, uernula, seruus,
Satrapa predictis coniungitur, atque satelles.
Cancellus, porus, forus, atque fenestra, foramen.
Cancellum muri quadratum dico foramen,
In quo sunt solite sibi nidificare columbe.
Cancellus templi pars intima dicitur esse.
Est cancellare quod semper damnanda notare:
Nomina per medium quod signat linea ducta,
Quod male scripta linit, hinc cancellarius exit.
In cruce cancellat pro nobis brachia Christus.
Raptor, uel predo, latro, latrunculus, et fur,
Sunt et stratilites, abigei, uespiliones.
Tempore nocturno fur aufert, latro diurno;
 uispilio quasi ui spolians de iure uocatur;
Quos clam stratiletes quasi strata dico latentes;
Qui pecus et pecudes abigunt sunt abigei;
Raptoresque maris pirates quoque dicimus esse.
Gratulor, exulto, letorque, plaudoque, resulto,
Gaudeo tripudio, uel ouo, cum iubilo, psallo,
Iucundor, simul exhilaro, sit in his hilaresco.
Gladius rumphea, uel framea, uel mucro, uel ensis,
Additur his sica, sicarius exit ab illa.
Est stilus, et graphium, calamus scriptoribus aptus.
Atque pugillaris dictus capiente pugillo.
Gibbus uel struma proprie pars turgida dorsi.
Illinc gibbosus, strumosus dicimus illinc.
Horreo, formido, metuo, timeoque, tremesco,
 Et tremo, cum paueo, trepido, paueoque, pauesco
Ignis, et igniculus format focus, atque caminus.
Est rogus, atque pira, fornacula iungimus illis.
Insanus, uehemens, uecors, uesanus, et excors,
Secors et demens, bachans, et stultus et amens
Tartarus, infernus, acheron, stix, orcus, auernus,
His erebum, baratrum coniungunt, atque gehennam.
Est iuncus, scirpus, bibilus, papirus, arundo,
Cum canna, calamus predictis associatur.
Suffio, turifico, suffimigo, cum quibus addo
Incenso, sensum dedit istis usus eundem.
Suffio dematur quod sic autore probatur,
Et suffire locum sumpta propriauit acerra.
Interimit, perimit, interficit, et necat, occat.
 Occidit, mactat, extinguit, siue trucidat,
Suffocat, iugulat, funestat, siue sugillat,
Mortificat, truncat, determinat, exanimatue.
Ianua, porta, fores, bifores sunt ostia, ualue.
ueneficas, magicas dicas, lamias quoque, sagas.
Istis signatur eadem, quibus associatur,
Hinc incantatrix, sagana, prestitigatrix.
Histrio, uel palpo, mimus, uel gesticulator,
Est epulo, nebulo, parasitus, scurra, legator,
Sic pantomimus, comedus, uel ioculator,
De serpente nepa dictis his adde nepotes.
Calx, scrupus, et scrupulus, mola, calculus, atque molaris,
Addatur cautis que sepe fit obuia nautis,
Petra, lapis, saxum, populus, silicesque, lapillus.
 Est chorus, et stratum, lectus, choreuma, grabatum,
Accubitus, his dormitoria iunge, cubile.
Phebe, uel luna, cyntania, mena,
Ac nouitas lune neumenia dicitur inde.
Cartula, uel carta, codex, liber, atque libellus.
Si breue longari licet et longum breuiari.
His codicillus coniungitur, atque uolumen:
Gustu libellum, uisu cognosce libellum.
Subligar est ligula, caligas que subligat alte,
Iunge luto, cenum, quibus adde uolutabra, limum,
Hinc cenolentus, illimus dicitur inde.
Dic mare, dic salum, dic equora, dicque profundum,
Hic pelagus, pontum, freta, iungas bicaterassum,
 Dic amphitritem, quia circuit et terit orbem.
Est meretrix, scortum, thais, lupa, capra, chimera,
Post nouam, prostans, nouaria iungitur illis.
Gausape, mensale, mappas, manutergia dicas,
Addas mancile manibus quod tale uocatur.
Miles eques, tyro, tyrunculus, atque quirites,
Atque neoptolomus, nouus est regnator in illis.
Materiam, uel materiem, dic esse domorum;
A paritate uenit paries, que iungitur istis.
Sed muros proprie, uel menia, dicimus urbis.
Dicitur ac uallum, palus, ac uimine factum:
Hinc inuallare res est includere uallo.
Sepibus, et septis, includitur hortus, et aruum.
 Indago siluas, siluis et latentia claudit:
Indagare hinc res explorare latentes.
Intimat, insinuat, enucleat, atque reuelat,
Insignat, retegit; edisserit, atque retexit,
Duplicat et pandit, euo dat, promit, et edit,
Nunciat, exponit, elucidat, atque serenat,
Explicat, exercet, declarat, uel manifestat,
Exprimit, et reserat, propalat, indicat atque
Notificat: uerbis his sensus conuenit idem.
Expedit, euoluit, aperit, nudatque, recludit.
Interit, occumbit, mortem signat uiolentam,
Interit; exspirat, moritur, defungitur, atque,
Occumbit, uel obit, dissoluitur, exanimatque,
Ad naturalem concordant cetera mortem.
Excidit, exhalat, decedit eis sociatur.
 Et potes illud idem complexa dicere uoce:
Tollitur e medio, nature debita soluit,
Nature debita nostre generale tributum,
Clausit presentem supremo funere uitam,
Carcere corporeo resolutus spiritus exit,
Mortuus est mundo uicturus postea Christo,
Presentis uite cursum feliciter terminauit,
De corporeo spiritus se relaxauit ergastulo.
Funus, et exitium, letum, mors, excidiumque,
Adde necem, uel perniciem, simul et libitinam,
His obitum, simul interitum, coniungito fatum,
Que de mininie libeat, sic est libitina uocata,
His exterminium, simul occasum socieris.
Est linter, lembus, scapha, prora, liburna, faselus
Nauis, nauicula, puppis, ratis, atque carina
 Est cum classe, sclaria, uel mortaria, chelox,
Cimba, biremis eis coniungitur, atque triremis.
Quam regit ordo triplex hanc dicimus esse triremem.
Strenuus, ingenuus, illustris, uel generosus,
Insignis, preclarus, et inclytus, egregiusque,
Istis patronus, presignis, nobilis assint.
Lucus, silua, nemus unum, uirgulata, uiretum,
Istis arbustum sociemus ab arbore dictum,
Lucarius luci custos est, hic luce lucatur.
Necto nemus, silua sileo, sed luceo lucus.
Retracto, refero, et retexo, recenseo, narro.
Negligit, et spernit, aspernaturque, refutat,
Contemnit, renuit, simul abnuit, atque recusat,
Sic paruipendit, et uilipendit in istis.
 Stragula, cento, toral, puluinum, culcitra, lodex,
Est et plumare, sed fulta tapetibus addas,
Cum ceruicali ceruicidante calorem.
Lunula, luna, nychelides, torques, et inaures,
Flammea, flammeolum, cum unca, fascia, peplum,
Dextreolis, addas armillas, atque monile,
Sic cum cernale, spinter, uel fibula mitra,
Annulus, et gemma, lymber, chirotheca, thiara,
Istis pileolum coniungas, atque galerum,
De tricatura mulieribus est sua cura.
Urceus, urceolus, est urna, uel amphora, testa,
Olla uel hydria, uas uini dic esse lagenam,
Obba, uel onophorum, simul orca, fidelia, uas est,
Ampullas, phialas predictis associamus.
 Fornix, prostibulum, genedea, turpido, lupinar.
Sumen, et aruina, sagimen, pinguedo, sagina,
Abdomen, uel adapes, predictis adde popisma,
Predictis tegedum coniungas, atque proseuta.
Sarcina, sarcinula, pondus, clitellaque, fasces,
Prima quam fertur sibi posuisse lagenam
Cibum quod notes, fasces dicuntur honores,
Fasciculum, et onus, globus, moles, et aceruus.
Panes, artocopus, pastilla, liba, placenta,
Iungitur arthocrea, simul arthocaseus illis,
Et quia materia fruitur uice materiati
Additur his simila, pariter similago, siligo.
Pallia, palliola, clamys, cum ciclade, palla,
Ac abilis, manibus, mantellus iungitur illis,
Dant pelles pallis, matrix bene, et cirogallus,
 Id quoque cuniculis dant cisimus, et lerones.
uestes que fuerint de solis pellibus hec sunt:
Pellicium, reno, quibus endromade socientur.
Paruulus et pusio, puer, infans, atque pusillus,
Inde pusillanimes animi ratione pusilli.
Lethofagus, cyrces, sunt acroceramina syrtes,
Sirenes est cumque ceramina, scilla, caribdis.
Fluminis est uortex, ponti dic esse caribdim.
Pellis, pellicula, cutis, atque cuticula, tergus.
Est cum carne caret cartu, cutis associatur.
Est caro cum coreo tergum, tibi tergora pellis.
Priscus, et antiquus, annosus, et inueteratus,
Decrepitus, uetulus, uetus, emeritusque, senilis,
Longeuus fit in his, sic pristinus, atque metreta.
Segnis, inersque, reses, piger, ignauus quoque deses,
 Torpidus, et tepidus, cessans, torpensque, remissus,
Igne animi uacuus, ignauus dicitur esse,
Desuescit deses, et iners dormitat in arte,
Igne sine est segnis, resides reor a residendo
Dictos, sed pigros pedibus quos dicimus egros.
Libra, librans, trutina, pensum, pondusque, statera,
Lanx simul, examen, erit equilibris in istis.
Appensum, stater est. Trutinam dic esse stateram.
Examen apis est, examen lingua bilancis.
Rores, et pluuie, nimbi dicuntur, et imbres,
Roscida de rore fuerit, sed hybernus ab imbre.
Baiulo, gesto, fero, sustento, subleuo, porto;
Gestio si cupio, gesto si pondera porto.
 Pergo uel gradior, adeo, uado, uel proficiscor,
Predictis societur eo, uel itinero, uerbis.
uestigo, scrutor, exploro, queroque, rimor,
Scitor, uel indagor, precunctor, sciscitor addo.
Rete, sagena, plaga, cum casse, sagenula, lima,
Reteque, reticulum, de retis retia dictum,
Hinc irretire quod dicitur illaqueare.
Rusticus, agricola, rudis, ruralis, agrestis,
Et, cum ruricola, societur uillicus istis.
Custodes ouium nos dicimus opiliones,
Archimandritos constat quos esse uocatos,
Mulio sed custos mulorum dicitur esse,
Ad quos cura boum spectat dic esse bubulcos.
Inter se distant simul orbiculare, rotundum:
 Hastam dic teretem, pomum dic esse rotundum.
Effigiem pomi retinet sic sphera, uel oui,
Spherica de sphera sic creditur esse uocata.
Regredior, repetoque, remetior, atque reuertor.
Repturio, remeo, redeoque, recurro, recurso.
Pessula, sunt obices, seraque, repagula, uectes.
Dic parmas, clypeos, ancile, uel egida, scutum,
Pelta, rotundatur, clypei pars umbo uocatur.
Est callis, trames, est orbita, semita, limes
uiculus, et uicus, est publica strata, platea,
Est biuium uia duplex, est triuium uia triplex,
Sospita, quadriuium dic quatuor esse uiarum,
A callo callis, sed ab orbe, fit orbita, turmis
A transcendo uenit, sed iter dat semita semis.
Sol, titan, phebus, titulus uenit hunc, et ephebus.
 Scammum, scabellum, subsellia, sella, scamellum,
Predictis pluteum, sedemque, sedilia iungas.
Est seges, atque ceres, sunt fruges, et sata, messes:
Cum seritur, seges est; sata, cum radicibus herent;
Fruges, cum fruitur; sunt messes, quando metuntur;
Deque creando Ceres fertur quia res creat omnes.
Dicitur annona quam postulat annuus usus.
Est mausoleum, pollandum, tumba, sepulchrum,
Sarcophagus, bustum, tumulus, uel piramus una,
Dans monimenta necis coniungitur his monumentum.
Seminium, seminarium, sementis idem sunt,
Semina iungantur predictis a sero dicta,
Et sementa res est a sero semina nata.
Discus, et catinus, lanx, et scutella, perapsis,
 Sic de lance bilanx, parasitus nomen, perapsis.
Est consors, socius, comes, collega, sodalis,
Dat sors consortem, comitem uia, mensa sodalem
Missio collegam, socium labor efficit idem.
Signifer, aut signarius, rem signat eandem,
His primiferus, uexillifer associetur,
Primus pila ferens est primipilus in istis.
Splendet, et irradiat, fulget, nitet atque coruscat,
Emicat, atque micat, rutilat, claret, atque relucet.
Plumes, caries, sanies, pus res eadem sunt,
Sordes, spurcitia, fex, et feculentia squalor,
Cum macula, tabes, his sunt contagia, labes,
Dic sordes cupri, scoriam dic esse metalli,
Dat tabi tabo non plus per cetera quero.
 Glabero sit, cuius caput occupat est glaberosus,
Corporis at reliqui scabies, hinc est scabiosus,
Pustula corporibus totaliter heret, et ulcus.
Est serpens, hydrus, coluber simul hydra, celindrus,
uipera predictis nepa coniungatur, et anguis,
Atque dracena, draco, sunt scorpio de speciebus.
Immolo, sacrificio, sacro, lito, mactito, macto.
Nomen carnificum de mactando trahit ortum.
A lanio dictos quos dicimus esse lanistas.
Calceus, est solea, pero, uel sotularis, aluta:
Est quia munda luto, nomen sibi sumit aluta.
Est fatuus, stolidus, erroneus, insipiensque,
Inscius, et brutus, simplex, idiotaque, stultus
Indoctus, simul insipidus coniungitur illis,
 Inconsultus, et eligius cui uerba negantur.
 Incautus, sit in his imprudens, inque peritus.
Templa, monasteria, delubraque, fana uocantur,
Basilicam, simul ecclesiam coniungimus illis.
Pila, uel hastile, iaculum, catapulta, sagitta,
Missile, uel telum, nec enim addatur arundo.
Ops, humus, atque solum, rea, terra, uel arida tellus.
Lar, thalamus, camera, simul et penetrale, recessus,
Addas conclaue, uel canapeia, penates,
Reticulum nobis scriptura notat canopeum.
Sunt canopeia, tentoria, papiliones
Quod corium supra portat sic credo uocatum.
Thuris thuribulum, dic incensoria uasa,
Et quod idem signat istis societur acerra.
uina, merum, bacchus, bromus, uel Liber, yacus,
 Istis leneus coniungitur, atque Lieus,
Atque tenens mentera temetum uenit hinc temulentus.
Est ydromel, mulsum, nectar, cereuisia, cisra,
Pigmentum, mustum, mellicratumque, falernum
Est sapa quam medici ponunt sub nomine uini.
Est turbo, uentus, et flamen, flatus, et aura.
uentorum species complectere uersibus istis:
Sunt subsolanus, uulturnus, eurus, eous,
Circinus, occasum Zephirusque, fouoneus afflant,
Sed ueniunt aquilo, boreas, et chorus ab arcto,
Atque die medio nothus, et africus inflat.
Est indumentum, uestis, uestitus, amictus,
Exuuias, spolia, cum pannis, addite texta.
 Quod tegitur tectus, depellit frigora textum,
Panniculus inopis, uelamina iungimus illis.
His uestimentum societur, et operimentum,
Quod uero longatum uersu nequit esse locatum.
Unum significant, uinetum, uinea, uitis;
uinetum proprie loca sunt, ubi uinea crescit.
Pampinus est folium, botrus flos, uinea fructus,
Surculus, aut ramus, est palmes, siue propago.
Uuam multa simul, dic singula grana, racemos,
uinea syluestris, sterilis labrusca uocatur.
Aluus, et alueolus, est uenter, uentriculusque,
Additur his uterus pregnantibus appropriatus,
uirginis est aluus, et sic ab alendo uocatur.
Ex utero dicti germani sunt uterini.


 Expliciunt synonyma.





FRAGMENTUM EX LIBRO DE AEQUIuOCIS.


 Augustus, ti, to, Cesar uel mensis habeto.
Augustus, tus, ui uult diuinatio dici.
Mobile cum fiat augustus, nobile signat.
Augeo dat primum, dat gustus auisque secundum.
Aura, fauor, splendor, flatus dicatur, et er.
 Est abacus mensa, metrum capitale columne.
Hec acus est stilus, calamistrum, subula, rome.
Hoc aceris faciet, sed acus dabit hec genitiuo.
Hoc acus est palea, sicut hec acus, hic acus, ornat, etc.





FRAGMENTUM EX LIBRO DE MYSTERIIS ECCLESIAE.



Dedicatio.

Anglia quo fulget, quo gaudent presule claro
Londonie, quo Parisius scrutante sophiam
Florebat studium. Basis aurea, fulgide Fulco,
Firme iustitie: Mysteria suscipe sacre
Ecclesie, studio distincta metroque Ioannis.
Tutius ut ueniant in apertum iudice tanto
Mystica, Parisius licet hec recitata probentur,
Exposcunt subtile tuum pie pastor acumen,
Qui sacer instituis sacros et sacra ministros.


Mysteria Ecclesie.

Est domus ecclesia Domini. Summus faber illam
Ex petris uiuis, quadris pariterque rotundis
 Construit in celis, et amoris schemate iungit
Fundamenta locans. Pes et basis est petra Christus.
Circumstat paries populus gentilis, hebreus.
Christo fundatus per partes quatuor orbis.
Sancti quadrati lapides sunt, celte  politi.
Quadrata stabiles uirtute, poloque parati
Artificis summi predocto pollice. Quorum
Quidam portantur, nec portant: simpliciores
Sunt isti: Portant, portantur: sunt mediocres.
Sunt et portantes, non portati: Tamen hi sunt
Sancti, quos Christus ad celi sidera portat.






FRAGMENTUM LIBRI DE ORTHOGRAPHIA.


 Si quis in ecclesia legis usquam uerbula diua,
Ut uites uitia, sis doctus in orthographia.
Inspice si prosum, me ne fac inuidiosum
Inuidie mete. Nec laudem quero pete,
Quamuis sit rarus. Ne sit mihi sensus auarus.
 Non sic detenta mihi tradita quinque talenta.
In te spes Christe mea figitur, ut liber iste
Per te completus sit, te fulsimine fretus,
Cum sit scripture fons omnis littera iure.
Principio quod sit de se tractatio possit, etc.



[RUFINUS EPISCOPUS.]






AB ANNO MLuI
RUFINI INCERTAE SEDIS EPISCOPI DE BONO PACIS LIBRI DUO






MONITUM.

Nihil ascete dulcius, nichil magis necessarium pace, qua interiori qua exteriori, utpote sine qua pietatis studium nec feliciter suscipi, nec diu admodum constare potest. De hac agunt duo, quos pre manibus  habes, Rufini episcopi Libelli, quibus pleraque omnia continentur que quidem a medie etatis scriptore de bono pacis dici poterant. Stylus nonnullis locis obscurus et inuolutus est tum uitio codicum, tum seculi sui, undecimi scilicet a Christo nato, quo floruisse Rufinum certum est ex eius epistola nuncupatoria ad Petrum abbatem, qui ad Cassinensis monasterii prefecturam anno 1056 assumptus, eamdem Frederico mox anno sequenti cessit, teste Leone Ostiensi lib. II Chronici Casinensis, cap. 92 et seqq. Cuius uero sedis episcopus hic Rufinus fuerit, diu multumque, sed frustra, quesiui, nullo eius nominis episcopo in Ughelli Italia Sacra alibiue occurrente, qui quidem Petro abbati Casinenssi ceuus esse potuerit. Opusculum ex codice Tegernseensi trecentorum annorum exscripsit uir humanissimus A. R. D. P. Bonauentura Perghoffer, asceta Tegernseensis, cuius apographum deinde cum alio quopiam, recenti manu ad fidem cuiusdam codicis Bambergensis exarato, mecumque ab eruditissimo uiro Io. Friderico Schannato pridem communicato, a quo tamen posterior libellus aberat, contuli.



LIBER PRIMUS.



INCIPIT EPISTOLA. Ad uenerabilem Cassinensem abbatem in opusculo De bono pacis a magistro Rufino edito.


Sanctissimo Patri, et domino ac benefactori suo permaximo PETRO, Dei gratia uenerabili Cassinensi abbati, RUFINUS, tam humilis quam inutilis episcopus et indignus, tranquillitatis optate ferias promereri.

Cum ante paucos hos dies propter quamdam occupationem domestice necessitati consciam, cenam altius distulissem, intra nigras tandem noctis tenebras recumbentibus mecum aliquibus fratribus, uestre beatitudinis epistola superuenit, que ipsi quidem mense leti luminis splendorem attulit; sed paratis iam pulmentariis acrioris saporis miscuit condimentum. Eminebat enim ibi dignationis uestre petitio exigens quam ardenter, ut ea que De bono pacis ad instantiam uenerabilis Sorani episcopi sparsim uulgoque tractaueram, uobis in unius libri corpusculum doctrinalis coarctarem; quatenus a discordantium causarum tumultibus, quibus tam prouida quam pia sollicitudine sepe interesse cogimini, aliquando respirantes, ipsum libellum Pacis haberetis pre oculis, qui de pectoris uestri sacrario omnia priorum rixarum uestigia lectus euerreret, et intima uestre mentis precordia, uelut cuiusdam prati uiriditas perlectus animaret.

Que nimirum preceptio non indifficilem mihi molestiam perplexitatis iniecit, timenti ne aut inobedientie reus essem, si tanti Patris iussa contemnerem, aut temeritatis nota perurerer, si ad rem omnino meis imparem uiribus accessissem; ut uidelicet pinguis huius tarditas ingenii et enormitas labii non dolati celebrioris materie uolumen cuderet, celandum capitulis et titulis rubricandum. Sed inter istas dubietatis angustias melius demum uisum est ut presumptionis neglecta calumnia, iniunctum mihi opus aggredi non uererer, sciens me crimen ingratitudinis incursurum, si per aliquem modum uobis inobsequens fierem, a quo tam multa, tam grandia, tam opportunissima impetrare iam merui solatia pietatis.

uestris igitur imperiis primitus subsecundans,  artificialem hanc paginam De bono concordie, et operis et temporis succincta breuitate, descripsi, quam mox uenerabilitatis uestre statui manibus offerendam, obsecrans uehementius et per Deum totius bonitatis obtestans, ne compilamentum istud ante uulgetis in publicum quam illud sagaciter perquiratis, ut si aliquid in eo castigabile reperiri forte potuerit, uel uos ipse clementi caritate corrigere, uel mihi remittere dignemini corrigendum.


Explicit epistola.



CAP. I.---De sacramento huius nominis Pax.

De bono pacis integram uolentibus habere notitiam, ordinarium est ut primo de rei nomine, postea de re nominis doctrina proponatur. Nomen ergo huius boni Pax dicitur, quod utique uocabulum eterne Trinitatis egregium exprimit sacramentum. Hoc enim nomen declinatur quidem, sed in pluralitatem non deflectitur, discretam illam in Deo subimaginans unitatem. In qua scilicet et discretio personarum est, et unius eiusdemque nature simplicitas obseruatur. Sicut igitur hoc nomen in tribus permanet litteris et alia littera est P, alia A, alia X, que sunt una dictio non resoluta in pluralem numerum , sic et deitas in tribus personis consistit, ut sit alia persona Pater, alia Filius, et alia Spiritus sanctus. Qui tres non plures essentie, sed una essentia, unus deus sunt.

P, quia prima littera est, Patrem innuit; A, que media, Filium; X, que in ultimis ponitur, Spiritum sanctum quamproprie representat. Porro duplici ratione P Patris personam insinuat. Prima ea est, quod huius nomen, scilicet pater ab ea littera incipit. Secunda, quia cum due littere sint, que labia compressa discopulant, uidelicet P et B, dum impressius [f. compressius] ad formandum P quam B labia ipsa stringuntur, expressiori sono se ad effusionem eiusdem uocis aperiunt. Sicut ergo in ista littera magis panduntur labia, ut uox ipsa formata proferatur: sic omnia, que prius in abditis diuine dispositionis quasi sonus uocis, corde conceptus, latuerant, formari et uelut aperiri per creationis opificium inchoarunt. Cuius creationis auctoritatem  Scriptura Patri potius consueuit ascribere, cum ab ipso facta omnia commemorat. Unde Apostolus ad Corinthios ait: »Unus Deus Pater, ex quo omnia.«

Item A similiter ex duplici causa Filium credatur ostendere. Primum, quia uocalis est, id est per se sonans, et Filius per se uisus et cognitus est. Secundo, quia hec littera ante omnia litterarum elementa prima est; et Filius primogenitus ante omnem creaturam. Sicut autem ante omnem creaturam est, ita et post omnem creaturam. Est enim et primus et nouissimus, unde Primogenitus et Unigenitus appellatur: Primogenitus, ante quem nullus exstitit; Unigenitus, post quem nullus erit.

Ut autem conceptio huius nominis impleta permaneat,  tertia littera, scilicet X, duabus precedentibus adtaxatur. Que personam Spiritus sancti per geminum modum prefigurat, uidelicet per naturam uocis et ordinem dispositionis. Per uocis naturam, quia duplex consonans est, in quo merito Spiritum sanctum indicat propter duplicem, que in eo intelligitur, consonantiam caritatis: unam, per quam Patrem Filio; alteram, per quam creaturam coniungit Creatori. Est enim, ut doctor Augustinus diuinissimus tradidit, est, inquam, Spiritus sanctus amor utrumque coniungens nosque subiungens per ordinem dispositionis, quomodo hec littera tertia est a fine, hoc est antepenultima. Due enim tantum post istam in abecedario sequuntur Y et Z. Harum  ergo trium litterarum X prima est, per quod illa mysterii forma concipitur, quod cum tres sint rationabilium spirituum species, uidelicet incircumscriptibilis, circumscriptibilis, sed non circumclusibilis, circumscriptibilis pariter et circumclusibilis. De his tribus Spiritus sanctus primus est, scilicet incircumscriptibilis spiritus; circumscriptibilis, sed non circumclusibilis, spiritus angelicus; circumscriptibilis pariter et circumclusibilis, humanus. Y, quod ab uno plantario incipiens, in duos postea ramos deducitur, angelicus spiritus est, bonus utique creatus; qui postea in auersione quorumdam et aliorum conuersione diuisus apparuit. Z, quod obflexiori charactere scribitur, spiritum notat hominis, quem cum Deus, iuxta Ecclesiastem, simplicem  rectumque condiderit, ipse postmodum anfractuosis et infinitis tentauit se questionibus immiscere.



CAP. II.---De re nominis.

De rei nomine breui consideratione preposita, iam de re nominis tractatus adiungatur, eo uidelicet distensior, quo res quelibet omni suo nomine perennior habetur. Pax igitur generalissime demonstrata, rei naturalis est qualiscunque tranquillitas, siue concors aliquorum inter se numero differentium habitudo. Et primus quidem terminus pacem adliminat singulis omnium; secundus uero eam licet non singulis, multitudini tamen plurium et uniuersitati contribuit singulorum.

Adeo autem magnum dulceque est ipsum bonum  pacis, ut nemo tam perditus tamue efferus sit quin obtinere hoc bonum appetat et gaudeat de obtento. Etsi enim plerique, sicut testis est Paulus, sine affectione, sine federe sint, nullum uolentes cum aliis uel humanitatis affectum uel commercium adunare concordie, qualem Cacum, illum semihominem, et Timonem Atheniensem fuisse referunt, nullus tamen est, qui apud se ipsum habere pacem non diligat, dum concussionem suam, perturbationem et inquietudinem conuincitur exhorrere. Quo fit, ut etiam qui bella uolunt, pacem cupiant per bella mercari. Nam et illi qui pacem, in qua sunt, perturbari desiderant, non pacem oderunt, sed eam pro suo malunt habere arbitrio commutatam.

Non solum uero creature rationales, sed etiam  rationis expertia et quecunque naturaliter sunt, pacem appetunt et pacis amant sinibus infoueri. Imo, secundum magnum Dionysium, nichil existentium erit, quod ab omni pacis penitus unitate deciderit. Quod enim omnino inquietum, et multum et illocatum est, neque est neque in existentibus. Cui sententie concinit quod Latinorum instructor nobilis scripsit. Nullo modo nature, inquit, essent, si non qualicunque pace subsisterent. Ut autem doctrine cupidis scientia tanti boni familiarius influat, rudem hanc et indigestam pacis materiam per membra distinguamus.

Sciendum itaque est, quod pax, iuxta diuine Scripture canonem, in species octenas diuiditur.  Est enim pax Dei ad se, pax Dei ad homines, pax angelorum ad se, pax angelorum ad homines, pax diaboli ad se, pax diaboli ad homines, pax hominum ad se, pax hominum ad homines.



CAP. III.---De pace Dei ad se.

Pax Dei ad se ineffabilis quedam est unitatis communio inter Patrem et Filium et Spiritum sanctum, quam ex his tribus articulis, scilicet identitate essendi, unanimitate uolendi et auctoritate indiuidui operis, coniectamus. Non enim essentia differunt, nec uoluntate dissentiunt, nec opere diuersantur. Hec pax, sicut omni tempore prior est, sic et omni sensu superior inuenitur, de qua Paulus ad Philippenses ait: »Et pax Dei, que exsuperat  omnem sensum, custodiat corda uestra et intelligentias uestras.«

Pax hec pelagus quietis est, abyssus tranquillitatis et fons omnis concordie, creaturis diuinitus impertite. Unde et prenominatus Grecorum philosophus, in predicto tertio libro, cum ipsam laudibus anagogicis fauoraret, archisynagogam pacem nuncupare eam uoluit: »Ipsa enim, inquit, est omnium adunatrix et omnium consensus et connaturalitatis genitrix et operatrix.« Proinde et omnia ipsam appetunt, partibilem eorum multitudinem, conuertentem in totam unitatem, et ciuile uniuersitatis bellum adunantem in equiformem cohabitationem participatione diuine pacis. Et ideo Psalmista ad hanc respiciens pacem dicit: »Inquire pacem et  sequere eam.« Summa enim hec pax hic ad meritum querenda est, ut ibi ad premium ualeat inueniri. Unde alibi: Querite Dominum et confirmamini, querite faciem eius semper



CAP. Iu.---De pace Dei ad homines.

Pax Dei ad homines, uel potius inter Deum et homines, est diuine preceptionis et humane obeditionis in unum concursio, dum uidelicet quod Deus precipit, humana parata est obedientia adimplere. Cuius pacis Apostolus meminit, cum proponit: »Iustificati igitur ex fide pacem habeamus ad Deum.« Quam etiam omnibus, quos in epistolis salutauit, optauit dicens: »Gratia et pax nobis a Deo.« Hec pax in primis est uiolata parentibus,  quando Creatoris sui contemnentes imperium, diaboli confederari legibus maluerunt.

Oppositus est tunc inter Deum et hominem durissimus inimicitiarum paries, murus scilicet peccatorum, que Deum nobis non tantum incontingibilem, sed etiam inuisibilem reddiderunt, iuxta quod peccatoribus improperat Isaias: »Iniquitates, inquit, uestre diuiserunt inter uos et Deum uestrum, et peccata uestra absconderunt faciem eius a uobis.« Unde et Iob in uoce talium conquerens simul et querens dicit ad Dominum: »Cur faciem tuam abscondis et arbitraris me inimicum tuum?« O quantum malum! quam intoleranda bellorum discrimina, rupto huius pacis federe, proteruus preuaricator incurrit! Quia etiam sic associatus diabolo  bellum indixit Deo tendens, secundum testimonium uiri sancti Iobi, aduersus Deum manum suam et contra Omnipotentem se roborans, idcirco Dominus, zelo meritissime indignationis commotus, omnem armauit creaturam ad ultionem inimicorum, dum in interitum rebellis serui non solum uirtutes angelicas, sed etiam irrationabilia et muta elementa uelut quorumdam armatorum militum auxilia conuocauit. Inde dicitur: »Pugnabit pro eo orbis terrarum contra insensatos.« »reuelabunt enim, sicut alterius Scripture miraculum comminatur, reuelabunt celi iniquitatem eius et terra aduersus eum consurget.« Quod fieri sepe conspicimus et dolemus, dum preter pestilentie morbos, preter terre motuum ruinas,  preter ictus fulminum, allisiones grandium et furias procellarum, quibus nonnunquam in nos ipsa elementa deseuiunt, iam ubique fere et terra, que parens omnium mortalium dicitur, solitam materne pietatis ubertatem subtrahit, et celum gratiam refrigerantium denegat pluuiarum. Et hoc utique nobis, qui primo preuaricantium in Deum odia refricantes, Creatoris nostri precepta procurata malignitate despicimus.

Hanc elementorum seuitiam preuaricaturo legem Moyses imprecabatur, cum diceret: »Percutiat te Dominus egestate febris et frigore, ardore et estu et ere corrupto ac turbine et persequatur, donec  pereas. Sit celum, quod super te est, eneum, et terra, quam calcas, ferrea. Det Dominus imbrem tue terre puluerem, et de celo descendat super te cinis, donec conteraris.«

Enimuero quia diuine miserationis hoc erat propositum, hominem uidelicet, quem manus eius plasmauerat et fecerat, per has inimicitiarum molestias castigare, non perdere, corrigere non damnare, ideo cum uenit tempus beneplaciti Deo, clementissimus Dominus, non requisitus a nobis, ipse a nobis ea que pacis sunt requisiuit. In qua uidelicet pacis requisitione, non externum nuntium, non etiam familiarem sibi archangelum delegare uoluit, sed Filium suum unicum in mundum misit, qui interuentu suo harum inimicitiarum maceriam solueret,  et pacem inter nos et Deum melioribus conditionibus reformaret. Fuit itaque Christus inter Deum et hominem mediator et reconciliator; mediator in natiuitate, reconciliator in morte. Mediator enim recte esse quis non poterit, nisi qui cum utroque dissidentium congermanam habuerit qualitatem. Christus igitur uere, cum natus est, inter nos et Deum factus est mediator, dum talem nostram assumpsit naturam, que et per plenitudinem uirtutum esset Deo similis, et per humanorum susceptionem defectuum nobis non absimilis uideretur.

Reconciliator uero ideo in morte factus creditur, quia tunc demum hostiam reconciliationis obtulit et beatissimi ligni stylo ueteris debiti chirographum  interleuit  , sicut Paulus testatus est ad Romanos: »Cum, inquit, inimici essemus, reconciliati sumus Deo per mortem Filii eius.« Et iterum ad Ephesios: »Ipse est pax nostra, qui fecit utraque unum, medium parietem macerie soluens, inimicitias in carne sua: legem mandatorum decretis euacuans, per crucem interficiens in semetipso inimicitias.« Quod et Propheta satis expressit, cum ait: »Disciplina pacis nostre super eum, et liuore eius sanati sumus.« Iste paries inimicitiarum est ille murus, quem in Christo Propheta tacite humiliandum innuit, et idcirco facile transeundum: »In Deo, inquit, meo transgrediar murum.« Ut autem hic Deum non aliud quam Dei Filium intelligeres nominatum,  de eius continuo incarnationis mysterio subiicit: »Deus meus, impolluta uia eius,« his uerbis intemerate uirginis uterum tanto tempore ante preuidens et commendans. Inde est quod nato in carne Domino huius pacis restauratio hominibus per angelos conclamatur: »Gloria in excelsis Deo, et in terra pax hominibus bone uoluntatis.«

Quinimo et ipse idem ueniens carne Dominus locutus est hanc pacem in plebem suam et super sanctos suos, et in eos qui conuertuntur ad ipsum. Quam et postmodum resurgens a mortuis toti mundo in discipulis offerebat, cum diceret: »Pax uobis, Sicut misit me Pater, et ego mitto uos,« uidelicet  ut sicut ego in mundum missus pacem mundo reddidi, ita et uos a me missi eis, quibus euangelizaueritis, huius pacis ministri sitis dicentes: »in quamcunque domum intrabitis, pax huic domui,« ut in uobis mundus uere completum intelligat, quod olim per organum propheticum cantabatur: »Quam pulchri super montes pedes euangelizantium bona!« Huius pacis pactum cum Deo quisque reformare cognoscitur, cum abrenuntiare diabolo et pompis eius in ipso conuersionis sue primordio pollicetur. De cuius pacti preuaricatione dolenter Propheta dicit: »uidi non seruantes pactum et tabescebam.«



CAP. u.---Quomodo pax Dei ad homines melioribus sit conditionibus reformata.


Pulchre uero melioribus conditionibus hanc pacem diximus reformatam. Hec enim pax priore uniuersalior, affinior et eternior est. Fuit siquidem istius pacis in precedentibus patribus aliquantula reformatio, ut puta in Abel, ad quem Dominus et ad eius munera legitur respexisse, et in Enoch et Ne, uterque quoniam, sicut scribitur, cum Domino ambulauit. In Abraham quoque, de quo dicitur, quia »credidit Abraham Deo et reputatum est ei ad iustitiam, et amicus Dei appellatus est.« In ipso etiam populo, qui de huius patris lumbis progignitur, gente uidelicet Hebreorum, huius pacis reuiruisse amicitia eatenus uidebatur, ut ipse Dominus generationem illam populum sibi peculiarem faceret,  eumque filium suum primogenitum appellaret iuxta illud Exodi: »Filius meus primogenitus Isrel.«

Sed certe particularis, et non uniuersalis huiusmodi pax erat. Non enim huius pacis pignora omnibus, sed illis tantum uel illis patribus, et uni tantum populo prestabantur, diuino per hunc modum eloquio exprimente: »Dic domui Isrel, dic domui Iuda.« Tunc enim notus tantum in Iudea Deus erat, in Isrel tantummodo magnum nomen eius, et ibi in pace factus est locus eius et in Sion duntaxat habitatio eius.

Reconciliatio uero pacis, quam mediatoris Christi dispensatio procurauit, omnibus omnino promittitur et offertur, secundum quod ille loquitur in Propheta:  »Creaui fructum labiorum pacem, pacem his qui longe, et pacem his qui prope.« Quam etiam diuine pacis uniuersitatem et Petrus notauit, cum dixit: »In ueritate comperi quia non est personarum acceptor Deus, sed in omni gente, qui timet Deum et operatur iustitiam, hic acceptus est illi. uerbum misit filiis Isrel annuntians pacem per Iesum Christum. Hic est Dominus omnium.«

Affiniori quoque amicitie uinculo in huius reformatione pacis, que per Christum facta est, Deo refederari homines meruerunt. Nam cum prius in quibusdam Patribus tantum amici Dei fuerimus, nunc per mediatorem Christum, qui carnem nostram deitati sue unire dignatus est, non tantum amici Dei, sed etiam eius fratres et proximi obtinuimus  ueraciter appellari. Quod in psalmo et Euangelio eum legimus profitentem: »Sicut proximum et sicut fratrem nostrum ita complacebam.« Et: »Ite, nuntiate fratribus meis, ut eant in Galilleam.«

Denique non indigne pacem istam eterniorem priore posuimus. Pactum enim illius pacis, quo prior populus conciliatus Domino uidebatur, quod scilicet per patriarchas, per legem, per prophetas cum eis inierat, culpis eorum merentibus, irritum factum est, et pax qua sibi eos paterno fauore coniunxerat dissoluta, iuxta quod unum ex eis legimus conquerentem: »Irritum factum est pactum,« proiecit ciuitates, non reputauit homines. »Item in Ieremia: »Ne, inquit, consoleris eos, quia abstuli  pacem meam a populo isto, ait Dominus. Huius autem pacis fedus, quod mediante Christo Deus cum Ecclesia statuit, sempiternis manet legibus confirmatum, quemadmodum in Ezechiele spopondit dicens: »Dauid seruus meus, hoc est, Christus, erit princeps eorum in perpetuum, et eius interuentu,« subaudias, »percutiam illis fedus pacis, pactum sempiternum erit eis.»



CAP. uI.---De quadam alia pace inter Deum et hominem.

Est et alia quedam pax secretior, inter Deum et hominem diuine: Scripture testimoniis innotata, cum uidelicet spiritualis uir bona merita diuinorum premiorum subiicit maiestati, estimans passiones  huius temporis nullo modo condignas esse ad futuram gloriam, que reuelabitur in nobis. De cuius pacis forma, et bello quod hanc pacem preuenit illa parabola Domini texebatur: »Quis rex iturus committere bellum aduersus alium regem? Nonne sedens prius computat, si possit cum decem millibus occurrere ei qui cum uiginti millibus uenit ad se? Alioquin adhuc illo longe agente legationem mittens rogat ea, que pacis sunt.«

Rex aduersus alium regem bellum parat, cum aliquis se saluandum suis meritis reputat. Sed certe non saluabitur talis rex per multam uirtutem suam, »uniuerse enim iustitie nostre in conspectu Dei, secundum Prophetam, sunt quasi pannus menstruate.«  Cum decem millibus tunc Deo quis obuiat, cum operum merita superbus iactat? Sed Deus quasi cum duplicato numero contra eum uenit, quando uix in solo paratum opere, de opere simul discutit et cogitatione. Dum itaque adhuc per dilationem iudicii longe eum credimus, legationem sibi precum mittamus, rogantes ea que pacis sunt, et dicentes: »Ne intres in iudicium cum seruo tuo, Domine, quia non iustificabitur in conspectu tuo omnis uiuens.«



CAP. uII.---De pace diaboli ad se.

Simplicium aurium offensam metuens, pacem diaboli ad se nullam dicerem, nisi eam notatam a Domino inuenirem: »Cum fortis armatus custodit atrium suum, in pace sunt omnia, que possidet.«  Hec pax diaboli aliud nichil erat quam secura generis humani possessio, quam uidelicet pacem diabolo non proprie uirtutis potentia, sed ignauie nostre stoliditas comparauit. Timidus est enim diabolus; qui, si ei resistitur, continuo fugatur, secundum quod Iacobus ait: »Resistite diabolo, et fugiet a uobis.«

Sed antequam rex altissimus iehsu Christus per dispensationem carnis diabolo bellum indiceret, nemo qui sibi resisteret comparebat. Omnes enim in eius clientelam declinauerant. Non erat qui faceret bonum, non erat usque ad unum. Ideo in quadam pacis securitate sibi ea facta sunt, que iure ceperat tyrannico possidere, donec ferocior eo superueniens pacem ipsius rumperet, et tam atrium eius quam  domum funditus spoliaret. Atrium autem domus diaboli uita carnalium est; domus eius, infernus. Sicut enim in domum intratur per atrium, sic per carnalem uitam pertingitur ad infernum. Ut itaque prosperius domum suam diabolus possideat in atrio se custodem locat, quia idcirco carnalem uitam suggerere nititur, ut abundantius de perditorum numero infernus repleatur. Quam dissimilis pax ista diaboli ab ea, quam primo posuimus, pace Dei! Illa enim summe bona, hec summe pessima; illa, sicut prediximus, fons est omnis sancte concordie, hec uena omnis discordie homini nociture.



CAP. uIII.---De pace diaboli ad homines.

Deinde diaboli ad homines pax est diabolice prauitatis  et humane uoluntatis uitiorum intercessu concordatio. Quam pacem sermo notat propheticus, loquens in uocibus perfidorum: »Percussimus, inquiunt, fedus cum morte,« hoc est, diabolo »et cum inferno fecimus pactum, et ideo flagellum inundans, cum transierit, non ueniet super nos.« Cum enim uideris quempiam diaboli satellitio federatum, eius per omnia uotis alludere, dilatare uidelicet linguam in maledicta et turpia, et indulgere luxurie, adolere libidinem, cupiditatem incendere, iracundiam inflammare, noueris talem hominem fedus pepigisse cum morte, id est diabolo, qui, quoniam huiusmodi in nullo sibi contrarium conspicit quasi pacem cum eo colit, nec tentationibas  eum aggrediens nec afflictionibus sternens. Quem si interdum sursum oculos erigere uelle subsenserit, ut, que eterna sunt, iam appetat, iam delicias odiat, iam honestatem induere, iustitiam amare, amplecti continentiam, et luxuriam fugere meditetur, turbata statim istius modi pacis lege totis irarum stimulis recedentem persequitur. Mille aduersus eum machinis, mille seuitie utitur argumentis, quibus ipsum ab arcta uia que ad uitam dirigit, ad amplam retrahat que ducit ad mortem.

Quod olim in filiis Isrel sub Pharaonis iugo laborantibus typice monstrabatur. Ex quo enim per Moysen sollicitatus est Pharao, ut populum dimitteret, duris eos cepit operum angariis fatigare. Hoc idem in Euangelio expressius signabatur, ubi dicitur  de lunatico, quia cum uidisset Dominum, statim spiritus conturbauit eum, et elisus in terram uolutabatur, et Domino iubente exclamauit, et discerpens eum exiit, quia sepe dum conuerti ad Dominum post peccatum uolumus, amplioribus a diabolo cruciatibus impugnamur.

Talis pax diaboli ad hominem requies est et somnus Behemot, qui »sub umbra dormit in secreto calami in locis humentibus.« A quo utique sopore eum excitant et ad pugnam prouocant, qui uirtutum studiis iam querere Deum parant. Unde Iob de ipsis agens dicit: »Maledicant ei, qui maledicunt diei, qui parati sunt suscitare Leuiathan.«



CAP. IX.---De pace angelorum ad se.

 Proposite distinctionis series exigit, ut post illa, que de pace Dei uel diaboli dupliciter diximus, de pace angelorum ad se, hoc est, inter se, quod expedit, disseramus. Pax, que inter angelos esse creditur, est concors in Dei uenerationem, cognitionem, dilectionemque progressio, et gradualis quedam ad inferiora suggressio. De qua pace Scriptura beati uiri  non tacuit: »Potestas, inquit, et terror apud eum est, qui facit concordiam in sublimibus,« hoc est in angelis.

Prima siquidem et maxima discordia inter angelos exstitit, quando Lucifer, qui mane oriebatur, diuinitatis apicem inuadere cogitauit dicens: »Ponam sedem meam ad aquilonem et ero similis Altissimo.« Tunc enim »factum est prelium magnum in celo,  Michel et angeli eius preliabantur cum dracone, et draco pugnabat et angeli eius, et non preualuerunt, neque locus amplius inuentus est eorum in celo.« Nam proiectus est draco ille magnus, qui uocatur diabolus et Satan, proiectus est, inquam, in terram et angeli eius cum eo missi sunt. Prelium uero istud, quod inter angelos fuit, non putandum est factum materiali ferro, sed intellectuali studio, non commissione armorum, sed contrarietate affectuum, dum, quantum diabolus et eius complices per typum superbie contra Deum erecti sunt, tantum Michel sibique similes per humilitatis deuotionem regis eterni subiici imperiis elegerunt. Et ideo istis in celo sublimius quam prius fuerant, remanentibus,  illi exclusi sunt, in terre huius ultima corruentes. »Omnis enim qui se humiliat exaltabitur, et qui se exaltat humiliabitur.«

Illis igitur, qui causa discordie fuerant, sic celestium [cod. Tegern. celestibus] finibus exturbatis, isti, tranquillissime deitatis semper uultibus assistentes, eterne pacis adinuicem gaudiis perfruuntur. Huius pacis concordia in illis duobus cherubim aureis signabatur, quos Dominus in oraculo ponendos censuit mutuis se uultibus in propitiatorium respecturos. Per cherubim namque omnis conuentus angelice militie uelut a parte totum ostenditur. Hi mutuis se uultibus in propitiatorium dicuntur aspicere, dum concordissimis animis in illius supercelestis hierarchie participium creduntur anhelare.  In duobus uero id prefigitur quod omnis concordia amica parilitatis est, que ante per numerum binarium explicatur. Hoc idem refigurari putandum est in cherubim alteris, quos Salomon sic in medio templi statuit, ut inuicem alis contingentibus iungerentur. In alis, quibus ad alta uolatur, uirtus superne contemplationis innuitur. Alas ergo suas Cherubim, hoc est angeli, iungunt, quia de diuine essentie ueritate unum idemque penitus sapiunt.

Quod autem in descriptione huius pacis gradualem ad inferiora suggressionem posuimus, in hunc euadit sensum: quod uidelicet, cum iuxta excellentissimum Dionysium tres sint angelice hierarchie, prima, que seraphim, cherubim et thronos; media, que potestates, dominationes et uirtutes; ultima,  que principatus, archangelos et angelos continet: ita et he sunt summe artis ordinatione disposite ut prima hierarchia, tanquam ea que sine medio diuinis obtutibus heret, qualiter inferiora hec administranda sunt, ab ipso fonte lucis principaliter hauriat, a qua postea media, et a media ultima, que sint facienda condiscat. Unde et prima hierarchia, purgare, illuminare, perficere; ultima, purgari, illuminari, perfici dicitur; media uero, utriusque decorari habitudine predicatur.



CAP. X.---Questio super hac pace.

Mouebitur autem hic quispiam quomodo eternam inter se pacem habere angelicas uirtutes dixerimus, quas in Daniele certare contra se inuicem audimus.  »Ego ueni, inquit unus angelus, propter sermones tuos; princeps autem Persarum,« id est, angelus prelatus illi genti, »restitit mihi uiginti et uno diebus. Et ecce Michel unus de principibus primus uenit in adiutorium meum.« Et paulo post: »Nunc reuertar, ut prelier aduersus principem Persarum. Cum enim egrederer, apparuit princeps Grecorum ueniens.«

Sed sic tradit Pater Gregorius: »Tunc angeli ueniunt contra se quando subiectarum sibi gentium uicissim merita contradicunt. Nam sublimes spiritus, eisdem gentibus principantes, nequaquam pro iniuste agentibus decertant, sed eorum facta iuste iudicantes examinant. Cumque unius cuiusque gentis uel culpa uel iustitia ad consilium supernum ducitur,  eiusdem gentis prepositi obtinuisse uel non obtinuisse in certamine perhibentur. Quorum tamen omnium est una uictoria, sui super se Opificis uoluntas summa, quam dum semper aspiciunt, que obtinere non ualent, nequaquam uolunt.«



CAP. XI.---De pace angelorum ad homines

Pax angelorum ad homines, id est inter angelos et homines, est in diuini famulatus obsequium similium officiorum coimaginata concordia et in eadem celestis patrie, uelut cuiusdam ciuitatis iura facta conscriptio, sicut Paulus meminit ad Hebreos: »Accessistis, inquit, ad Sion montem magnum et ciuitatem Dei uiuentis, Ierusalem celestem et  multorum millium angelorum frequentiam et Ecclesiam primitiuorum, qui scripti sunt in celis.« Et rursum alibi: »Nostra autem conuersatio in celis est.«

Sicut autem pacem inter Deum et hominem mediator Christus restituit, sic et ipse inter angelos et homines mediante crucis mysterio pacem fecit, quemadmodum ad Colossenses scribitur: »Quia in ipso,« hoc est, in Christo, »complacuit omnem plenitudinem habitare et per eum reconciliare omnia in ipso, pacificans per sanguinem crucis, que in terris et que in celis sunt.« Inde est quod in Testamento ueteri angelos ab hominibus adoratos legerimus, post Dominice Incarnationis mysterium hominem se adorare uolentem angelus prohibebat:  »uide, ait, ne feceris; conseruus enim tuus sum et fratrum tuorum.«

Merito autem hanc pacem similium officiorum »coimaginatam concordiam« diximus. Sicut enim angelorum ita sunt discreta officia, ut prefatum est, quod alii superiores, alii inferiores, alii constituti sunt medii, omnes tamen iuxta ordinis sui dignitatem, concordibus regi suo stipendiis militant, sic et inter nos, cum alii prelati sint, alii subditi, alii prelationis simul et subiectionis professionibus censeantur, omnes secundum sui gradus ordinem unitis animis et studiis summo Domino famulantur. Que utique preessendi et subessendi distantia, tam in hominibus quam in angelis, tunc euacuabitur, cum finis mundi erit, cum Christus regnum Deo et Patri  tradiderit. Tunc enim, iuxta Apostolum, euacuabit omnem principatum et potestatem et uirtutem. Tunc pax hec inter nos et angelos ad plenum consummabitur, cum scilicet nichil in nostra natura esse poterit quod a natura discohereat angelorum. Ubi etiam corpus, quod nunc animale est, spirituale creditur surrecturum, ubi nulla unquam erit generatorum corruptio, nulla generatio corruptorum. »Non enim nubent ibi neque nubentur, sed erunt sicut angeli Dei in celo.«



CAP. XII.---Descriptio triformis pacis hominis ad se.

Ecce de pace, que est in superioribus, tractauimus; deinceps ad eam que habetur in inferioribus,  id est pacem que est hominis ad se et hominis ad hominem, sermonis intentio conuertatur.

Pax igitur hominis ad se ipsum trigemina uarietate distinguitur. Una enim malorum est, alia bonorum, tertia beatorum. Pax malorum est carnis et mundi male blandiens eis prosperitas. Pax bonorum, est bone conscientie leta securitas. Pax beatorum, est rationis et sensualitatis in delectatione supernorum perfecta consensio.



CAP. XIII.---De pace malorum ad seipsos,

De pace malorum querere poteris ab Asaph: »Zelaui, inquit, in peccatoribus, pacem peccatorum uidens, quia non est declinatio morti eorum, nec firmamentum in plaga eorum. In laboribus hominum non sunt, et cum hominibus non flagellabuntur.«  Quam pacem Dominus in Iudeis improbabat et exprobrabat, cum diceret: »Quia si cognouisses et tu, et quidem in hac die tua que ad pacem tibi.« Hanc et Iob sub forma conquestionis describit dicens: »Quare impii uiuunt, subleuati sunt, confortatique diuitiis? Semen eorum permanet coram eis, propinquorum turba et nepotum in conspectu eorum. Domus eorum secure sunt et pacate, et non est uirga Dei super illos. Bos eorum concepit et non abortiuit; uacca peperit, et non est priuata fetu suo. Egrediuntur quasi greges paruuli eorum, et infantes illorum exsultant lusibus; tenent tympanum et citharam, et gaudent ad sonum organi. Ducunt in bonis dies suos, qui dixerunt Deo: Recede a nobis, scientiam uiarum tuarum nolumus.«

 Non absimilibus uerbis et Dauid ait de filiis alienis: »Quorum, inquit, filii sicut nouelle plantationes stabiliti a iuuentute sua, filie eorum composite, circumornate ut similitudo templi. Promptuaria eorum plena, eructantia ex hoc in illud. Oues eorum fetose, abundantes in itineribus suis, boues eorum crasse. Non est ruina macerie,« tantaque quietis securitate donantur, quod »non est transitus neque clamor« ullus turbidus »in plateis eorum.«

Quam perniciosa est hec pax, in qua carnis uoluptas mundique felicitas blandis quidem, sed dolosis legibus homini federantur, quam, inquam, perniciosa et quanto adumbrata prestigio! Non est enim uera huiusmodi pax, que uidetur, aspectus nostros eludens, et in sua semper nece grandescens. Nam  cum peccatores cernuntur incolumes, cum uidentur prediuites, cum multis suspiciuntur populis dominari, nec in mundo usquam apparet, quem timeant, putantur habere pacem. Sed pax ista cum conscientia semper litigat, contendit intrinsecus, et cum hostem non habet, secum ipsa decertat. Sunt enim impii, sicut sermo tractat propheticus, quasi »mare feruens, quod quiescere non potest.«---»Non est pax impiis,« dicit Dominus. Pax huiusmodi non tantum possessoribus suis laqueus captionis est, sed etiam aliis perditionis occasio, informis uidelicet in fide Christianis, qui cum uident bonos aduersis deteri, malos autem prosperis fauorari, Deum uel de iudicii iniquitate insimulant, uel humana hec non curare  blasphemant, de quibus loquuntur Prouerbia: »Auersio paruulorum interficiet eos, et prosperitas stultorum perdet eos.« Homini autem hanc pacem habenti nimis est amara mortis memoria, iuxta quod Sapiens ad ipsam mortem legitur exclamare: »O mors, inquit, o mors, quam amara est memoria tua homini pacem habenti in substantiis suis!« Sicut econtra qui hanc pacem, id est carnis prosperitatem odit, aduentum mortis diligit. De quibus uir iustus dicit agens de his qui spontaneam anime amaritudinem patiuntur: »Qui exspectant, inquit, mortem, et non uenit, quasi effodientes thesaurum, gaudentque uehementer, cum inuenerint sepulcrum.«

 Oscula uero huius pacis sunt oscula meretricis, cuius labia fauus distillans et nitidius oleo guttur eius; nouissima autem illius amara sicut absinthium, et acuta quasi gladius biceps. Ut non immerito huic paci illud Ezechie ualeat applicari: »Ecce, ait, ecce in pace amaritudo mea amarissima.« Pacis etenim huius modi possessores, quia uite sue non credunt, et si pax forte sit in circuitu, ipsi tamen intra se timidis semper sibique contrariis suspicionibus conrixantur, sicut scriptum est: »Sonitus terroris semper in auribus eius.« Et cum pax sit, semper ille insidias suspiciatur. Nam sicut liber Sapientie protestatur, »timida est semper nequitia.« Et iterum alia Scriptura dicit, quia »fugit impius nemine persequente.« Rursum de his ait Dominus in Leuitico:  »Dabo pauorem in cordibus eorum et terrebit eos sonitus folii uolitantis.« Quod si forte ex his aliqui tam liberis inueniantur prosperitatibus feriari, ut uniuersa de corde timoris exstirpata sollicitudine, et in totum interiori oculo dececato, omnia libita licita reputent, nec huius pacis gaudiis se unquam estiment uacuandos, cum repente huic phantastice ac momentanee paci disturbatio uera eternaque successerit, eo infelicius quo improuidentius pax ista suos deseret amatores. »Cum enim, secundum Apostolum dixerint: pax et securitas, tunc repentinus eis superueniet interitus sicut dolor in utero habentis, et non effugiet.«



CAP. XIu.---De discordia, quam reprobi in natura sua apud inferos patientur.


Hic interitus presentis lucis priuatio est animeque perditio, quam anime simul et corporis damnatio subsequetur, ubi illi, qui beati hic uane pacis successibus uidebantur, iam uere miseri pacem querent et non inuenient eam apud se, hoc est, in natura propria certaminis passuri molestiam, qua grauior et amarior nequeat cogitari. Irremediabilis enim ibi rixa pene et carnis, interminabilis pugna doloris et corporis, ubi passio sic nature, sic natura aduersa est passioni, ut nullius, eorum uictoria talis colluctatio sopiatur, ubi cum ipsa natura corporis uis doloris sic certat, sic litigat ut alterum alteri nunquam  cedat. Hic enim quando huiusmodi conflictus est, aut dolore uincente sensum adimit mors, aut natura superante dolorem egritudinis restitutio eliminat [cod. Bamb., delimitat] sanitatis. Ibi autem et dolor permanet, ut affligat; et natura perdurat, ut sentiat, quia utrumque ideo non consumitur, ne pena finiatur, iuxta quod scriptum est quoniam »laborabit in eternum et uiuet in finem.«

Huius tam diuise quam inuise dissensionis malum notare Dominus forsitan uoluit apud Isaiam  . »Et pugnabit uir contra fratrem suum, et uir contra amicum suum, et ciuitas aduersus ciuitatem, et disrumpetur spiritus Aegypti in uisceribus eius.« Ad cuius rei mysterium et illud proficit quod Ioannes  in apertione secundi sigilli uidit, quia illi qui sedebat super equum rufum, scilicet Christo, qui humana carne uestiri uoluit, illi, inquam, datum est, ut sumeret pacem de terra et inuicem se interficiant homines, et datus est ei gladius magnus. Hanc Aegyptiorum pacem, quam ipse Dominus ante diremerat per apostolos, postea diuortio non minore disiecit; »misit sagittas suas et dissipauit eos, fulgura multiplicauit, conturbauit eos,« sicut in uno eorum, uidelicet Paulo, licebit aduertere, qui huius inique pacis concordiam, sicut in Gestis apostolorum legimus, sapientissimo calliditatis argumento dissoluit. Sciens enim quod persequentium se una pars Sadduceorum existeret, altera Phariseorum, exclamauit in concilio: »uiri fratres, ego Phariseus sum, filius Phariseorum.  De spe et resurrectione ego iudicor. Et cum hoc dixisset, facta est dissensio inter illos, et soluta est multitudo. Sadducei enim non dicunt esse resurrectionem, neque angelum, neque spiritum. Pharisei autem utrumque fatentur.« Ecce qualiter ad huiusmodi uocem Pauli contra inuicem reproborum turba disiungitur, concilium dissipatur; dumque in duas partes tumultuantium multitudo dispellitur, Paulo euadendi facultas aperitur. Eripiuntur enim iusti, dum diuiduntur iniusti. Propter quod et in mari Rubro, dum in duas partes unda diuiditur, electorum populo ad terram promissionis iter explicatur.

Inde est quod ille, qui elongauit fugiens, tunc demum se saluum fieri a tempestate sperat, si male  confluam unitatem Deus diuidat: »Exspectabam, inquit, eum, qui me saluum faceret a pusillo animo et tempestate.« Quod ut fiat, »precipita, Domine, eos, et linguas eorum diuide,« sicut gigantum, quos [ut] prediximus, labia diuisisti. Et de crudeli seruo dixit, quia uidelicet »ueniet Dominus serui illius in die qua non sperat, et hora qua nescit et diuidet eum.« Tunc enim nequam seruus apud se uidelicet diuiditur, cum per diuersa contrariaque discerpitur, cum in infernis et moriendo semper uiuere et uiuendo semper mori miserrimus courgetur, fitque hoc ei intolerabilius de morte, quod ipsa mors semper est sine morte.



CAP. Xu.---De pace conscientie, quam hic boni possident.


De pace quam mali habent apud se, documento preposito, iam de pace bonorum, id est quam quilibet iustus habere intra se creditur, dissertatio subiungatur. Huic paci, sicut premisimus, lete conscientie securitas titulum laudemque dispensat. Leta autem tunc uere est conscientia, cum ei, quem defendit acerrime, blanditur etiam de uirtute. Non enim leta conscientie securitas est, uituperabilia fugere, ni et ad laudabilia studium accendatur. Nam ut dicitur, abstinere a malo uitat penam, bonum facere meretur palmam. Quod conscientie blandimentum expertus fuerat, qui dicebat: »Gloria nostra hec est testimonium conscientie nostre.«

De hac pace conscientie loquens Psalmigraphus  ait: »Pax multa diligentibus legem tuam, Domine, et non est illis scandalum.« Ubi per scandalum conscientie offendiculum debere intelligi nullus diuinorum peritus uoluminum ignorabit. Tunc autem multa est pax legem Dei diligentibus, cum non solum pro innocentie bono securi sunt a supplicio, sed etiam pro uirtutis merito leti premium prestolantur. Quam pacem Paulus Colossensibus optabat, cum diceret: »Et pax Christi,« id est, quam Christus habuit et dedit habere, »exsultet in cordibus uestris.« Hanc pacem mali non habent, quos nec bona conscientia sibi conciliat, nec mentis tranquillitas serenat. Pro cuius absentia pacis peccator simul et penitens ingemiscit: »Non est, inquit, pax ossibus meis a facie peccatorum meorum.« Ubi per ossa naturales  anime uirtutes, que fortes contra peccata esse debuerant, innuuntur.

Sed quam magna multitudo superne dulcedinis, quam prompta uiscera diuine pietatis! Tantum enim pacis beneficium, quod per multas diaboli insidias peccator perdiderat, per unam cordis compunctiunculam [cod. Teg., per unum cordis compuncti suspirium], per unam oculorum lacrymulam reconquirit. Ad quod demonstrandum illud de Euangelio nobis sufficiat pro exemplo. Quid enim ibi peccatrici femine de hac pace dictum est? quomodo legis? qualiter sibi penitenti a Domino responsum audis? »Fides, ait, fides tua te saluam fecit, uade in pace.« Pax ista a pace illa malorum, o quantum disiungitur? quam contraria differentia ab illius pacis natura  separatur? Illa enim pax tumultuosa est, hec quieta; illa uanida, hec sincera; illa tristior, hec iucundior; illa trepida, hec secura; denique illa eternum parit supplicium, hec perpetue salutis gloriam nobis promeretur.

Pulchre pacem istam sinceram, quietam, securam iucundamque predixerim. Nihil enim pax ista, nichil uanitatis, nichil habet dolositatis admistum. Tenax est enim sinceritas et ueritatis semper conscientia, et cum fallatur aliquando, fallere tamen ipsa non nouit. Inde est quod ille qui ueritas est, cum iudex omnium residebit, solius conscientie, que mentiri non poterit, testimonium acceptabit, sicut dicit Apostolus: »Testimonium reddente illis conscientia ipsorum.« Quieta est hec pax, nullis attonita rumoribus,  nullis agitata tumultibus, nullis afflictionibus conturbata, quia ut si tribulatio carnis circumsecus obstrepat, si mundi rabies forinsecus seuiat, huius tamen possessor pacis animus, beate quietis semper otiis potietur. Quod Habacuc breuiter adnotauit dicens: »Requiescam in die tribulationis mee.« Et Dominus ad discipulos: »Hec, inquit, locutus sum uobis, ut in me pacem habeatis«, cum in mundo pressuram habebitis. Idem quoque et Micheas pulchro quodam schemate predixit: »Et erit, inquit, ipse,« scilicet Dominus, «nobis pax, Assyrius cum uenerit in terram nostram et calcauerit in domibus nostris.« Assyrius, qui Latine dicitur arguens, diaboli preformat imaginem. Arguere enim accusare  est. Et quis magis accusatoris est dignus cognomine quam ille in quem uox triumphantium depromitur angelorum. »Quia proiectus est, inquiunt, accusator fratrum nostrorum, qui accusabat illos ante conspectum Dei nostri die ac nocte. In terra nostra et domibus,« in quibus calcat Assyrius, carnis nostre domicilia figurantur. Tunc ergo nobis est pax, cum Assyrius in terram nostram uenerit et calcauerit in domibus nostris, quia diabolus etsi corpus sancti uiri affligit uel perimit, eterne tamen pacis requiem nunquam tollit. Unde illud de Prouerbiis sapientis: »Non contristabitur, inquit iustus, quidquid ei acciderit.« Ideo autem pax hec, Dominus dicitur, quia non nisi per eius gratiam pax istius modi obtinetur.

 Secura deinde est hec pax, in qua uelut in arce quadam mens posita aduerse dominationis terrores despicit, minas despuit, contemnit ferociam, et omnem omnino contrarie fortitudinis uelut stipulam computat seuitatem. De qua securitate illud Salomonis intelligitur: »Iustus quasi leo confidens absque terrore erit.« Huius pacis securitate fretus erat, qui dicere poterat: »Si consistant aduersum me castra, non timebit cor meum, et si insurgat aduersum me prelium, in hoc ego sperabo.« Ad quam pacis securitatem et Petrus respiciebat, cum diceret: »Quis est, qui uobis noceat, si boni emulatores fueritis?« Est enim mens iusti uelut sublimior pars mundi, que celo confinior in nubem non cogitur, in tempestatem non agitur, non uersatur in turbinem,  non mugiunt ibi tonitrua, non seuiunt fulmina, flamina non iurgantur. Sic et beatus animus, cuius conuersatio in celis est. Tanto enim iam uirtutis culmine subuectus eminet, ut nullis unquam minarum fragoribus, nullis terrorum nimbis [cod. Teg., imbribus], nullis bellorum diluuiis eius possit firmitas concuti, serenitas obnubi, tranquillitas perturbari.

Denique iucunda hec pax est, que uidelicet quo magis ad prospera contrahitur et ad aduersa profusius dilatatur, gaudens in damnis, exsultans in periculis, subsannans supplicia, deridens mortem. Unde resonat uox illa gratifica: »In tribulatione dilatasti me.« Hanc pacis iucunditatem et securitatem  pariter exprimit homo bonus dicens: »Non timebis calamitatem, cum uenerit; in fame et uastitate ridebis et bestias terre non formidabis, et scies quod pacem habeat tabernaculum tuum.« O pacem admirabilem, quam et qui non habent, sunt miseri, et qui habent, filii Dei merentur nuncupari. »Beati enim pacifici, quoniam filii Dei uocabuntur!«



CAP. XuI.---De pace beatorum ad se ipsos tunc habenda.

uocabuntur autem tunc Dei filii, quando illa tertia pax, scilicet rationis et sensualitatis, beata consensio prolucebit. Ista pax, quemadmodum premonstratum est, non omnibus bonis, sed beatis tantummode, id est, iam de mundo egressis, ascribitur, quam uir iustus in morte demum se consecuturum  sperabat, cum diceret: »In pace in idipsum dormiam, et requiescam.« Et Simeon cum benedicens Deum caneret: »Nunc dimittis seruum tuum, Domine, secundum uerbum tuum in pace.«

Hec enim apud sanctorum animos est perfecte pacis concordia, si omnia, que in homine sunt, scilicet spiritus, sensus et animus, id ipsum semper sentiant, hoc est in appetitu superni boni indifferenti conueniant uoluntate. Que utique pacis summa queri hic potest, sed inueniri nequaquam potest. Concupiscit enim hic caro aduersus spiritum, et spiritus aduersus carnem, ut non quecunque nos uolumus, illa faciamus Quippe et ipse etiam magnus Paulus, qui raptus in tertium celum istius modi pacis primitias delibauerat, adhuc in carne  uiuens, aliquantula apud se luctamina sustinebat, sentiens aliam legem in membris suis, repugnantem legi mentis sue, ut non quod uellet, hoc ageret, sed quod nollet, inuitus perpetraret.

Quod pulchre Ioannes in Apocalypsi notare uoluit, dum scripsit quia »factum est silentium in celo quasi media hora.« Si celum sedes Dei est iuxta illud: »Celum mihi sedes est, anima autem iusti« secundum Scripturam »sedes est sapientie,« id est Dei, quid erit consequentius quam ut in celo iusti animam intelligi reputemus? »Silentium igitur quasi dimidia hora« in celo auditur, quia in anima uiri sancti »dimidia,« hoc est, non perfecta esse hic requies creditur. Pax ergo ista, in qua nulla est  inter carnem et spiritum repugnantia, in futuro nobis promittitur condonanda, dicente Domino: »Pacem relinquo uobis, pacem meam do uobis.« Do autem pro dabo dictum oportet cognosci, secundum quam formam dicendi et supra, cum de ouibus loqueretur, subnexuit: »Et ego uitam eternam do eis.« Christus itaque aliam pacem electis suis relinquit in hoc seculo, et aliam dabit procul dubio in futuro. Relinquit illam mediam, que bonorum est, dabit hanc tertiam, quam esse diximus beatorum.

Mirifice uero non illam, quam hic relinquit, sed hanc perfectissimam, quam tunc dabit, nominare suam uoluit: »Pacem, inquit, meam do uobis.« Nunc enim Dei pacem, id est, qualem Deus habet,  habere non possumus, qui, sicut premissum est, rixam quamdam intrinsecus sustinemus. Tunc autem suam pacem nobis dabit Dominus, cum in simillimam diuine paci concordiam corpus, spiritus et anima conspirabunt, uidelicet ut quemadmodum in deitate tanta pax est, sicut in initiis prelibauimus, quod in tribus una substantia, una uoluntas, et una penitus operis adoratur auctoritas, ita et hec tria tanta sibi tunc credantur pacis amicitia coniugari, ut preter hoc, quod unius quodammodo nature intelligentur [c. T., quodammodo nomine int.] fieri, ipso utique corpore in naturam spiritus, sicut sanctus Paulus asserit, transituro, idem omnino tunc sapiant et circa idem semper opus, superne scilicet laudis sacrificium occupentur.

 Postulabat siquidem istud figmentum breue, ut ea, que tractanda supersunt [cod. Bamb., supersident] coniuncto deberemus atramento subscribere.  Sed melius lectoris memorie consuletur si a precedentibus subsequentia biformis libri discreuerint interualla.


 Explicit liber prior De bono pacis.



LIBER SECUNDUS.



CAP. I.---De triplici specie pacis hominum ad homines.


Super ea pace, que est hominis ad se quibusdam reseratis mysteriis, iam pacem illam, que hominis est ad hominem, liber hic posterior elaborat. Pax igitur, que hominis ad hominem est, et que inter homines habetur et colitur, et ipsa quoque in tres species propagatur. Una est pax Aegypti, alia Babylonie, tertia Ierusalem. Pax Aegypti est malorum in unam prauitatem conspiratio. Pax Babylonie est tam malorum quam bonorum ab externo uel ciuili bello priuataue rixa tuta conuersatio. Pax Ierusalem Christiane societatis fraternitas estimatur.

Pax Aegypti communionem criminum, pax Babylonie  communionem rerum, pax Ierusalem communem uirtutum omnium exigit facultatem. Pacem Aegypti diabolus, pacem Babylonie mundus, pacem Ierusalem conciliat Christus. Pacem Aegypti facit superbia, fouet impunitas, firmat pertinacia. Pacem Babylonie facit iustitia, alit humanitas, firmat prudentia. Pacem Ierusalem facit caritas, nutrit pietas, firmat humilitas.



CAP. II.---De pace Aegypti, qualiter diabolus eius pacis conciliator sit.

Illam autem pacem Aegypti credito, quam Dominus in Euangelio prodebat, cum diceret: »Nolite arbitrari quod uenerim mittere pacem in terra; non ueni mittere pacem, sed gladium ;  ueni enim gladio separare filium aduersus patrem suum, et filiam aduersus matrem suam, et nurum aduersus socrum suam, et inimici hominis domestici eius.«

Merito autem diabolum pacis Aegypti conciliatorem notauimus. Ipse enim prime seditionis inite princeps fuit et auctor. Ipse primum hominem sibi in eamdem impietatis conspirantiam federauit. Ipse a primis usque ad ultima secula, quoscunque ualet, suis nititur numeris aggregare. Etenim scriptum est: »Post se omnem hominem trahit, et ante se innumerabiles.«



CAP. III.---Quod pacem istam maxime superbia edificet.

 Hanc nefastam pacem, licet diuersis ex causis diuersa mala facere consueuerunt, principaliter tamen eam superbiam efficere, gigantum tibi monstrat excessus, qui profecti ab Oriente inuenerunt campum  in terra Sennaar, habitaueruntque in eo, et dixerunt: »uenite, faciamus nobis ciuitatem et turrim, cuius culmen pertingat usque ad celum, et celebremus nomen nostrum, antequam diuidamur in uniuersas terras.« Ciuitatem hanc uere conuentum malorum putabis, si locum, ubi edificatur, aduertas. Non enim in montis arduo fundatur hec ciuitas sicut ciuitas Dei, cuius fundamenta sunt in montibus sanctis, sed in campo gramineo, hoc est latitudine et uirore corporee uoluptatis. Gigantea autem proceritas quid aliud quam tumentis superbie nuntiat celsitatem? De quo et Psalmographus meminit: »uidi impium superexaltatum sicut cedros Libani.«

 Gigantes ergo ab Oriente moti in unum campum conueniunt, dum mali ab eo, qui »Oriens ab alto« est, per typum [al. typhum] superbie discedentes, in unum carnalis uite sodalitium combinantur. Quanquam ipsa superbia, que huius pacis concordiam innodat, eam postea uiolet et disiungat, utpote que singularitatis priuilegium appetens, esse communia, que diligit, aspernatur. Unde Salomonis attestatur Prouerbium, quia inter superbos iurgia sunt, dum uidelicet singuli pre ceteris id sibi conantur ascribere quod nequaquam in singulis emineret.

Nec mirum, si superbia uelut sibi contraria, quod fecit, moliatur euertere, cum auctor eius Satanas in seipsum diuisus sit, et ob hoc regnum eius nequeat  permanere. Interim plerumque hoc malum eminentie producitur, ut is, quem arrogantior forte tumor inflauit, quo elatius eius efferatur gloria, eos, quos superare tentauerit, non pacificos, non dedititios dignetur accipere, sed rebelles potius ambiat expugnare, sicut quemdam uirum superbissimum et Romane reipublice insignissimum perduellem iactante ore dixisse lectionis scholastice rudimenta tradiderunt: »Hostes mihi deesse nocet, damnumque putamus armorum, nisi qui uinci potuerunt, rebellant.«



CAP. Iu.---Quomodo impunitas hanc pacem foueat.

Quomodo autem impunitas huiusmodi reproborum pacem foueat, non nescis, si ad quid tales homines socientur, attenderis. Ad hoc enim in unum corpus  ceunt, ut malitiam, quam singuli perficere sic facile, sic impune non poterant, iunctis in unum uiribus liberius ualeant et informidabilius exercere. Unde et in Parabolis uox illa eorum est, alium ad  huius praue societatis fedus inuitantium: »ueni, inquiunt, ueni nobiscum, insidiemur sanguini, abscondamus tendiculas contra insontem, deglutiamus eum, sicut infernus, uiuentem, omnem pretiosam substantiam rapiemus, implebimus domus nostras spoliis. Sortem mitte nobiscum, marsupium unum sit omnium nostrum.«

Hec communicata scelera ideo ab eis committuntur audacius, quia non est interim, quo iudice puniantur. »Quia enim, ut ait Ecclesiastes, non profertur cito contra malos sententia, ideo absque ullo timore filii hominum perpetrant mala.«



CAP. u.---Quomodo hec pax . . per concumaciam firmetur.

 Denique si uis scire qualiter hanc pessimam pacem firmet contumacia, Dominum ipsum de diaboli corpore audias proponentem: »Corpus illius quasi scuta fusilia.« In scutis istis fusilibus quid aliud nisi reprobarum mentium duritia designatur? De qua et lamentatio Ieremie non tacuit Iudeorum pertinaciam in passione Domini memorans et condemnans: »Dabis eis scutum cordis laborem tuum.« Scuta autem fusilia in excipiendis sagittarum ictibus robusta sunt, sed casu fragilia; ictui quidem feriencium minime cedunt, sed suo se lapsu per fragmenta comminuunt. Corpus ergo diaboli collectio est praui concilii, dum malos per obstinationem duros sagitta diuini uerbi non traiicit, quos tamen uite fragilitas quotidie frangit.

 Hanc praue unitatis concordiam Dominus in Iob notauit, cum de Leuiathan per figuram proposuit: »Membra carnium eius coherentia« sibi. Carnes siquidem Leuiathan omnes reprobos intelligimus, quos ad soliditatem spiritualis uite assurgere per desiderium non uidemus. Membra carnium sunt, qui eisdem peruerse agentibus, et se ad iniquitatem precedentibus coniunguntur, sicut etiam per Apostolum de Dominico corpore dicitur: »uos estis corpus Christi, et membra de membro.« Ad hanc exsecrabilem pacem illa pertinet amicitia quam in passione etiam Herodes cum Pilato legitur iniuisse. Nam »facti sunt amici in illa die, cum antea inimici erant ad inuicem.«



CAP. uI.---Qualis huius pacis sit fructus et exitus.


Hanc eamdem sacrilege pacis unionem stupe collectitie liber Ecclesiasticus configurat: »Stupa, inquit, collecta synagoga peccantium, et consummatio illorum flamma ignis.« Ecce, in quem finem porrigitur, et quem meretur fructum concordia reproborum! Flammam uidelicet ignis inexstinguibilis, et tam immensi quam importabilis incendii ustionem. Non enim stupe consummatio hic ad peccantium ardorem componitur pro tenuitate et euanescentia incendii, sed pro uelocitate ac integritate supplicii, quemadmodum stupa ad integrum simul et uelociter concrematur, iuxta quem modum sermo alibi dicit propheticus: »ue Ariel!  Erit sicut puluis tenuis  multitudo uentilantium te.« Ubi subaudit Romanorum exercitum, non propter exiguitatem, sed numerositatem [cod. numerositati] pulueri comparatum.

Sicut autem quelibet combustibilis materia maius profundit incendium, si tota simul quam si diuersis partibus exuratur: sic et malorum collectam multitudinem eo grauior districtio uret in supplicio, quo maior eam numerus nexuerat in peccato. Inde est diuina illa Preceptoris sententia: »Colligite zizania et ligate ea in fasciculos ad comburendum.«



CAP. uII.---Quod aduersus hanc pacem nos semper esse oporteat impacatos.

Ecce pacem Aegypti uides expositam, quam te persequi oporteat, non amplecti. Tunc enim solum  Deo eris pacificus, cum aduersus hanc pacem perstiteris impacatus. Hec est enim pax illa, secundum modum theoricum, quam Sichemite cum Iacob et filiis eius contrahere cupiebant: »Negotientur, inquiunt, in terra, et exerceant eam, quia spatiosa et lata cultoribus indiget. Filias eorum accipiemus uxores, et nostras illis dabimus.« Sed quo zelo huius pacis federa spreta sint, diuine lectionis scientiam non euadit.

Ab huius pacis concordia et illa non abhorrebat affinitas, quam Iosaphat, rex Iuda, cum impio rege Achab copulasse describitur. »Fuit, inquit, Iosaphat diues et inclytus multum, et affinitate coniunctus est Achab, descenditque ad eum post annos in Samariam.« Pro qua re eum Dominus increpat per  uidentem: »Impio prebes auxilium, et his, qui oderunt Dominum, amicitia iungeris?« Non enim cum odientibus Deum ullius amicitie habenda est concordia, magis autem opponendum odium, quemadmodum faciebat Dauid dicens: »Nonne qui oderunt te, Domine, oderam illos, et super inimicos tuos tabescebam? Perfecto odio oderam illos, et inimici facti sunt mihi.«

Hanc itaque perniciosam pacem gladio uerbi et ardore diuini zeli, ubicunque inuenies et poteris, pro tui gradus officio disiice et adure exemplo magistri tui et Domini, qui, sicut premisimus, gladium uenit in terram mittere, quo huius pacis ligamina discoirent; quod eum quoque facturum longo ante tempore  testis fidelissimus asseruit Isaias: »Ecce Dominus ascendet super nubem leuem, et ingredietur Aegyptum, et mouebuntur simulacra Aegypti a facie eius, et cor Aegypti tabescet in medio eius, et concurrere faciam Aegyptios aduersus Aegyptios.«



CAP. uIII.---De pace Babylonie, et qualiter eam faciat iustitia.

Pacem Aegypti, ut ab animis, sic a uerbis amodo secludentes, ad considerationem pacis Babylonie ueniamus. Huius pacis testimonium expressum est in Ieremia, quo filios transmigrationis admonuit pro pace Babylonie deprecari: »Querite pacem ciuitatis, ad quam transmigrare uos feci, et orate pro ea ad Dominum, quia in pace illius erit pax  uobis.« Cuius pacis et Paulus meminit ad Herbreos: »Pacem sequimini cum omnibus.«

Denique exigenti, qualiter hanc pacem iustitia faciat, cum eam, sicut prelibatum est, mundus conciliet, iustitia uero uirtutibus applicet, satis dabitur in hunc modum; quod uidelicet iustitiam hic non tam diuinam aut politicam quam naturalem oportet intelligi, que alio nomine equitas nominatur. Hec omnes homines ex uno parente natos cernens, eis uelut germanis omnium rerum usum communem statuit, communem quamdam domum omnibus his decernens mundi huius speciosissimam mansionem, de qua propheta loquitur: »O Isrel quam magna est domus Domini et ingens locus possessionis eius!« Magna nimis, sine dubio, est domus ista,  que diuites simul et pauperes, nobiles cum ignobilibus, senes cum iunioribus sinu capacissimo colligit et concludit.

Quam decorum habet hec domus fundamentum, terre utique superficiem, candidis, purpureis, aureis, puniceis, et aliorum mille colorum floribus loricatam! Quam pulcherrimum habet tectum, celi scilicet faciem, stellarum choris uelut gemmatis laqueariis obfulgentem! In hac domo quanta ex arbustiset fontibus cibi potusque habentur promptuaria! quante ex ipsis et floribus et herbis odoraminum myrrhothece! In hac domo per noctem splendor lune pro lucerna est, et per diem calor solis pro hypocaumate, illo uidelicet estuario, quod hiberno  tempore anhelantibus consuescit ignibus uaporari. In hac domo pro lectulis tori sternuntur graminum, et pro uernacularum obsequiis spontaneum elementa offerunt famulatum.

Sic autem domus ista communis est omnibus, sicut ingressus et egressus ab ipsa indifferens omnibus exhibetur, quemadmodum Sapiens monstrauit dicens: »Sum quidem et ego mortalis homo, similis omnibus, ex genere terreno illius, qui prior factus est, et in uentre matris figuratus sum caro; decem mensium tempore coagulatus sum in sanguine ex semine hominis, et ego natus accepi communem erem, et in similiter factam decidi terram, et primam uocem similem omnibus emisi plorans. Nemo enim ex regibus aliud habuit natiuitatis initium.  Unus ergo introitus est ad uitam et similis exitus.« Nudi enim omnes nascimur, nudi morimur: nulla inter cadauera diuitum pauperumque discretio, nisi quod forte dirius fetent eorum corpora quam istorum.

Quod uero istiusmodi naturalis iustitia omnibus omnia fecerit communia, ex illo uerbo desumendum est, quo dicitur, communicantis bona sua cum ceteris in seculum seculi permanere: »Dispersit, dedit pauperibus, iustitia eius manet in seculum seculi.« Item ex quodam Prouerbio: »Rex iustus erigit terram, uir auarus destruet eam.« Cum itaque hec iustitia naturalis mundum ipsum et omnia, que in ea sunt, censuerit esse communia, auaritia postmodum possessionum iura in singulos dispensauit.  Inde postea rerum cupiditates, honorum libidines, contentiones et iurgia, bellorumque certamina prodierunt, que utique malorum lues expiari nunquam poterit, nisi aliquando in humanis pectoribus hac rescintillante iustitia ad quamdam, etsi non integram, ueteris communitatis gratiam redeatur, ut puta, [ut, qui] inimici erant ad inuicem, qui rebelles, qui hostes, qui nichil unquam de terrenis concorditer possederunt iam subpullulante in eis naturalis iustitie equitate misceant animos, amicitias et affinitates iungant, quamuis alloquiis et moribus non incipiant communibus potiri.

Huic tanto bono, quod naturalis iustitia operatur, nil aliud dignius quam nomen pacis aptabimus, dummodo hic non pacem Ierusalem, quod, sicut tractandum  restat, maioribus exsultat meritis, sed pacem, de qua cepimus agere, pacem scilicet Babylonie reputemus memoratam. Quanquam dici ualeat, diuinam quodammodo iustitiam pacem Babylonicam operari, si aduertas, omnes homines eiusdem generis esse non tantum per carnis legem, sed etiam per Dei similitudinem. »Ipsius enim, inquit Aratus, ipsius et genus sumus. Genus ergo cum simus Dei,« et nobilissima Dei imagine omnes pariter exemplemur, qui tanta unimur similitudine, nulla unquam contra inuicem deberemus rixantis animi dissimilitudine obuiare, quemadmodum et aues eiusdem generis amice sibi sunt, hostilis inter se odii discerdiam nescientes. »uolatilia« enim, sicut Prouerbii scriptum uulgauit, »ad similia sibi conueniunt.«

 Quod si tibi per has rationes [haud] estimes persuasum, pacem hanc per iustitiam effici, super hoc saltem argumenta satisfaciant Scripturarum. Dicit enim prophetarum nobilissimus: »Erit opus iustitie pax, et cultus iustitie silentium.« Et Dauid, cum de nascituro celi Rege laudes proponeret, dicturus de pace quam in aduentu eius mundus habere meruit, de iustitia uelut eius causa ante premisit dicens: »Orietur in diebus eius iustitia.« Dein sequitur: »Et abundantia pacis.« Item alibi: »Iustitia et pax complexe sunt se.«



CAP. IX.---Que sit humanitas, pacem istam alens.

Humanitas autem, qua hec Babylonie pax alitur,  quedam humanarum necessitatum collatiua subuentio est, qua diuersa mortalium conditio uel mutuis adiuta suffragiis, uel alternis sustentata commerciis retinetur. Quod autem tale est. Milites armis tuentur rusticos, rustici operibus agrariis cibos student militibus prouidere. Item cum regnum illud frugibus, hoc odoramentis indigeat; cum prouincia illa metallis, hec texturis; cum regio illa lignis, hec marmoribus egeat, sicque per alia millena genera rerum humana mortalitas uicissim sibi opus habeat subuenire, processit humanitas, qua iam in pace Babylonie federis alternam penuriam alterna copia his permutationibus sustentaret, sine quibus pax ista neglecta decideret, quemadmodum connexio lapidum in edificio formato, in quo uicario complexi  lapides innituntur, si muris hiantibus se complecti desierint, uniuersa structura citius subruetur.

Ut autem huic humanitati locus fiat, ante omnia opus est lingue inire notitiam, sine qua parum prodest ad sociandos homines hec subuentio collatiua. Quomodo enim uel mutuis subleuare officiis, uel utilia mutuare commercia poterunt, qui aliis necessitates suas uerborum nequeunt significationibus explicare? Quemadmodum non humanitatem magis quam immanitatem ignote lingue consueuit generare diuersitas, sicut prophetice comminationis oraculo monstratur: »Ecce ego adducam super uos gentem de longinquo, domus Isrel, ait Dominus, gentem robustam, gentem antiquam, cuius ignorabis linguam, nec intelliges quid loquatur.«

 Quantum hec humanitas ad nutriendam pacem necessaria est inter reges et populos, prelatos et subditos, ut a rege prebeatur populo tuitio, et a populo regi ciuilium functionum pensitatio, referatur. »Ideo enim, inquit Apostolus, et tributa prestatis.« Prelatus subditis prouidentie sollicitudinem, subditi prelato deuotionem obedientie debebunt exhibere. Que utique hinc inde tam necessaria subuentione concurrunt, ut alterum sine altero nequeat perdurare. Quippe sine prouidentia regum ac presidum pro cede paratur populus, et sine populi obsequio regum ac prelatorum omnium dignitas euanescit. Unde cum rex instituitur, pactio quedam tacita inter eum et populum initur, ut et rex humane regat populum, et populus regem statutis tributis et  inlationibus meminerit uenerari. Hoc est illud fedus quod Ioiadas sacerdos inter regem Ioas et populum Iuda pepigit, sicut historia Regum tradit.

Fouetur ergo per hanc humanitatis collationem inter reges et populos, inter prelatos et subditos Babylonie, id est mundane pacis concordia, que si aliquando, ut solet, ducatur contemptui, ut uel qui subsunt, debita seruitia negent superioribus, uel superiores inferiores legibus subiiciant tyrannorum, obsurgentibus inde oppressionum ac rebellionum malis, repente simul cum pace uis prelationis soluitur, et regnum etiam transmutatur, sicut scriptum est, quia regnum a gente in gentem transfertur propter iniustitias, et iniurias, et contumelias, et diuersos  dolos.



CAP. X.---Quomodo per prudentiam hec pax accipiat firmitatem.

Ceterum qualiter pax ista per prudentiam accipiat firmitatem, rex Salomon tibi exemplo sit, qui prudentissimus sapientie sue consiliis per octoginta annorum uolumina, sicut Iosephi narrat historia, regnum sibi in pace tranquillissima pariter roborauit et felicissima. Cuius pacis bonum semen eius Roboam per insipientiam perdidit, regnum faciens bipartitum, de quo liber ait Ecclesiasticus, quia »finem habuit Salomon cum patribus suis, et reliquit post se de semine suo stultitiam genti, et imminutum a prudentia, Roboam, qui auertit gentem  consilio suo.« Item super eodem Scriptura dicit: »Rex insipiens perdet populum suum, et ciuitates inhabitabuntur per sensum prudentium.« Et in libro Sapientie: »Si delectamini sedibus et sceptris reges populi, diligite sapientiam, ut regnetis in perpetuum. Tunc« enim, sicut facundissimus doctor scribit, »tunc felices sunt respublice, cum aut philosophi regnant, aut reges philosophantur.«---»Erudimini ergo, qui iudicatis terram.«

Pacem autem istam regis maxime prudentia confirmabit, si rex ipse perito dispensationis consilio omni generi hominum, quibus preest, omni ordini, omni sexui, omni etati, saluo tamen priuilegio discipline  ita se tractabilem et uelut popularem  indulserit, ut fauorem semper publicum habere mereatur, sicut Octauianum fecisse Augustum Romanorum uulgauerunt historie, propter quod longeuiori seculo eum pacificum tenuisse imperium tractauerunt. Caueat ergo prudenter qui populo uel genti preficitur, ne dum uni consulit parti, partem aliam negligat. Hoc enim rem perniciosissimam in populo causat, scilicet inuidiam, seditionem atque discordiam, dum qui omnibus imperat, non omni, sed unius cuiusdam eligit utilitatibus prouidere.

Item pacem istam aliorum prudentia confirmabit, si, inter quos pax hec conciliata est, ita cautos, ita morigeros se habuerint in alterutrum ut nichil omnino sit, in quo per eos pacis lesa federa uideantur; quoniam etsi per alicuius leuitatem modicum ledi forte  contigerit, non post dies, sed continuo, cum res adhuc noua est, nec maioribus exacerbata iniuriis, prudenti debebit remedio integrari, instar membrorum, que primo inflicto uulnere a continenti compage incipiunt hiatu quodam dirimi; quibus si confestim peritia accesserit medicantis, ad carnem reliquam resolidari sine deformitate poterunt. Quod non erit, si in tempus plurimum huiusmodi remedium differatur. A qua sententia alienum non est quod ait Apostolus: »Sol non occidat super iracundiam uestram.«



CAP. XI.---Differentia inter pacem Babylonie et Aegypti.

 Magna differentia pax hec ab Aegypti pace discriminatur, cum, sicut dictum est, respuenda illa semper sit, hec appetenda sepius et colenda, non tantum cum domesticis et fidelibus, sed etiam cum extraneis, cum barbaris et paganis. Si enim pax ista coli cum infidelibus non deberet, Isaac cum Abimelec, Ochozath et Phichol Geraritis fedus cur ageret? Si pax ista cum infidelibus coli non deberet, populus Isrel a rege Edom et Sehon rege Amor rheorum iter pacificum cur quesiisset? Si pax ista coli cum infidelibus non deberet, Dominus in Deuteronomio per Moysen quare diceret: »Si iueris ad expugnandam ciuitatem, offeres ei primum pacem. Si receperit, et aperuerit tibi portas, cunctus populus, qui in ea est, saluabitur.«

 In tantum autem pax ista cum infidelibus habenda est, ut pro bono eius sanctum Iacob munera fratri misisse legerimus.



CAP. XII.---De tribus generibus hominum, cum quibus Babylonie pax colenda non est.

Ideo autem pacem non semper, sed sepius cum omnibus colendam esse diximus, quia non nunquam cum talibus seruare pacem minime debemus, ut erga pestilentes, erga persequentes, erga rebellantes, quos utique pace non uouere, sed bello lacessere magis expediet. Quod intuens egregius doctor ait: »Si fieri potest, quod ex uobis est, cum omnibus hominibus pacem habentes.« Quia enim quosdam nouerat, cum quibus ligare concordiam fas non erat,  ideo dicturus: »Cum omnibus pacem habentes,« conditionem attulit: »Si fieri potest.«

Pestilentes uero eos intellige, qui mediante pace Babylonica, Aegyptie pacis, hoc est, uitiorum nobiscum uolunt fedus intexere, cum quibus pactum nullum pangendum est, sed totis omnino uiribus ad internecionem contendendum. Ad quod pertinet quod Moyses in lege proposuit Isreli: »Cum introduxerit te Dominus Deus tuus in terram, quam possessurus ingrederis, et deleuerit multas gentes coram te, Hetheum, Gereseum, Amorrheum, Chananeum, Pherezeum, Heueum et Gebuseum, septem gentes, multo maiores numero, quam tu es, et robustiores te, tradideritque eos Dominus Deus tuus tibi, percuties eos usque ad internecionem.  Non inibis cum eis fedus, nec misereberis eorum, neque sociabis cum eis connubia. Filiam tuam non dabis filio eius, nec filiam eius accipies filio tuo, quia seducet filium tuum, ne sequatur me, sed ut magis seruiat diis alienis.«

Non solum autem cum extranei sunt huiusmodi contagiosi, sed etiam cum ciues, domestici, fratres, filii aut parentes exstiterint, pacis imo sanctitatis erit officium tales ferro uindicte debellare, quando de filiis Leui legitur: »In ultionem idololatrie arreptis gladiis per castrorum media transeuntes quisque fratrem suum, amicum et proximum sibi obuios occiderunt.« Propter quod manus suas Domino consecrasse laudati sunt. »Consecrastis,  inquit, manus uestras hodie unusquisque in filio et fratre suo, ut detur uobis benedictio.« Sic et Phinees, peccatis ciuium non indulgens, dum ceuntem cum Moabitide Iudeum percussit, sui furoris incendio Dominici furoris incendium exstinxit.

Persecutores sunt qui uel communis concordie statum, uel publici pudoris reuerentiam conantes euertere, aut crudelia exercere, facinora non metuunt, aut solemnioris infamie patrare flagitia nequaquam erubescunt; in quos et legum iura et regum arma rigorem opponere inexorabilem consueuerunt. »Non enim sine causa portat gladium, sed ad uindictam malefactorum et ad laudem bonorum.«

Rebelles nos computamus, qui iugum legitime dominationis querentes excutere, et libertatem illicitam  sibi usurpare, legatos publicos etiam reiiciunt, regalia decreta contemnunt, non pensitantes fiscalia, nec tributa prebentes. Contra quos Dominus: »Reddite que sunt Cesaris, Cesari.« Et Paulus ait: »Reddite omnibus debita: cui tributum, tributum: cui uectigal, uectigal.« Quibus coheret, quod petarum eximius in Romani laudes imperii non minus prouido ingenio quam lauto metro canens ait:

Tu regere imperio populos, Romane, memento,
 pacique imponere morem:
Parcere subiectis et debellare superbos. uIRG. Aen., lib. uI. uers. 854-857.



CAP. XIII.---Quod regnum, non legitime susceptum latrocinium magis quam regnum putandum est.

 uerum quod non simpliciter regnum, sed legitime scilicet dominationis adiecimus, ea ratione [fecimus], quoniam extime regionis gentem, que nunquam ditioni tue collum submisit, tibi nunquam molestiam intulit, sola dominandi libidine expugnare uelle et subdere non regis officium est, sed tyranni, imo latronis et sanguinarii. Propter quod doctor optimus  scribit dicens: »Remota iustitia quid sunt regna nisi latrocinia, quia et ipsa latrocinia quid sunt nisi parua regna? Manus et ipsa hominum est, imperio principis regitur, societatis pacto ligatur, placiti lege preda diuiditur. Hoc malum si in tantum perditorum hominum successibus creuerit, ut loca teneat, sedes constituat, prouincias subiuget, occupet  ciuitates, euidentius sibi regni nomen assumit, quod ei iam manifesto non dempta cupiditas, sed adiuncta impunitas confert.« Unde ab Alexandro illo Magno quidam comprehensus pirata, interrogatusque ab eo cur mari ita esset infestus, libera sibi et eleganti legitur contumacia respondisse: »Et tu quare toti orbi terrarum? Sed quoniam id ego paruo nauigio facio, latro uocor; quia tu magna classe, imperator diceris.«

Inferre ergo bella finitimis, et in cetera inde procedere, ac populos sibi non molestos sola regni cupiditate conterere, nichil aliud est nisi latrocinium nominandum.



CAP. XIu.---Qualiter ad ipsius pacis bonum proficit, quando cum predictis generibus Babylonie pax non seruatur.


Ecce igitur, qualiter cum illis tribus generibus hominum pax habenda non est, sed bellum potius ipsis indicendum, quod uidelicet ad ipsius pacis bonum proficere nemo sapiens ignorabit. Ad hoc enim istos paucos seueritatis uigor persequitur, ut in ceteris pax integrior et tutior conseruetur. Quod Dominus in propheta contra plebem Iudaicam loquens satis notauit, cum protulit: »Quis dabit me spinam et ueprem in prelio? gradiar super eam, succendam eam pariter. An potius tenebit fortitudinem meam, faciet pacem mihi, faciet pacem mihi?« Subaudi, hec ipsa succensio, qua eam pronuntio exurendam.

 Ad hoc igitur huiusmodi homines impugnandi sunt, ut uel cum ipsis penarum experimento cercitis, uel saltem cum aliis, eorum exemplo eruditis pax seruetur incolumis. Ad hoc enim solummodo bellum publicum geritur, ob hoc tractantur arma, ob hoc leges dictant supplicia, ut bonum pacis per omnia maneat illibatum.



CAP. Xu.---De tribus uel quatuor gradibus pacis mundane.

Tribus autem gradibus pax ista mundana procedit. Primo enim est pax orbis, postea pax urbis, deinde pax domus. Illa generalis, ista ciuilis, hec domestica. Pax ergo orbis habenda est etiam cum peregrinis, pax urbis cum ciuibus, pax domestica  cum propinquis.

Et quoniam supra dictum est, Babylonie pacem communionem rerum exigere, idcirco scire licet, quod in quolibet horum graduum rerum communicationem pax flagitat. Pax generalis, ut puta inter regna et prouincias nundinas communes facit et linguas; pax ciuilis forum, fanum, leges et quasdam consuetudines; pax domestica fundum, domum, conuictum et in coniugiis thalamum, sepulcraque et monumenta maiorum.

Pax uero generalis, quam etiam cum peregrinis habendam esse diximus, item et ea, que ciues federat, hec, inquam pax, quamuis domesticam non contineat habitationem, si tamen inter aliquos domestico  promoueatur affectu, priuata pax fit, amicitieque sibi dulce nomen attitulat. Unde euenit ut etiam quartus gradus exsurgat tribus superioribus adunandus, uidelicet, ut qui antea pacem orbis, urbis et domus familie computauimus, in quarto gradu pacem amicitie numeremus: que utique amicitia uicissitudine studiorum officiorumque colitur et tenetur. Alioquin nullo pacto amicitie momenta durabunt, nisi ex utraque parte officiosa constet affectio.



CAP. XuI.---De statu pacis domestice.

Quia uero omnis domus particula quedam ciuitatis est, omnis autem pars ad uniuersi cuius pars est, integritatem refertur, debet ad normam ciuilis  pacis pax formari domestica, ut sicut ciuilis pax publicis conseruatur legibus, sic et pax domestica priuatis traditionibus legitime gubernetur. Unde sicut ille qui pacem publicam tuetur, pater patrie dicitur; sic et qui pacem domesticam regit, paterfamilias meruit nuncupari.

Et quoniam respectu familie sue patris nomine censetur, decet etiam, omnibus seruis suis, qui pars familie sunt paterni fauoris clementiam exhibere, quatenus occasio turbande domestice pacis subtrahatur. A qua sententia non discedit, quod quidam uulgate auctoritatis sapiens tradidit: »Sic cum inferiore uiuas, quemadmodum superiorem tecum uiuere uelles. Quoties in mentem uenit, quantum tibi in seruum tuum liceat, ueniat in mentem, tantumdem  in te Domino tuo licere.« Et iehsu Sirach: »Si est tibi seruus, sit tibi quasi anima tua, et quasi fratrem, sic eum tracta.«

Ita tamen quis benignitatem erga familiam suam exerceat, ne discipline uigorem penitus amittat. Non enim minus mollis remissio quam seuera exacerbatio pacis domestice concordiam uacuabit, sicut in Dauid gestum esse agnoscitur. Quia enim filios licentia molliore tractauerat, quantam confusionem, quantum scandalum, quantum periculum ex his postea passus fuerit, regum non ueretur historia diffamare.

Porro cum pax domestica membrum sit ciuilis pacis, si pax domestica a domesticis uiolanda sit, ne ciuilis pereat, erit tunc pax domestica inter patrem  et filium distrahenda, quemadmodum illos scripsisse legimus, qui de statu reipublice facundius disputauerunt.

Ne uero putares domesticam pacem nullam a Scriptura sacra laudem recipere, ideo Ecclesiasticus de ipsa loquitur: »In tribus est beneplacitum spiritui meo, que sunt probata coram Deo et hominibus: Concordia fratrum, amor proximorum, et uir et mulier sibi consentientes.«



CAP. XuII.---De quibusdam accidentibus, per que pax priuata turbatur, et eorum remedio.

Denique duplex hec pax, domestica scilicet, et affectu domestico amicata  hec, inquam, pax quanto est coniunctior,  eo consueuit frequentioribus dissensionibus la. cerari, ut, uerbi gratia, iracundia, uerbositate, magis autem susurrio, plus conuicio uel improperio, et multo amplius superbia, dolositate ac denudatione mysterii, et, quod super hec omnia malignius, per mulierem nequam; que singula Sapientis Prouerbia notarunt.

Dicitur enim in Prouerbiis : »Homo peruersus suscitat lites, et uerbosus separat principes.« Item Ecclesiasticus: »Susurro et bilinguis maledictus. Multos enim turbauit pacem habentes.« Item: »Homo iracundus incendit litem, et in medio pacem habentium immittet inimicitias.« Et item: »Mittens lapidem in uolatilia deiiciet illa. Sic et qui  conuiciatur amico suo, dissoluit amicitiam. Ad amicum et si produxeris gladium, non desperes; est enim regressus. Ad amicum si aperueris os triste, non timeas; est enim concordatio, excepto conuicio, improperio, et superbia, et mysterii reuelatione et plaga dolosa: in his omnibus effugiet amicus. Si denudaueris absconsa illius, non persequeris post eum. Sicut qui dimittit auem de manu sua, sic dereliquisti proximum tuum, et non eum capies. Maledicti est concordatio; denudare amici mysteria, desperatio est anime infidelis.«

De muliere uero ibidem adiungitur, quia »mulier fortis oblectat uirum suum, et annos uite illius in pace implebit.« Sicut autem beatus est qui habitat cum muliere sensata, sic e diuerso »commorari,  inquit, leoni et draconi placebit magis quam habitare cum muliere nequam,« et maxime, que uerborum procacitate continua uiro quieto et pacifico molestiam ingerit quam amaram. Unde [sicut] »ascensus arenosus in pedibus ueterani, sic mulier linguata homini quieto.«

Ne igitur per huiusmodi pax amicitie familieque rumpatur, iracundia per mansuetudinem, per loquendi parcimoniam uerbositas excludatur. Aures sepiamus a susurriis, os ab omnibus conuiciis oppilemus, nullo super amicum efferamur supercilio, nullas in eum fraudis moliamur insidias, nec amicorum secreta, que nouimus, lingua pruriente denudemus. Hec enim tria, scilicet inimicitiam, duplicitatem et perfidiam amicitie uenena fore explorati  iudicii est. Dein et tu, qui priuate domus actus dispensas, mulieris uel uxoris tue proteruiam imperare nunquam consentias. Scriptum est enim, quia »mulier, si primatum habeat, contraria est uiro suo.«



CAP. XuIII.---Quantam bonorum consequentiam pax habeat Babylonica.

Monstratum est ecce, quibus modis pax Babylonie, mundi scilicet, contrahi debeat et conseruari. Quantam autem bonorum temporalium consequentiam habeat pax ista mundana, exemplis potest millibus edoceri.

Quamprimum ergo in ipso toto mundo pacem  quamdam naturalem considera, qua superni manus Artificis diuersarum naturarum elementa in unum cegit corpus assurgere, et prorsus dissona in tantam statuit consonantiam aspirare, ut nisi alterius ligata subsidiis non subsistat. Celum enim nisi existeret, quo lumen funderet, non haberet. Aeri celum colorem exhibet; er terram fouet imbribus, et cunctis animantibus uitam tribuit respiratus. Aqua fluuiis irrigat; que utique et ipsa non subsisteret, si eam terre fundus ultimus non teneret. Talibus igitur legibus federata elementa pacem habent decoram et perpetuam.

Quod si dissensio aliqua aduersus se huic materie generetur, et seditione aliqua solutionem sui meditetur hec machina, uel si diuino nutu aliquid ex  ista pace moueatur, si uel mare efferueat, uel terra quatiatur, si perniciosus imber decidat, aut sol subtracta luce refugiat, si er ardoribus excandescat, aut ultra mensuram sui natura ignis exestuet, excidium sine dubio mundi interitusque putatur, dum bonum pacis elementorum hac seditione subuertitur.

Ut autem omittam regna et populos innumeros, ut omittam ciuitates, familias ac domos, que omnia per pacem et concordiam constant, per dissensionem uero soluuntur et pereunt, ut taceam etiam de ipsa urbe, que prius, dum in ea pax floruit, domina fuit mundi, nunc autem pene iacet humiliata seditionibus, et bellis ciuilibus conquassata, ut, inquam, omnia ista preteream, ad familiarem  diuinis eloquiis respice Isrelem. Nonne hi, dum pacem inter se haberent et ad Dominum unanimes ingemiscerent, de Aegypto eximi signis triumphantibus meruerunt? Mare uidit eos sociatos et aufugit, conuertuntur ante eos flumina retrorsum cognati maris imitantia famulatum, celum escam esurientibus, petra potum sitientibus subministrat. Beata hec gens erat, cuius Dominus Deus eorum, plena populis, opima diuitiis, et uiribus fortissimis tam roborosa ut unus mille inuaderet, et duo decem millia transmouerent.

Postea uero, quando scandalis cepit ac dissensionibus urgeri, et in partes diuidi, posteaquam Ieroboam et Roboam diarche prodierunt, posteaquam factiones et seditiones, posteaquam puer cepit seniorem,  ignobilis honoratum offendere, in quid deuenerit, quid passi sint, et ueterum historie et Threni recitant Ieremie. Nam undique in eos bellorum rabies et ferri effrenata licentia, urbs preclara prosternitur, templum sanctificatum profanatur, nemo miseretur senibus, nemo infantibus, absque respectu iuuenes trucidantur, matronis nil uerecundie, nil pudoris uirginibus reseruatur. In ipsa autem obsidione, antequam se traderent in manus gladii, tam infesta cruciabantur inedia ut in fame fieret famis remedium solatium dulcissimum liberorum; ad extremum a patrie finibus turbati per omnes disperguntur prouincias, eterne captiuitatis miseriam deplorantes. Ecce, qui sunt discordie exitus  et fructus dissidiorum!

Ex contrariorum effectibus ergo, quantum sit huius pacis bonum, iam clarius uidemus. Pax enim hec producit rempublicam, propagat potentiam, fortificat regna, libertates nobilitat, condit leges, alit artes, illustrat honores, religionem fouet, implet urbem, multiplicat sobolem, altrix est pueritie, tutrix adolescentie, iuuentutem letificat, canitiem condecorat senectutis. Quod totum ex uno Scripture testimonio colligere tibi est. Cum enim Genesis de iurgio inter pastores Gerare et pastores Isaac ageret, adiunxit quod »primum puteum,« de quo rixati sunt, »uocauit Isaac Calumniam, »secundum Inimicitias, tertium, de quo non fuit rixatio, Latitudinem nominauit. Et Salomon in Prouerbiis:  »Qui ineunt pacis consilia, sequetur eos gaudium.«

Adde quod pax ista uia quedam et scala est, per quam ad pacem Ierusalem obtinendam pertingitur; imo in pace ista pax Ierusalem includitur, et seruatur, sicut supra ex uerbis Ieremie licuit intueri. Et Paulus ad Timotheum pro hac pace orare docet: »Obsecro igitur primum omnium fieri obsecrationes, orationes, postulationes, gratiarum actiones pro omnibus hominibus, pro regibus et omnibus, qui in sublimitate sunt constituti, ut quietam et tranquillam uitam agamus in omni pietate et castitate.« Inde est quod Dominus noster pacem Ecclesie daturus adueniens, tantam ei pacem parauit ut auferret bella usque ad fines terre, arcum contereret,  arma confringeret, et scuta combureret igni.



CAP. XIX.---De pace Ierusalem, hoc est Ecclesie.

Iam hora est ut de pace Ierusalem, hoc est Ecclesie, que dicenda sunt, annectamus Pax ista, sicut nos preposuisse meminimus, Christiane pacis concordia est, cuius monstrator et monitor erat Paulus, cum diceret: »Non est regnum Dei esca et potus, sed iustitia et pax. Itaque que pacis sunt, sectemur.« Et rursus ad Timotheum: »Sectare iustitiam, fidem, amicitiam, caritatem et pacem cum his, qui inuocant Dominum de corde puro.«

Euidentius autem de hac pace discipulos commonebat Dominus: »Habete, inquit, in uobis sal, et  pacem habete inter uos.« In sale sapientie nostis intelligi condimentum. Que autem uerior sapientia quam ea, de qua scribitur, quia »predicamus Christum Dei uirtutem et sapientiam?« Mandaturus ergo de hac pace, de sale premonuit, quia nemo pacem istam meretur habere, nisi qui prius Christum elegerit per fidem in corde suo suscipere. Est enim ipse, ut dudum diximus, pacis huius conciliator et auctor, »Pater, inquit eloquium sacrum, futuri seculi, princeps pacis.«



CAP. XX.---Quomodo pax ista per caritatem federetur.

Quod autem per caritatem, sicut prelibauimus, pax ista construatur, psalmus mihi testis est: »Fiat pax in uirtute tua.« Ibi uirtutis nomine reginam  uirtutum omnium intellige caritatem, que proprie uirtus idcirco dicitur, quia fortis est ut mors  cui nullus resistit, cum uenit, qui occidit, quod male fuimus, ut aliud bene simus.

Enimuero qualiter hanc pacem faciat caritas, non latet aliquem sacri uoluminis notitiam profitentem. Ita namque est caritas in hac pace, sicut spiritus uitalis in corpore. Quemadmodum enim in corpore spiritu uegetante membra uiuunt, et uelut pacem quamdam soliditatemque propaginis retinent, abscedente autem spiritu mori ea necesse est et dissolui, sic et caritas sola est, que filios Ecclesie in huius pacis consolidat unitate, qua recedente pax ista  discinditur. Ex quo licet propter sacramenta ecclesiastica ipsius corporis simulatam tantisper retinet compaginem, per peccatum tamen odii, quod mors est anime, sensum penitus amittunt uite.

Quod Doctor gentium in nonnullis epistolarum suarum locis argutis rationibus explanauit, dum inter membra Christi et partes humani corporis cognatam admodum similitudinem posuit, ad Corinthios quidem ita: »Sicut enim corpus unum est, et membra habet multa, omnia autem membra corporis, cum sint multa, unum tamen corpus sunt, ita et Christus. Etenim in uno spiritu omnes nos in unum baptizati sumus.« Ad Ephesios autem sic: »Crescamus in illo qui est caput, Christus, ex quo totum corpus compactum et connexum per omnem  iuncturam subministrationis, secundum operationem in mensuram uniuscuiusque membri augmentum corporis facit in edificationem sui in caritate.« Idem quoque et eisdem pene uerbis eum ad Colossenses scripsisse reperies.

Charitas ergo est, que membra Christi uiuificat, atque ea in unum corpus federat et concordat. »Unde sollicite seruate unitatem spiritus in uinculo pacis.« Hoc est illud beatum arce Ne bitumen, quo ligna ipsa collinita tenacius aquas irrepere diluuii non sinebat. Hec est ligatura, qua una superius copulatur ansa, que humanitati deitatem infibulat, linea quam Dominus in terra disposuit, et hominem in celestia transleuauit.

Hec ergo sola est, que Ecclesie aggregat unitatem,  imo ipsa est Ecclesie unitas, tunica illa uidelicet inconsutilis, desuper contexta per totum, non diuisione ad plures, sed ad unum sorte perueniens. Si tunicam hanc tantum unus accipiat, nemo putet se habere caritatem, qui in unitate non manet Ecclesie. Imo nulla est uia salutis, nullus locus remedii, illis nimirum, quos catholice unitatis gremium non includit, quod prefate arce Ne figurata notat historia. Omnes enim, qui extra eam reperti sunt, aquis castigantibus perierunt. Id ipsum loquebatur Pasche mysterium: »In una, inquit, domo comedetur, nec efferatur de carnibus eius extra fores« Carnes enim agni Dominici corporis sacrificium preludebant. Hoc autem sacrificium est unitatis ecclesiastice euidentissimum sacramentum.  Idem etiam in domo Raab diuina lectio presignauit, cum diceret: »Patrem tuum et matrem tuam et omnem cognationem tuam congregabis in domum tuam. Qui ostium domus tue egressus fuerit, sanguis ipsius erit in caput eius.«

Propter huius pacis ac unitatis uinculum ipsa mater Ecclesia »una columba« dicitur, »unica« etiam simpliciter appellatur; »una est enim columba mea, perfecta mea.« Et Dauid in uoce [f. uice] Domini unicam suam orat a canibus et leonibus liberari dicens: »De manu canis unicam meam, et a leonibus unicam meam.« Hec unio est, qua apud Ezechielem duo ligna, populus nempe Iudeorum et gentium, sic iunguntur unum ad alterum ut ex  duobus unum ligni corpus appareat glutinatum.



CAP. XXI.---Quid sit pietas proposita, et qualiter ipsa pacem nutriat Ierusalem.

Pietatem uero, qua pacem Ierusalem nutriri diximus, opera misericordie credere debemus, quibus in temporalium seu spiritualium bonorum penuria in inuicem fraterna caritate succurrimus, de quibus dictum est: »Rogate que ad pacem sunt Ierusalem.« Quasi [diceretur]: O uos, qui sedetis in iudicio, rogate interrogantes eam, que sunt et ualent ad pacem nutriendam Ierusalem.

Ex quo latenter innuitur quod illi, qui sedebunt super sedes duodecim iudicaturi duodecim tribus Isrel, potissimum de operibus pietatis, utrumne scilicet  ea uicissim sibi impenderint, homines examinando disquirent, utique in predicatoribus et plebibus, an uidelicet hi, quibus seminata spiritualia sunt, colonis, hoc est predicatoribus carnalia metenda tradiderint, et retro, si illi, qui a plebibus suis carnalis sustentationis stipendia perceperant, eas spiritalium escarum reficere alimentis studuerint. Sunt enim pastores Ecclesiarum mercatores, cum populo credentium mercimonia necessaria contrahentes, quibus dicitur: »Negotiamini, dum uenio.« Quemadmodum enim mercatores de aliis regionibus in forum cum aliis conueniunt, suas cum ipsis merces utiles permutantes eis dando quedam, quibus illi opus habent, et ab eis recipiendo, quibus ipsi indigent; sic et prelati cum suis subditis facere  credendi sunt.

Forum istud Ecclesia est, in quam tanquam quemdam locum medium de diuersis nationibus in unum conueniunt, scilicet et precones Dei illuc de montibus, id est alto uirtutum culmine adueniunt, [et] subiecti de conuallibus, hoc est de inferiore et terrena conuersatione ad id conscendunt. Quod forte ueritas in Euangelio signauit dicens: »Cui similem estimabo generationem hanc? Similis est pueris ludentibus in foro, qui sibi cequalibus improperanter dicunt: Cantauimus uobis, et non saltastis; lamentauimus, et non planxistis.« Quia dum prelati in Ecclesia eterna gaudia reprobis auditoribus predicant, nullam in eorum cordibus letitiam generant, dum quidquid eis de celestibus dicitur, fabulosum  putant, et dum eis patres eorum futura minantur supplicia, non compunguntur, non ingemiscunt, quia nichil esse infernum, nullos post hanc uitam cruciatus arbitrantur.

Hec ergo spiritualium ac carnalium permutatio, uel quodcunque alternatum inter fratres pietatis officium, sicut nobilissimus noster auctor exponit, illa equalitas est, cuius apostolus memor fuit, cum diceret: »Non ut aliis sit remissio, nobis autem tribulatio, sed ex equalitate.« Aequalitas est ipsa pax Ierusalem, ut opera misericordie corporalia iungantur operibus predicationis spiritualibus, et fiat pax dando et accipiendo. Dum enim sumitur spalmus, et datur tympanum, fit spalterium  iucundum  cum cithara. »Communicet ergo qui uerbo, ei qui se catechizat, cum omnibus bonis.«



CAP. XXII.---Qualiter humilitas hanc pacem firmet.

Nouissime qualiter humilitas pacem Ierusalem firmet et roboret, illa tabernaculi federis te doceat fabrica exemplata, ubi precepit Dominus Moysi, in lateribus tabularum binas incrustaturas, quibus ipse tabule mutuis annexibus conuenirent. Bina tabularum incrustatura gemina cuiuslibet fidelis credatur humilitas, ut uidelicet de temporalibus successibus non tumeat, et de spiritualium bonorum gratia, si  quam habet, pre ceteris non infletur. Per incrustaturam ergo, qua tabule inuicem copulantur, arca compingitur, quoniam per humilitatis artificium pax Ecclesie custoditur. Quod considerans Paulus ait Philippensibus: »Si qua ergo consolatio in Christo, si quod solatium caritatis, si qua societas spiritus, si qua uiscera miserationis, implete gaudium meum, ut idem sapiatis, eamdem caritatem habentes unanimes, id ipsum sentientes, nichil per contentionem, neque per inanem gloriam, sed in humilitate superiores sibi inuicem arbitrantes.«

Humilitas ergo est, que pacem Ierusalem seruat indissolubilem, sicut et suum contrarium, uidelicet superbia, ea nempe sola pacis huius desecat unitatem. Quis enim non dico a bonis solummodo, sed a  malis, quos adhuc Ecclesia sustinet, et in quorum separatione ecclesiastice pacis tranquillitas lederetur; quis, inquam, ab eis interiit, nisi typho uentilatus superbie ob id tantum quod mali sunt, corporaliter segregatur? Unde et Scripturis testantibus deteriores tales sunt nocentibus. Similes enim sunt hi leuioribus paleis, que ante uentilationem aree de ipsa massa tritici, suspirantibus aure flatibus, rapiuntur, cum illi, qui per humilitatis pondus graues sunt, generalis examinis uentilabrum prestolantur. Propter quod dicitur: »In populo graui laudabo te.«

Item et Lot preconiis meruit non indignis subuehi, quod solus ipse bonus inter pessimos perseuerauerit conuersari: »Iustum, inquit Petrus, oppressum a  nefandorum iniuria et luxuriosa conuersatione eruit. Aspectu enim et auditu iustus erat habitans apud eos, qui de die in diem animam iustam iniquis operibus cruciabant.«

Quanta denique est ista ecclesiastice pacis humilitas, que lupi domat rabiem, pardi domat ferocitatem, et leonis deponere superbiam non ignorat, ut iam iuxta denuntiationem propheticam in conuentu pacis ecclesiastice habitet lupus cum agno, pardus cum hedo accubet, leonemque et uitulum simul uideas commorantes?



CAP. XXIII.---De pluribus differentiis, quibus pax Ierusalem a Babylonie pace discernitur.

Nimis multa differentia a pace Babylonie pax ista  distinguitur. Quamlibet enim utraque bona sit, melioribus tamen hec pax titulis exornatur. Illi namque paci excepta ea humanitate, quam diximus, plerumque sufficit non nocere; hec pax expetit omnibus prodesse uelle, et, cuicunque poterit, benefacere. Ad quod forte illud respicit, quod Doctor gentium ait: »Pax omni operanti bonum.«

Item pax Babylonie, ut superiori pagine commissum est, gignit gaudium; pax autem Ierusalem beatitudinem de gaudio operatur. Unde Tobias ad Ierusalem loquens ait: »Beati omnes qui diligunt te, et qui gaudent super pace tua.« Item in pace mundi qui imperant, domini sunt; in pace Ecclesie permanent  serui. Unde unus eorum ait: »Non nosmetipsos predicamus, sed Dominum nostrum Iesum Christum, nos autem seruos uestros per Iesum.« Et Dominus ad discipulos: »Qui uoluerit inter uos primus esse, erit seruus uester.« Cum enim, sicut premissum est, pacem istam caritas agat, amor autem gradum nesciat, omnes, qui huius pacis federe nexi sunt, paribus sibi studebunt officiis subseruire, iuxta quod Paulus ait ad Galatas: »Per caritatem spiritus inuicem seruientes.«

Item pax Ierusalem omnem remittit iniuriam, sicut testis est oratio illa quotidiana, qua dicimus: »Dimitte nobis debita nostra, sicut et nos dimitti mus debitoribus nostris.« Pax Babylonie legem statuit, ut iniuriis opponeret talionem. Item Babylonie  pacis cultores, sicut supra monstratum est, erga eos, qui publicam pacem uiolant, impacati sunt; qui uero huius pacis possessores sunt, etiam cum odientibus pacem pacifici esse non desinunt. Nam »cum his, qui oderunt pacem, eram pacificus.« Quos tamen, cum reliquis salutis periculum non timetur, cum pia seueritate persequitur, non quidem mali ferro, sed spirituali gladio feriens rebellantem. Nam ut ait Apostolus, »arma nostre militie non sunt carnalia, sed potentia Deo.« Pia seueritate idcirco posuerim, quia sic in eos, qui obnoxii sunt, extrinsecus anathematis est exercenda seueritas, ut tamen intrinsecus erga illos fraterne caritatis uiscera non rumpantur. Unde Paulus Thessalonicensibus: »Si quis, inquit, non obedierit uerbo nostro,  per epistolam hunc notate, et ne commisceamini cum illo, ut confundatur, et nolite quasi inimicum reputare, sed corripite ut fratrem.«

Item pacis Babylonie cultores ea, que ipsius pacis bona sunt, sibi sufficere estimantes, nil ultra querunt uel appetunt. Sic quidam ex ipsis dixisse legitur: »Fiat tantum pax et ueritas in diebus meis.« Huius autem pacis amatoribus meliora post hanc uitam possidenda relinquuntur, quemadmodum scriptum reperies: »Quoniam sunt reliquie homini pacifico.«

Item pax Babylonie persecutionum immunitatem tribuit; pax Ierusalem patientiam tantum exigit aduersorum. Quod innuere uoluit, qui uirtutes numerans,  post pacem de patientia mox subiecit: »Fructus autem spiritus caritas, gaudium, pax, patientia.« Amplius: Pax Babylonie si tranquillior, copiosior, perennior fuerit, in luxuriosam nimis et effeminatam remollietur uoluptatem iuxta illam satyrice reprehensionis acrimoniam, que aspergitur in Romanos:

Prestabat castas humilis Fortuna Latinas
Quondam, nec uitiis contingi parua sinebant
Tecta labor somnique breues et uellere Tusco,
uexator, dureque manus ac proximus Urbi
Annibal, et stantes Collina turre mariti.
Nunc patimur longe pacis mala, seuior armis
Luxuria incumbit, uictumque ulciscitur orbem.

 Econtra pax Ierusalem quo multiplicor ac diuturnior fuerit, uirtutum merita uirilius roborabit. Propter quod Petrus dicit fidelibus: »Gratia uobis et pax multiplicetur.« Et Paulus iam non longam, sed perpetuam pacem Thessalonicensibus exoptabat: »Ipse autem Dominus pacis det uobis pacem sempiternam in omni loco.«

Ad extremum et illa non tenuis differentia est, quod mundane pacis consociatio, maxime que inter domesticos et amicos transigitur, quo dulcior fuerit, eo ipsius disiunctio ultima, que per mortem fit amarior computatur. Nec enim fieri potest, ut eius mors nobis nimis amara non sit, cuius uita nimis dulcis exstiterat. Atqui ecclesiastice pacis beata societas per mortem non distrahitur, sed mutatur in melius.  Unde fideles, hac societate concordes, cum aliquem de suis extulerint, nisi quantum naturale debitum humanitatis exposcit, nullis afficiuntur meroribus, sed magis quodam interno gaudio precedentem in patriam socium prosequuntur, scientes quod mors non scopulus, sed portus est, honesta missio militis, merces operis, aditio hereditatis. Nam »cum dederit dilectis suis somnum, ecce hereditas Domini.«



CAP. XXIu.---De tribus articulis, quibus pax Ecclesie continetur.

Tribus autem articulis uelut trinis fundamentis, scilicet fidei unitate, uoluntatis unanimitate, morumque conformitate pax ista subnititur.

De primo articulo scribitur ad Romanos: »Deus  autem spei repleat uos omni gaudio et pace in credendo.« De uoluntatis unanimitate idem Paulus superius dixerat: »Deus autem patientie et solatii det uobis sapere in atterutrum idipsum secundum Iesum Christum, ut unanimes uno ore honorificetis Deum.« De conformitate morum ipse idem monuit Philippenses, »ut idem, inquit, sapiamus, et in eadem regula permaneamus.« Ubi nomine regule conformitatem innuit uite. Etenim in unam fidei normam omnes, qui sunt Christi, conueniunt. Quod uisibili iam documento percipimus, dum uidere est, quomodo tam uarii cultus gentes, tam dissona uultus ora, tam diuersa linguarum schemata in eiusdem consonantiam uniuntur. Omnes enim, qui Christiana professione  censemur, unius Domini sumus famuli, unius pastoris oues, unius gregis milites. Unus nos Pater genuit, una mater Ecclesia concepit, unius agnoscimur corporis membra.

In uoluntatis uero unanimem concordiam et morum eamdem similitudinem non omnes concurrere statim necesse est, his morum et uoluntatis exceptis capitulis, que tam euangelice quam apostolice preceptionis decreta scripta tacitaque sanxerunt, secundum quod totius Christiani generis statum opus est indissimili uoluntatis et moris facie colorari. Alias autem, licet nouelle Ecclesie filios moribus et animis conformissimos fuisse legamus »multitudinis enim credentium erat cor unum et anima una« nostris tamen temporibus tum propter fragilitatem  hominum, tum etiam disseminatam per totum orbem numerositatem credentium, quos unius penitus uoluntatis et moris qualitate formari ab omni humane possibilitatis facultate quam longe est. Non omnes in eamdem affectionem et moralitatem ceunt, sed aliis alia placent et habent, extra quam si aliquos usque adeo pax ista ligauit, ut eis non tantum animi assensionem, sed etiam domicilii habitationem indiuiduam largiatur, de quibus scriptum est: »Deus, qui habitare facit unius moris in domo.« Et iterum: »Ecce quam bonum et quam iucundum habitare fratres in unum.« Et in Euangeliis: »Ubi duo uel tres congregati fuerint in nomine meo, ibi ego sum in medio eorum.«



CAP. XXu.---De dissensione Pauli et Barnabe.

 Denique si ipsam animorum concordiam inter iustos dissensione forte aliqua uulnerari contigerit, non erit desperandum continuo, nec his dissidentibus detrahendum, quia etiam Pauli et Barnabe societatem euangelicam quondam legimus funiculo disiunctam, quemadmodum scriptum est quia »Barnabas uoluit secum assumere Ioannem, qui cognominatur Marcus; Paulus autem rogabat eum, ut qui discessisset ab eis de Pamphilia, et non isset cum eis in opus, non debere recipi. Facta est autem dissensio, ita ut discederent ab inuicem, et Barnabas quidem assumpto Marco nauigaret Cyprum, Paulus uero electo Sila profectus est, traditus gratie Dei a fratribus.« Quem Marcum postea Paulus in affectum recipiens, ipsum etiam Colossensibus studuit commendare  dicens: »Salutat uos Aristarchus concaptiuus meus, et Marcus consobrinus Barnabe, de quo accepistis mandata,« prius uidelicet, quam discessisset  »si uenerit ad uos, excipite illum.«

Quia igitur ecclesiastice pacis fundamentum precipuum fides est, si aliquando inter membra Christi non quidem hostili dissidio, sed simultate fraterna alicuius contentionis querela subsiliat  non est timendum penitus: quia facile curari possunt hec iurgia, in quibus nec fidei pax, nec pietatis ueritas collabescit. Hec enim magis dissui quam discindi putanda est fraterna concordia, in qua caritatis usus remittitur,  nec odium irritatur.



CAP. XXuI.---Quomodo pax ista angelis suauis est, et demonibus terribilis.

Admirabilis nimium pax ista, et tota laude solemnis, que suauis angelis, terribilis existit demonibus. Est enim pax Ecclesie similis illi celesti et primarie harmonie uel motui planetarum septem usque orientem currentium. Dulcis quedam et plena gratissime sonoritatis uox redditur, cum scissus ether in ipso sonorantium planetarum tam artificiabiliter, tam equabiliter acuta cum grauibus temperat, ut concentus inde formetur sic suauissimus, quod ineffabiliter uincere habeat omnem dulcori modulaminis cantilenam. Quem tamen motum orbium, immensius  concrepantem nostre nequeunt aures distinguere, quemadmodum scripsisse inuenti sunt, qui celorum arcanis oculos domesticos iniecerunt: quia, ut aiunt, propter ueterem consuetudinem erga crepitum illum, qui ex prima natiuitate resonuit, usu quotidiano oppletarum aurium sensus obsurduit, imo minus eius auscultare possumus melodiam, sicut in officina metallica assiduis operantium ictibus contusus hebescit auditus. Ad quod forsitan, secundum fidem historicam, illud pertinet, quod Dominus in Iob dixit: »Quis enarrabit celorum rationem, et concentum celi quis dormire faciet,« subaudias, nisi ego? Dormire quippe celi concentus Deo faciente dicitur, quando planetarum motus ille harmonicus sic summi Opificis arte compositus est ut  sonum quidem tonantissimum habeat, sed humanis auribus uelut per somni quietudinem obsilescat.

Quod autem ecclesiastice pacis concordiam modulatarum uocum concinnitati comparari oporteat, ultimus psalmus clamat: »Laudate eum in tympano et choro, laudate eum in chordis et organo.« Ubi per chorum, quia plurium uocum habet adunantiam, ecclesiastice concordie unitas figuratur, in hanc similitudinem, quia sicut in pluralitate uocum eo dulcior harmonia fit, quo non ex eisdem, sed diuersis sonis cantus unus compingitur, sic et in ecclesiastice pacis statu eo est concordia pulchrior, quo non omnes omnibus, sed singuli singulis et diuersis officiis uti sub uno caritatis sociamine dignoscuntur. Qualem etenim putares tu Ecclesie esse  concordiam, si docere uellent omnes, si exhortari singuli, si eleemosynam tribuere uniuersi, et cetera ab apostolo numerata officia? que omnia si in unoquolibet simul essent, eorum omnium deperiret utilitas, dum nemo ab alio reciperet, quo ipse non egeret, sicque euanesceret pax Ecclesie, quam in dandi et accipiendi pietate disputauimus contineri.

Nunc igitur dum tu mihi nescienti doctrinam predicas, et ego tibi egenti alimenta dispendo, dum iste illi in templo orat, ille isti in pretorio postulat, et sic per reliqua eiusdem modi, tunc plurimorum fidelium grata concordia, uelut multarum uocum blandior componitur harmonia. Hec est illa fortassis musica, quam Sapiens prohibet impediri: »Ne impedias musicam.« Quam impedire quis intelligitur,  cum fraternam pacis turbare consonantiam inuenitur. Denique non otiose in choro isto, hoc est in unitate pacis ecclesiastice diuinas canere laudes admonemur, quia Deum nemo laudare creditur, nemo bene unquam operari cognoscitur, si extra ecclesiastice pacis claustrum euagetur.

Ex his ergo liquet quomodo fraterne societas pacis concinnitati sonorum affinis est. Qualiter uero concentui planetarum sit similis, ille scire potuit, qui [nouit, cur] ueri filii Dei, ex quibus concordia ista componitur, luminibus celi comparentur. Dicit enim Apostolus ad huiusmodi: »Ut sitis sine querela et simplices filii Dei, et sine reprehensione in medio nationis praue et peruerse, inter quos lucetis  sicut luminaria in mundo.« Ex septem planetis ille concentus efficitur, et per septiformem Spiritus sancti gratiam pacis nostre societas concordatur. uersus orientem motus ille concinnus uadit, quia omnis regularis unitatis fraternitas ad finem consummationis, Christum respicit, de quo scriptum est: »Ecce uir oriens nomen eius.« Dormit concentus ille celestis, dum in tranquillitate pacis nostre spirituales uiri, a mundi secreti tumultibus, interne sapientie profunda meditantur, sicut sponsa in uoce talium Sponso respondet dicens: »Ego dormio, et cor meum uigilat.«

Sicut autem harmonia illa celestis nobis imperceptibilis est, distinguibilis autem et dulcis superne regioni, sic et Christiane societatis spiritualem continentiam  homines mundiales ignorant,  quam tamen superni ciues, hoc est, angeli distinctius notant, eamque uelut quamdam dulcis carminis modulantiam grate acceptionis auribus auscultant secundum illud Cantici canticorum ad Ecclesiam: »Que habitas in hortis, amici auscultant te, »dicentes singuli: »Fac me audire uocem tuam.« Ubi nomine amicorum spiritus celestes intelligas, de quibus in Euangelio mentio habetur, quia scilicet cum pastor ouem inuenit, »ueniens domum conuocat amicos et uicinos dicens: Congratulamini mihi, quia inueni ouem meam, que periit.«

Denique sicut angelis concordia ecclesiastica est  grata, ita demonibus, ut prelibauimus, formidolosa. Sicut enim Romanorum castrorum acies tunc fiebat inimicis terribilis, quando que prius diuisa per plures pugnabat ordines, postea iunctis cornibus impetum mittebat in hostes; sic nimirum et in Christiane militie presidiis agi putandum est, ut uidelicet si per aliquam occasionem diuisa Ecclesia contra tenebrarum principes per partes bellare tentauerit, minus timori sit, et ob hoc tardius de contraria fortitudine uictoriam nanciscitur, terribilis autem fiat uincatque facillime, si adunata concordia spiritualem contra hostem promouerit armaturam. Quod utique in ea Sapiens admirans et laudans ait: »Que est ista, que progreditur quasi aurora consurgens, pulchra ut luna, electa ut sol, terribilis  ut castrorum acies ordinata?«



CAP. XXuII.---De signis pacis tam humane quam ecclesiastice.

Signa autem, quibus tam pax ista quam Babylonica queritur, datur, ligatur, discernitur, multifaria sunt. Alia enim uerbis, alia rebus, alia actibus explicantur. uerbis, ut puta, salutationibus, pactionibus, iuramentis; rebus, quemadmodum lauri, oliue palmeque ramusculis. Unde palma quasi pacis alma ab etymologis nuncupatur. Actibus, sicut in complexione dexterarum, in coaceruatione lapidum, et in ictu sacrificande uictime consuetudo uetustior usurpatur.



CAP. XXuIII.---De pacis osculo.


Inter omnia tamen pacis signa, que actibus transiguntur, precipuum et magis expressum est osculum, non dico pedis, aut frontis, aut auris, aut alterius membri, sed oris tantummodo. Quia enim euidentius, per oris officium quam per ceterorum membrorum nutu animi uotum exprimimus, ideo per osculum oris pacis beneplacitum aptius adnotamus.

Datur pacis Ierusalem osculum fratribus in Ecclesia non qualibet hora, sed in missa post immolationem quidem, sed ante susceptionem Dominici corporis. Quod osculum primum a sacerdote ministris traditur, ut exinde per eos in ceteros expendatur. In pace, quam prius sacerdos tribuit, pax Dei  ad nos, nostra scilicet reconciliatio, ex qua pax Ierusalem pendet et nititur, designatur. Cuius pacis osculum primitus sacerdos offert, quia pax reconciliationis per ecclesiasticos prelatos nobis annuntiata est et indulta, sicut scriptum est: »Suscipiant montes pacem populo.« Unde unus ex his montibus, quasi huius osculum pacis Corinthiis offerens inquit: »Dedit nobis mysterium reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo,« hoc est uice eius, »reconciliamini Deo.«

Et quoniam pax ista in Christi morte consummata est, recte post immolationem, que mortis Dominice memoriam imaginat, huius pacis osculum sacerdos libat. Quia uero illud osculum, quod postea  communicatur in singulos, fraterne pacis concordia demonstratur, ideo ante susceptionem sacramenti tribuitur, ut uidelicet omni deterso odio mundum cordis preparetur hospitium, in quod Dominus ingredi eligat et habitare. Istud est illud osculum, quod Paulus in Romanorum et Corinthiorum salutationibus statuit offerendum: »Salutate, inquit, inuicem in osculo sancto,« hoc est sincero, non fictitio, quale fuit Iude osculum, quo prodidit Saluatorem, quale et illud Ioab, qui Amasam quasi demulcens osculo percussit in latere, et effudit intestina eius, et mortuus est.



CAP. XXIX.---De his qui pacem turbant ecclesiasticam et fraternam, de peccato eorum et pena.

 Huius osculi confictores, schismatici maxime et heretici credendi sunt, qui non columbe, sed corui, non agni, sed lupi oscula defigentes, castitatem pacis ecclesiastice polluunt et corrumpunt, dum illi scissuris dirimere, isti erroribus catholice unitatis discerpere concordiam non uerentur, ad hoc blandientes, ut rapiant et occidant.

At subuersionem istam pacis ludus Ismel cum Isaac presignasse traditur, quem ludum persecutionem Apostolus nominauit: »Quomodo tunc, qui secundum carnem natus fuerat, persequebatur eum, qui secundum spiritum: ita et nunc.« Que uidelicet persecutio timenda plus est quam ea, que aperta impugnatione grassatur. Facilior est enim  cautio, ubi manifesta formido. Plus autem timendus est et cauendus inimicus, cum latenter obrepit, cum per pacis imaginem occultis serpit accessibus, eo maiora daturus uulnera, quo minus eius malignitas fuerat premonstrata.

Tales scissuras Apostolus uidens in Corinthiis progerminari: »Obsecro, inquit, uos, fratres, per nomen Domini Iesu Christi, ut id ipsum dicatis omnes, et non sint in uobis schismata.« Quas etiam in reti apostolico signari cognoscimus, quod rumpi pre multitudine piscium Lucas memorauit. Fieri autem huiusmodi hereses et dissensiones Dominus patitur, ut, dum mentes nostras ueritatis discrimen examinat, probate fidei integritas serenius clarescat. »Oportet, ait Apostolus, hereses esse, ut,  qui probati sunt, manifesti fiant.« Multi enim lupi, dum Ecclesia tranquilla est, agni putantur et oues, filii creduntur et fratres. Sed cum postea schismatibus et heresibus Ecclesie ceperit requies turbari, latescentem illam, et supputatam mentis nequitiam in publicum despumantes, iam patenter insontes quosdam dilaniant, putanturque de Ecclesia tunc egredi, quos tamen constat de Ecclesia nullatenus exstitisse iuxta illud Ioannis Apostoli: »Ex nobis exierunt, sed non erant ex nobis. Nam si fuissent ex nobis, permansissent utique nobiscum.« Concepti etenim huiusmodi utero matris Ecclesie, antequam formarentur, uiscera quassauerunt, et sic abortiui excussi sunt. »Alienati sunt« enim, ut Psalmi reuellat oraculum, »alienati sunt peccatores ab utero,  errauerunt a uentre, locuti sunt falsa.«

Demum tam detestabile est hoc peccatum, quo ecclesiastica concordia fedatur, ut quelibet culpa alia iudicata ad pondus huius criminis leuis et uenialis censeatur. Peius est enim istud crimen etiam peccato Christum negantium. Ibi enim potuit fuisse necessitas, hic sepe obnoxia est uoluntas; in aliis offensis unius forte anime damnum est, hic periculum uertitur plurimorum, et cum contingat semel delinquere, schismaticus conuincitur quotidie peccare. Adeo autem huius preuaricationis excessus grandis est ut nec per sanguinem ualeat indulgentiam promereri, quemadmodum facundissimi Cypriani martyrio consecrata dicta auctoritas: »Inexpiabilis,  inquit et grauis culpa discordie nec sanguine abluitur, nec martyrio purgatur.«

Supplicium uero eorum, qui ipsius Ecclesie, sicut premissum est, dispaginant, uel etiam reuellunt concordiam, quam uehemens sii, Datham et Abiron et Core mors noua ac penitus stupenda nos edocet. Nam quia dissensionem in populo facere conati sunt, terra compagibus ruptis dissiliens, seseque in sinum largiorem aperiens uiuos eos cum omnibus suis profundo ore uorauit, quemadmodum sacra Numeri depingit historia, quia »dirupta est terra sub pedibus eorum, et aperiens os suum deglutiuit eos cum tabernaculis suis et uniuersa substantia, descenderuntque uiuentes in infernum operti humo. Sed et egressus ignis a Domino interfecit  Core et ducentos quinquaginta uiros, qui cum eo incensum offerebant.« Similem penam Ecclesie diuisoribus sub imprecationis uoce Propheta denuntiat: »ueniat mors super illos, et descendant in infernum uiuentes, quoniam nequitia in hospitiis eorum in medio eorum.« Que uero nequitia? »Quoniam, inquit, contaminauerunt Testamentum eius,« sacre uidelicet Scripture eloquium ita quidem, ut »diuisi ab ira uultus eius,« hoc est, Domini, diuino eis irascente iudicio aduersus inuicem contrarii erroris malitias erexerunt, ut Arius in Sabellium, Eutyches in Nestorium, predestinatus in Pelagium, et in Carpoticen Manicheus. Et quoniam sic dissoluti sunt, »nec compuncti« sunt, quamuis contra se diuersis dogmatibus dimicent,  glomeratis tamen malitie studiis Christiane unitatis concordiam insectantur, ut isti quoque casui propheticum illud adhereat, quo dicitur Manasses persequi Ephraim, Ephraim Manassen, simul ipsi tamen Iudam.

Dein illi quoque qui, non dico generalis Ecclesie, sed plurium uel duorum saltem concordiam diuidunt, uel qui inter se fraterne caritatis pacem odii fermento corrumpunt, in reatum quam culpabilem incidant, ratio manifestat. Qui enim per odium fraterne dilectionis gratiam exhauriunt, tam diu nullius boni operis Deo sacrificium immolant, quam diu a fratrum caritate discordant. Propter quod de Cain, qui cum fratre pacem per inuidie zelum non habebat, scribitur, quia »ad Cain et ad  munera eius Dominus non respexit.« Et in Euangelio: »Si, inquit, offers munus tuum ad altare, et ibi recordatus fueris quod frater tuus habet aliquid aduersus te, relinque ibi munus tuum ad altare, et uade prius reconciliari fratri tuo, et tunc ueniens offer munus tuum.«

Eos uero, qui inter fratres discordiam seminant, uidelicet susurrones, quam grande peccatum premat, quis dissimulare audeat? Cum enim Deus et diabolus summa erga inuicem repugnantia contradicant , unde constat, quod susurronem, qui spargendo odium caritatem perimit, eo magis Deus exsecratur quod aduersario suo diabolo in hoc nequitie famulatur opere, quod super omnia ipse noscitur diabolus amare.

Et iterum in Prouerbiis Salomonis: »Sex sunt, que odit Dominus, et septimum detestatur anima eius: oculos sublimes, linguam mendacem, manus effundentes sanguinem innoxium, cor machinans cogitationes pessimas, pedes ueloces ad currendum in malum, proferentem mendacia, testem falsum, et eum, qui seminat inter fratres discordias.« Hinc est, cum apostata proprium nomen antiqui hostis sit, susurro sicut in seminatione discordie diaboli heres est, ita eius et in nomine apostasie cequus  reperitur. De apostata enim angelo scriptum est, cum bonis seminibus zizania fuisset iniecta: »Inimicus homo hoc fecit.« Et de susurrone clamant Prouerbia: »homo apostata, uir inutilis in omni tempore iurgia seminat.«

Remedium autem contra hoc malum illud erit potissimum, si a societate fratrum zizaniator huiusmodi maturius excludatur: »Cum enim defecerint ligna, ait Salomon, exstinguitur ignis, et susurrone detracto iurgia conquiescunt.« Quantum uero supplicium talibus struatur, tenui quidem uerbo, sed graui sententia idem Sapiens explanauit, cum protulit: »Semper iurgia querit malus; angelus autem crudelis mittetur contra  eum.«



CAP. XXX.---Qualiter pax presentis Ecclesie perfecta non sit.

Per ea, que in continenti capitulo decursa sunt, ecce uidere uacat quenam illa sint quibus et generalis Ecclesie et particularis in Christo societatis consueuerit profanari concordia. Cum igitur ecclesiastice pacis tranquillitas tantis infestationibus perturbetur, licet in comparatione pacis Babylonice quodammodo beata sit, absolute tamen grata, nec beata est nec perfecta, contra quam tot laquei expansi sunt, tot obiecta scandala, tot insidie, tot calumnie oblatrantes, sicut uulgatum est in Prouerbiis, quia »in medio laqueorum ingredieris,  et super dolentium arma ambulabis.« Et rursum post aliqua: »Caue tibi, et diligenter attende auditui tuo, quoniam cum subuersione tua ambulas.« Quantus nempe Matris Ecclesie in hac pace timor est! quanta mestitia de exeuntibus, timor de exituris!

Sed et illud accedit ad cumulum, quod »militia est uita hominis super terram,« in his certe, qui diuersorum preliorum docibiles, assidui aduersus ereas belligerant potestates; que omnia pacem istam constituunt non solum turbidam, sed et fructuosam.



CAP. XXXI.---De perfectissima pace superne Ierusalem.

 Exspectanda est itaque et suspiranda pax alia Ierusalem dico non istius, que peregrinatur in uia, sed illius, que regnat in patria, in qua nec ab extra  incursio, nec ab intra seditio formidatur. Ad cuius Ierusalem pacem refertur quidquid in pace presentis Ecclesie geritur. In ista enim pace sunt merita: in illa fructus repositus meritorum. Cuius pacis uisionem uir timoratus Dauid optauit, cum dixit: »uideas filios filiorum tuorum pacem super Isrel.« Quam et Petrus credentibus desiderabat dicens: »Gratia uobis et pax adimpleatur.« De qua et psalmus, superne ciuitatis laudes modulans, proponebat: »Qui posuit fines tuos pacem.« Pro qua et Sapiens de martyribus loquens ait: »uisi sunt oculis insipientium mori, illi autem sunt in pace.« Hanc etiam mansuetis Dauid promittit dicens: »Mansueti hereditabunt terram, et delectabuntur in multitudine pacis.« Ad cuius pacis statum pertinere  cognoscitur, quod Sion Dominus pollicetur, quia, inquit, »non adiiciet ultra, ut transeat per te incircumcisus et immundus.« Et iterum per Ielem: »Erit Ierusalem sancta. et alieni non transibunt per eam amplius.«

Hunc etiam pacis statum recte notat Euangelium, quod post resurrectionem Domini pisces multos grandesque conclusit, et tamen scindi nullo modo potuit. A quibus testimoniis nec illud discrepat, quod beati Iobi uerba sonant: »Ibi impii cessauerunt a tumultu, et ibi requierunt fessi robore, et quondam uincti pariter sine molestia non audierunt uocem exactoris. Paruus et magnus ibi sunt, et seruus liber a domino suo.« Quam perfecta igitur et  beata pax illius Ierusalem, ubi libertas sine dominatione, societas sine dissensione, quies sine solicitudine, unanimitas illic indiuidua, securitas imperterrita, tranquillitas inturbata. Ibi absque timore gaudium perpetuum ac plenissimum possidetur. Nemo enim ibi erit, pro quo tristari oporteat: nemo intrat, de quo ambigi expediat uel timeri. Immensissimis namque inter electos et reprobos iacentibus spatiis, et chao magno firmato per medium, sicut per illos istorum nequibit purgari miseria, sic et per istos illorum non poterit felicitas inquinari.

Hec de bono pacis non pro rei magnitudine, sed ingenii facultate digessimus. Propositi ergo tractatus cursum his finibus compescentes, iam  et stylo signaculum, et ori silentium imprimamus.



ADDENDA.  [1Kb]





SANCTI WILHELMI ABBATIS HIRSAUGIENSIS PRAEFATIO IN SUA ASTRONOMICA  . 
[Edidit R. P. Bernardus PEZ, Thes. anecdot. nouiss. tom. u, parte I, pag. 259.]

 Diuini operis quadam die completa synaxi, optate quietis gratia secretiorem locum petii, ubi meipsum mihi ante oculos mentis ponere, et miserabilis uite superfluitatem quasi iudiciaria districtione examinare liceret. Discussa ergo mox qualitate, multa in me reprehensibilia, multa merore et luctu dignissima, multa sane praua et aspera, uieque Domini minus composita deprehendi, inter que speciale doloris augmentum [f. argumentum], ceterisque passionum oneribus quodammodo grauius illud occurrit animo, quod nescio qua uiolenti diuini nutus potentia coactus, ad totius quidem quadruuii, maxime autem ad astronomie studium me penitus contulerim: et quod interim, dum in eadem disciplina mihi soli laborare proposueram, inopinata quorumdam,  etiam peritissimorum, inquietarer frequentia: quodque, dum his singulis a me ut ad ipsam artem introducantur, exigentibus, obedire studuerim, non solum a superne contemplationis celsitudine, sed et a debito quotidiano seruitutis Dei gradu me uiderim deiectum.

Itaque cum hec mecum anxia peruoluerem sollicitudine, carissimus et ualde unicus mihi O [alia manus notat: Otochus] superueniens, meque solite dilectionis intuens alacritate, continuo tristitie causam inquirit. Cui ego rem fateri metuens, eo quod ipse primus secreti mei delator ad publicam predicte artis occupationem potenti flamma, utpote intima sibi deuinctum caritate maxime incenderit,  ambage quadam dissimulare, et ab eo abscondere tentaui. Sed quia rei ueritatem subita et extra abundantiam cordis ficta similitudine coram sapiente [abscondere] difficile est, ille mox sentiens, et fraudis arguens, amica cepit importunitate, quid haberem, querere, et ne multis morer, consueta tandem caritatis uiolentia uerum extorsit. Qui cognita re statim subridens ait: »In hac fluctuatione  tua, carissime, tacitus considero qualiter antiquus coluber, ad omnia semper celestis gratie munera inuidie uenenis inficiendum oberrans, hec quoque nobis diuinitus donata uiolandum arrepserit. Me enim iam diu opportunum tempus ad id querere presentiens, ut ea que in eadem arte mira et ab humana subtilitate usque modo indeprehensa Deus tibi reuelauit, iucundissima collatione perdiscerem, et omnia litteris commendari, sicque communi studiosorum usui transfundi darem consilium, contra ipsius propositi intentionem huc post te modo uenientem calliditate sua preoccupauit sub pretextu religionis innocentie tue uolens suggerere, quatenus Dominicam pecuniam humo malles infodere, quam humanis profectibus multiplicandam  tradere. Quin age, et errorum eius sinuamine uirilis constantie orbita transito, sepe propositum dialogi cursum aggrediamur: quem ego, si iusseris ita, ut hodie Deo inter nos medio consummatus fuerit, diuina item annuente gratia scriptis exponam: sicque et diuturne desiderii mei satisfaciam exspectationi, et theoretice, quam totus intendis, securitati reddam expeditum. Quia enim illas uere mirandas adinuentiones tuas probabilibus iam deformasti instrumentis, si easdem litteris quoque exprimi feceris, maximam studiosorum gratiam et beneplacitam pro sancta quiete ueniam ipsorum dignam mereberis.«

Memini, inquam, te, carissime frater, hoc mihi salubre antea dedisse consilium. Sed quia presens  etas inter innumeras uitiorum furias maximam patitur inuidiam, timui, fateor, ne si tante res, utpote ab antiquis philosophis pro difficultate sui aut intacte aut tacte et in dubio relicte, aut tacte et tractate, sed minus cauta probatione finite, sub persona uilitatis mee proferantur, quibusdam fastidio sint, non studio, et magis deprauate quam uere  deprehense temere ab eis iudicentur, presertim cum nobis monachis nichil liberalis scientie preter Psalterium licere asserant.

Tunc ille: »Quid tu, ait, eorum uel ullam facis mentionem, qui inimicis crucis Christi nil putant auctorale, nisi quod ipsi secundum se statuunt, uolentes lucem professionis nostre, sanctissimorum Patrum iubare ortam, caliginosa dogmatis sui mutatione obfuscare? Nam si Psalmorum sola nobis peritia sufficiat, unde, queso, uetus et Nouum Testamentum, unde uita Patrum, unde Collationes Patrum, unde Dialogum Gregorii, aliosque ex precepto sancti Benedicti per annuum circulum legendos codices intelligere poterimus? Nonne summus ille post apostolos Ecclesie plantator Hieronymus in  homiliis et expositionibus suis sepius eisdem usus, huius uene metallum purissime diuini eloquii masse conflat? Si dulcisonus ille celestis uerbi tubicen Gregorius dialectice artis expers in uniuersali rerum essentia triplicem uim anime ignorasset, quid de illo Euangelio: »Euntes in mundum uniuersum predicate Euangelium omni creature,« eque iucundum intonuisset? Exponens namque ait: »Lapides sunt, sed nec uiuunt nec sentiunt. Arbusta sunt: uiuunt quidem, sed non sentiunt. Bruta animalia sunt: uiuunt, sentiunt, sed non discernunt. Angeli sunt: uiuunt, sentiunt et discernunt. Omnis autem creature aliquid habet homo. Habet enim commune esse cum lapidibus, uiuere cum arboribus, sentire cum animalibus, intelligere cum angelis. Si igitur  commune habet aliquid cum omni creatura homo, iuxta aliquid omnis creatura homo. Omni ergo, creature predicatur Euangelium, cum soli homini predicatur.« Licet nimirum et uere decet nos secularem philosophiam inuestigando aurum in luto querere, Aegyptum spoliare, odoriferos fructus in spinis carpere, si tamen effossum ibi metallum ad purgatissimum sacri eloquii thesaurum transferamus; si euulsa ibi plantaria inter pigmentiferas arbores agri pleni, quem benedixit Dominus, decenti ordine conseramus. Et si profana illorum, quos dicis, eo usque prorumpat insania, ut sacrosanctam tantorum uirorum ideo, quia monachi fuerant, auctoritatem nauseant, ualidiore adhuc ratione os eorum  obstruamus, ut penitus muta fiant labia dolosa, que loquuntur aduersus iustitiam iniquitatem in superbia et in abusione.

Omnibus catholicis inidiotis liquido patet quia, excepto Filio hominis, qui super omnes est, in omni humana propagine, illo protoplasto Adam nichil unquam sanctius fuerit nec erit, scilicet qui ante transgressionem bonum naturaliter sciens, malum nesciebat. Siquidem tante erat sanctitatis, ut, postquam illo in huius mundi exsilio procul dubio pro culpa damnato, ingenita menti eius puritas a posteritatis ipsius malignitate cepit deprauari, pius factor dolens ab originali diuine rationis dignitate facturam suam denobilitare, primo patriarchas, deinde lege ex prophetis, nouissime proprio Filio suo et  eius Euangelio, signis et prodigiis eius, discipulorumque eius, nec non omnium Ecclesie doctorum uerbis et exemplis ad id humanum genus prouocauerit, quatenus celestem uitalis spiraculi et similitudinis Dei sublimitatem hereditaria animi uirtute uelit repossidere. uerum etiam cuius innatam sanctitatem imitari debemus, physicum quoque scientie eius acumen studio, quo possumus, sequi non solum licet, sed et omnibus, qui practice uiuentes talentum ingenii a Domino consecuti sunt, ab hoc exercitio subsistere fas non est.

uideamus autem si sapientie eius plenitudini hec de qua agimus disciplina defuerit in libro Collationum, qui maxime auctoritatis habetur, ita scriptum est: »Ab illa uera physice philosophie disciplina  homines exciderunt, quam primus homo ille, qui uniuersarum naturarum institutionem e uestigio subsecutus est, potuit euidenter attingere, et suis posteris certa ratione transmittere, quippe qui mundi ipsius infantiam adhuc teneram et quodammodo palpitantem rudemque conspexerat: et in quem tanta fuit non solum sapientie plenitudo, sed etiam gratia prophetie diuine illa insufflatione transfusa, ut non solum omnigenarum bestiarum atque serpentium furores uirusque discerneret, sed etiam uirtutes herbarum et arborum lapidumque naturas, ac temporum necdum expertorum uicissitudines partiretur, ita ut potuerit efficaciter dicere: »Dominus dedit mihi eorum que sunt scientiam ueram, ut sciam dispositionem orbis terrarum, et uirtutes elementorum,  initium et consummationem et medietatem temporum, uicissitudinum immutationes et diuisiones temporum, annorum cursus et stellarum dispositiones, naturas animalium et iras bestiarum, uim spirituum et constitutionem hominum, differentias arborum et uirtutes radicum, et quecunque sunt abscondita, in promptu cognoui.« Ecce ex quam limpidissimo fonte nos [ad] totius quadruuii disciplinam per naturale ingenium quasi per quedam spiramina etiam inuiti attrahimur! Ideoque omnibus, qui maligna loquuntur, plane confusis, in nomine eius, qui numerat multitudinem stellarum, et omnibus eis nomina uocat, astronomiam nostram proposito dialogice confabulationis itinere percurramus.

 Tum ego ualidissimis, inquam, assertionibus me, frater dilectissime, et contra aduersarios animasti, et ne iussis tuis ultra resistere audeam, potenter obligasti. Sed ea mercede obtempero, ut, quia ego figuris adhuc et pluribus instrumentis ad ista pertinentibus grauiter occupandus sum, tu collationem nostram litteris, quemadmodum promisisti, replicatam expedias, etc.


Incipit Opus.

Igitur a solstitiis et equinoctiis ordo adinuentionum nostrarum sumit exordium, quia hominum adhuc naturalem terminum ignorans, multa fateor, etc.




uolume back matter






INDEX RERUM ET uERBORUM MEMORABILIUM QUAE IN OPERIBUS B. LANFRANCI CONTINENTUR. Reuocatur lector ad numeros crassiores in textu positos.---Littera u, numerum precedens uitam B. Lanfranci significat, A uero Appendicem. [1Kb]


A

    Abba, Pater: quare utroque utitur Apostolus, 24. Abbas commendatarius primus Becci Ioannes Boucart, a. 28. Abbas mortuus sacris uestibus induitur, a. 46. Abbas eligi non debet absque conuentus consensu, a. 48. Abbates coram episcopis benedictionem infulis induti impertire non debent, a. 19. De abbatis electione, et aliis que ad illum pertinent, 276. Abbates Montis S. Michelis, 350. Abbates qui canonicis preerant, appellabantur, 367. Abbates commendatarii, qui bona monasteriorum disperdunt, etc. 335. Eos insectatur Edgarus rex, 335. Quomodo monasteria administrare debeant, 335.
    Abortiuus, 78.
    Absconsa quid, 255.
    Abstinere a licitis, gloria, 112.
    Accipere est dolo capere, 113.
    Acolythi officium, 381.
    Actores, siue auctores, qui, 130.
    Adam forma Christi fuit, 17. De latere eius Eua formata, a. 74. Ex suo delicto reos genuit, 18. Eius delictum humano generi quomodo dimissum est, 164. Non fuit principaliter a serpente seductus, 186. Quare mulieri consensit, 186. Sperabat facili negotio a Deo se ueniam impetraturum, 186.
    Adelaidis K. a. 33.
    Adelidis uxor Iuonis de Bellomonte, a. 4.
    Adipe monachi tempore B. Lanfranci utebantur, 258.
    Adrianus Brissonius abbatiam Beccensem a rege in commendam accipit, a. 29.
    Adulari semper in malam partem accipitur, 172.
    Adulatoribus quanta eueniant mala, 10.
    Aduene apud Iudeos, 142.
    Aduentum Christi diligentes damnari non metuunt, 199.
    Aduersitates equo animo ferende, 28, 99. In aduersis et prosperis equo esse animo debemus, 161. Aduersitates iustorum ad quid, 179.
    Aduocatus Beccensis cenobii ualiramnus Mellenti, a. 7.
    Aedificatio proximi quid, 39.
    Aegidius Ebroicensis episcopus, a. 10.
    Aemulari Dominum, est ad iracundiam prouocare, 66.
    Aemulatio quid, 111, 135.
    Aequabilitas in aduersis et in prosperis, 161.
    Aeternum duobus modis dicitur, 228.
    Afflictis non tristandum, 58.
    Agnoaldus pater S. Agili, 366. Septennis a B. Columbano benedicitur, Deoque offertur in monasterio Resbacensi, 366. Primus abbas exstitit eiusdem cenobii, 366. Regulam S. Benedicti amplexus est, 366.
    Aichadrus  Quintiacensis, postea Gemeticensis abbas, 367. In somnis offerunt ipsi uirgam et Regulam S. Benedicti Ansoaldus et S. Philibertus, quatenus curam suscipiat Gemericensis cenobii, 367.
    Alba commune ornamentum, 307. Ea antiquitus utebantur laici in monasteriis, 307.
    Albereda una cum uiro fundat monasterium de Pretellis, a. 2. Mater Guillelmi abbatis Beccensis, a. 6 et 41. Orbari utroque oculo mauult quam filius, a. 41.
    Albericus, seu Abricus legatus Londonie cogit concilium, a. 7.
    Albertus tituli S. Laurentii cardinalis, a. 9.
    Alcuinus a Carolo Magno postulat, uti ex bibliotheca Eboracensi in Galliam libros aduehi iubeat, 340.
    Alenconium a Britannis expugnatur, a. 27.
    Alexander papa II unde oriundus, 331. Sanctitate et  doctrina preditus, 331. Quomodo summus pontifex creatus, 331. Celebrat concilium apud Turones, a. 8.
    Alexandri Petauii codex ms. De celanda confessione, 379.
    Alfegi. u. Elfegi.
    Algerus Cluniacensis scripsit contra Berengarium, 344.
    Alienor Anglie regina, a. 8.
    Alienor Francisci I regis uxor in Beccensi cenobio aliquandiu egrotauit, a. 30.
    Alienor uxor Matthei de Bello Monte, a. 10.
    Aluerel uicecomes, 350.
    Ambulare secundum carnem, et secundum spiritum, quid, 23.
    Amfrida Deo se deuouet a. 5.
    Amor Dei et proximi uerbum consummans, 29. Diligens proximum legem impleuit, 36. Plenitudo legis, dilectio, 36. Iustitie perfectio, fraterna dilectio, 352.
    Amortisatio quid, a. 26.
    Anathema, quid, 85.
    Anathema Iesu, quid, 70.
    Angeli sunt uita bonis, 50. Angelorum numerum uenit Christus instaurare, 139. Post aduentum Christi multa didicerunt que antea ignorabant, 143.
    Minores uocant maiores Patres, 143. Admonendi erant adorare uerbum incarnatum, 207. Saluti predestinatorum deseruiunt, 207. Angeli in ueteri Testamento hominibus loquebantur, 208.
    Quomodo corporei, 252.
    Anglie encomium, a. 59.
    Quam nefanda crimina, cum in Angliam ingrederetur B. Lanfranc. 336.
    Post eius etiam obitum, 337.
    Anglicana Ecclesia. u. Ecclesia.
    Anglorum etymologia, a. 57.
    Rex Anglorum Alle uocatus, a. 57. Ad eos conuertendos mittit Augustinum Gregorius papa, a. 57. Anglorum apostoli, monachi, 342 et 343.
    Anglis que uitia quasi innata, 370. Fides ex Cantia per totam Angliam diuulgata est, 378.
    Aniani  Aurelianensis Leobodus abbas, et monachi Regulam S. Benedicti professi, 365.
    Anima carnalis et spiritualis, 82. Anime somnus, obliuisci Deum, 149.
    Anima uiuimus, spiritu intelligimus, 213.
    Anniuersarium instituit Guilbertus abbas Becci, a. 15.
    Annuli episcopalis detractio quid significet, u. 9.
    Ansbertus  monachus Fontinellensis post archiep. Rothomag., 367. Precipit ut in eodem monasterio eligatur abbas, uiuantque monachi secundum Regulam S. Benedicti, 367.
    Ansbertus construit Moysiacense monasterium, 366.
    Anselmus  discipulus B. Lanfranci, prior et abbas Becci, post archiepiscopus Cantuar, u. 9. Electus abbas Beccensis, a. 4. Laudibus extollitur, a. 37. In Angliam uenit B. Lanfranci, uisendi gratia, u. 15. Alloquium et concilium B. Lanfranci adamabat, u. 15. S. Elfegum uere martyrem, ac proinde colendum probat eidem, u. 15. Eius sapientiam atque ingenii subtilitatem laudat B. Lanfrancus, u. 16. Inuenit annulum in lectulo suo, unde predicit idem Lanfrancus ipsum post se futurum archiepiscopum, u. 16. Ecclesiam Cantuariensem a decessore suo edificatam amplificauit, u. 16. Eius patria, et parentes, a. 3 et a. 37. B. Lanfranci adhortatione fit monachus, a. 3 et a. 37. Testatur se malle inter pueros sub disciplina, quam prelaturam gerere, a. 5. Cogitur Angliam petere, a. 5 et a. 42. In archiep. Cantuar. assumitur, a. 42. Modis  omnibus id oneris refugere conatur, a. 42. Quid super caput in eius consecratione repertum est, a. 42. Monachus III annis, prior Xu, abbas Xu, et archiepiscopus Xu, a. 42. Recedit ab Anglia, a. 6. Migrat e uita, a. 6. Quid scripserit, indicatur, a. 6. Confutauit Grecos in Barensi concilio, a. 6. Quanti eum haberent omnes, a. 42. Beccensibus scribit de abbatis electione, a. 42. Studiose instruit Bosonem, a. 47. Nequitie temporis cedens ab Anglia discessit, 337. Alterius orbis papa et patriarcha uocatur, 343. Criminis hereseos una cum B. Lanfranco a Roscelino accusatur, 374. Episcopum Beluacensem partes tum suas, tum magistri tuendas in concilio Remensi suscipiat, precatur, 374. B. Lanfrancum ab hoc crimine purgat, 374.
    Ansgotus pater B. Herluini, a. 1 et 32.
    Ansoaldus  episcopus Pictauensis offert uirgam pastoralem S. Aichadro, 367. Fundator monasterii Hierie insule, 367.
    Anthropomorphite qui, 252.
    Antichristus, 180, 181.
    Antonius Yepes, 390.
    Apostate difficillime conuertuntur, 215.
    Apostolos quare uilissimos esse uoluit Christus, 51.
    Aqua manile quid, 307.
    Aquila D. Pauli adiutor, 41.
    Arabia nunc alia quam olim, 133.
    Archidiaconi a monachis pecunias exigere non debent, 360. Scribit ad Paschalem papa Iuo Carnotensis, quatenus ab illorum uexatione eximantur monachi S. Petri Carnot. 360.
    Archiepiscopatum cur refugerit B. Lanfrancus, u. 8.
    Arfastus. u. Harfastus.
    Arguere. u. Corripere, reprehendere.
    Aristoteles princeps philosophie, 46.
    Arma lucis, boni actus, 36.
    Arma militie Christiane, 109.
    Arturus de Cosse, 351.
    Aruspicia, uel sortes, ne exerceantur, u. 14.
    Audenus episcopus Ebroicensis, a. 51.
    Audeni  festo die tumultus a Ioanne archiepiscopo, et monachis excitatus, 354. Ea de re exsulant quatuor monachi, 355. Monasterium liberum est ab omni iure archiepiscopi Rothomagensis, 354. Missam celebrare in ecclesia S. Audeni, festo die eiusdem tenetur archiepiscopus, 354. Reformatur idem monasterium Helgoto abbate, 356.
    Augustinus  Dorobernie archiepiscopus omnibus prefuit Britannie episcopis, u. 7. B. Augustini Anglorum apostoli uita, a. 57. Auctor eiusdem monachus; qui et aliam prolixiorem composuit, a. 57. Mittitur in Angliam cum sociis aliquot a S. Gregorio papa, a. 57. Deterrere eos a proposito conatur demon, a. 57. Deridetur ab incolis prouincie Andegauensis, a. 58. Ex eius baculo fons scaturit. a. 58. Eo in loco scribit, a. 58. Inibi construunt ecclesiam incole, a. 58. Ab hac ecclesia arcentur mulieres, a. 58. Augustinus in eadem ecclesia inuocatur, a. 58. Goifridus Andegauensis episcopus miraculum a B. Augustino apud Andegauenses patratum refert in Anglia, a. 58. Dedicat ecclesiam in honorem S. Augustini, a. 59. Moysi equiparatur, a. 59. In Angliam appulit, a. 59. Predicat Christum, a. 59. Imaginem Christi in tabula depictam exhibebat, a. 60. Optime exceptus a Bertha regina, et Letardo episcopo, a. 61. Multa edit miracula, a. 61. Regem conuertit ad fidem, a. 61. Scribit S. Gregorio de iis que a se et a sociis gesta sunt, a. 61. Socios iterum mittit B. Gregorius, a. 62. Pallium, reliquias, ornamenta, libros, a. 62. Primas Britannie a B. Gregorio ordinatur, a. 62 et 302. Augustino mandat, ut destructis solum idolis, fana in ecclesias commutet; et sacrificia animalium uero Deo offerenda doceat, a. 62. Quare, a. 62. Gratulatoriam tertio recipit epistolam a B. Gregorio, a. 62. Doctrina et Scripture sancte scientia preditus, a. 63. Ceco lumen tribuit, a. 64. Nolunt antiqui episcopi heretici Augustino acquiescere, a. 64. Eos predicit a Deo plectendos, a 64. Eboracum ciuitatem petit, a. 64. Paralyticus cecus sanatur, a. 64. Una die plusquam decem millia uirorum, preter mulieres, et infantes initiat baptismate, a. 64. Ad eos abluendos fluuium Sualuum benedicit, a. 64. Iuxta eumdem fluuium construitur ecclesia sub nomine D. Augustini, a. 65. Leprosum mundat, a. 65. Deridentes Augustinum igne celesti affliguntur, a. 65. A baptizatis predictus ignis exstinguitur, a. 65. B. Augustinum uerbis consolatur Christus, a. 65. Ex eius baculi impressione fons scatet, a. 65. Fundat monasterium Cernelium appellatum, a. 65. Presbyter per trinam immersionem in fonte B. Augustini sanatur, a. 66. Perlustrata Britannia redit Cantuariam, ubi insigne patrat miraculum, a. 66. Baptizat, instruit, consecrat S. Liuinum episcopum, a. 66. Ad fidem conuertit Colomannum regem Scotie, a. 66. B. Augustini forma,  a. 67. Auctor eius uite, a quo, que scripsit, didicerit, a. 67. Auus referentis gesta B. Augustini ab eodem baptizatus, a. 67. Quandiu uixerint relatoris auus et pater, a. 67. Ordinat Laurentium sibi successorem; necnon et Mollitum Londonie, ac Iustum Roffi episcopos, a. 67. Obiit ac sepultus est in monasterio SS. Petri et Pauli a se condito, a. 67. Probatur D. Augustinum Regulam S. Benedicti fuisse professum, 341.
    D. Augustinus doctor laudatur a Celestino papa, 246.
    Auaritia idolorum seruitus, 148. Quomodo, 168. Est omnium malorum radix, 192
    Auitus  Regule Benedictine obseruator, 366.
    Azyma quid, 53.

B
    Baccilia quid, 257.
    Baldechildis regina Corbeiensis monasterii fundatrix, 365.
    Baldricus prior Becci abbate B. Anselmo, a. 42.
    Balduinus abbas, 311.
    Balduinus ex monacho S. Dionysii abbas S. Edmundi in Anglia, 356. Medicam artem callebat, 356. Singulari deuotione erga S. Edmundum afficitur, 356. Abbas eligitur eiusdem monasterii, 356. Pro eodem cenobio libertates obtinet a summo pontifice, 356. Strenue easdem conseruat, 357.
    Balduinus S. R. Ecclesie legatus, a. 51.
    Balneorum usus apud monachos, 256 et 261.
    Bancor monasterium, a. 64. In eo plus quam duo millia monachorum, a. 64. Permulti a paganis interfecti, a. 64.
    Baptismus Christi peccata condonat, confert gratiam, 369. Christus ministerio sacerdotis, ut causa principalis, baptizat, 369. Baptismus Ioannis, figura baptismi Christi, 382. Quid operabatur, 382. uerus baptismus in quo, 241. Baptismi effectus, 202. Baptismus non iteratur, 215. uirtus eius in cruce, et sepultura Christi, 215 et 216. Cum baptizamur, morimur Christo, 19. In baptismo peccata moriuntur, 19. Cur in morte Christi baptizamur, 19 et 81. Est figura mortis, 81. Baptismus dies redemptionis, 148. Que in baptismo requiruntur, 150. In baptismate quare trina immersio, 159. In eo homines moriuntur, et resurgunt, 196, 215.
    Baptizare in casu necessitatis, absente presbytero laicus potest, quin et mulier, 369.
    Baptizari pro mortuis quid, 80, 81.
    Baptizati, ab Apostolo uocantur sancti, 163.
    Basilia uxor Hugonis de Gornaco, a. 5.
    Beatitudini mandatorum Dei obseruantia sola est necessaria, 57. Beatitudo eterna cur sors dicatur, 163.
    Beccum, u. 2. Beccensis dormitorii destructionem predicit B. Lanfrancus, u. 5. Ampliora edificia consilio B. Lanfranci construuntur, u. 6. Beccenses monachi nouam habitant ecclesiam, u. 9. Eiusdem cenobii descriptio, u. 9. Ecclesie consecratio, u. 10. Becci origo et etymon, a. 1, 35 et 33. Cur in tantum creuit Beccum, a. 1, 35. In summa fuit egestate, a. 1, 35. Deus fundator precipuus, a. 1, 35. In honorem B. uirginis ecclesia edificata, a. 1, 35. Aliud edificatur monasterium, a. 1, 35. Fundationis forma, 331. Illuc confluunt nobiles permulti, atque monastice uite se dedunt, a. 2. Becco datur monasterium S. Ebrulfi, a. 2. In ecclesia sedet B. uirgo, et SS. Petrus et Paulus decantant horas matutinas, a. 3. Consecratio eiusdem ecclesie a B. Lanfranco facta; cui interfuere plures episcopi, a. 4, 38. Becci tres matrone nobiles Deo sese deuouerunt, a. 5. Tribus diuersis Dominicis migrant e uita, a. 5. Eidem cenobio prioratus soluunt pecunias in signum subiectionis, a. 7. Altera eiusdem ecclesie dedicatio, a. 9. Destructa maxima ex parte ecclesia instauratur, a. 11. Nouum dormitorium edificatur, a. 11. Capitulum generale Becci celebratur, a. 11 et a. 13, 14. S. Ludouicus Becci comedit in refectorio, confirmatque immunitates, a. 12. Abbatia combusta, a. 12. Ad restaurandam abbatiam summorum pontificum priuilegia, a. 12. Corruit turris, cuius ruina maximum monasterio intulit damnum, a. 13. Ad abbatem ius pertinet patronatus prioratuum, a. 13 Abbatum iuramenti forma, a. 13 In qua clausula, Permissione diuina, notare est, a. 13. Beccensibus foras exeuntibus, socularibus  prohibitis, cappas induere permittitur, a. 14. Dum in prioratibus sex annos manserint, redire coguntur, a. 14. Capituli generalis statuta, a. 14. Gestant uestes albas, a. 15. Statuta ex bulla Benedicti pape pro scholasticis, a. 15. Diuerse scientie preleguntur a monachis, a. 15. Summam pecunie a Philippo rege exactam soluunt Beccenses, a. 15. Tertio dedicatur ecclesia, a. 16. Maxima ex parte destruitur monasterium, et propugnacula construuntur contra incursus Anglorum, a. 17. Quis primus abbas obtinuit pontificalia insignia, a. 18. Beccum Herluini, a. 19. Priuilegium  abbatis Beccensis, quo potestas ipsi tribuitur utendi insigniis pontifical. et benedicendi calices, et ornamenta, etc., tonsuram conferendi suis monachis, a. 19. Propugnaculum munitissimum, a. 20. Multas patiuntur calamitates monachi, a. 21 et seq. Beccenses Parisiis operam litteris nauantes, alios scientia superant, a. 25. Primus abbas commendatarius Ioannes Boucart episcopus. a. 28. Professio coram archiepiscopo Rothomag, a. 14. Beccensium monachorum maxima austeritas, a. 33. Multi uiri nobiles et litterati monachi tempore etiam Guillelmi abbatis, a. 44. Priuilegia a Rothomagensi archiepiscopo concessa, et a summis pontificibus confirmata, 332 et seqq.
    Beda Anglorum doctor, 301. Historiam Anglorum composuit, 301. Septennis monasterio uirimundensi traditus sub disciplina B. Benedicti Biscopi, 341. Plura de u. Beda uide, 341. Cur uenerabilis uocitetur, 341. Hoc titulo cetanei auctores minime usi sunt, 341. Monachus fuit Benedictinus, 343. In eius monasterio Regulam Benedictinam semper professi sunt cenobite, 343.
    Belli Montis prioratum Becco donauit Rogerius de Bello Monte, a. 7. Controuersia de eodem prioratu inter clericos Exmefordienses et Beccenses, a. 7. Impetratur perperam iste prioratus a Ludouico de Flisco, a. 20.
    Benedicere manu renuit Guillelmus abbas, solius id episcopi esse asserens, a. 45.
    Benedictus  apparet Guillelmo Crispino, eumque a demone defendit, a. 55. Quis eius Regulam uere obseruat, 253. Regula monachorum appellatur, 309. Translationis S. Benedicti festiuitas, 272. Legi debet Regula initio Quadragesime, 259. S. Benedicti Regulam inuexisse in Angliam B. Augustinum ostenditur, 341 et seqq. Benedictini Anglorum apostoli, 342, 343. Preclari sanctitate et doctrina Benedictini, 346. Apostoli, 346. Que in ordine Benedictino sunt aliquando commutanda, que non, 253 et seq. Plures in Anglia episcopi, qui licet hac dignitate potirentur, Regule legibus astringebantur, 346. Regula Benedictina, sancta Regula, Ordo, Regula, sanctus Ordo solebat appellari, 363. Probatur Regulam S. Benedictini per uniuersam Galliam obseruari ante Carolum Magnum, et Ludouicum Pium, 363 et seq. Tempore Caroli Magni Regule obseruationem neglexerunt monachi, 364. Cum Regula S. Benedicti optime obseruatur a monachis, eorum orationibus mundus caret malis contagiis, 367. uide etiam Regula.
    Benedictus  Biscopus Regulam Benedictinam professus, 343.
    Benedicti pape bulla pro scholasticis obseruari precipitur in Beccensi cenobio, a. 15.
    Benedicti  monasterium. u. Floriacense.
    Benedictus Hestenus, 360.
    Beneticium ecclesiasticum nullus uendat, uel emat, u. 13. Beneficiorum uacantias conatur papa obtinere, cui contradicit rex, a. 21.
    Berengarius heresiarcha, u. 4. Heresis, u. 4 et 5, et a. 2. In concilio uercellensi a Leone nono damnatur, u. 4. et 234. In concilio Turonensi sub uictore II abiurat heresim, 234 et a. 107. A Nicolao II papa ad concilium Romanum euocatus coram omnibus abiurat heresim, et confessionem fidei edit, a. 107 et 232. Redit ad uomitum, 232. Scriptis eius respondet B. Lanfrancus, 231 et 232. Quid de Berengario senserit Fulbertus Carnot, moribundus, 374. Berengarius Humbertum cardinalem proscindit contumeliis, atque adeo Romanam Ecclesiam, 232, 242. Diaconus fuit Andegauensis Ecclesie, 242. Eius fidei professio, 242. Altera professio, 233. Northmanniam huc illucque cursitat, ut sue heresis ueneno quoscunque inficiat, a. 106. Ab Henrico duce Northmannie repulsam patitur, a. 106. Eius heresis historie compendium, a. 106. Conuentus apud Brionam cogitur ad confutandum Berengarium, a. 106. Contra Berengarium scripserunt plures Benedictini, 344. Patria, mores, studium, etc., a. 21, 68, 72, 250. Postrema eius uerba in extremis positi, 374.
    Bernardus abbas Montis S. Michelis, prius Becci monachus, a. 7.
    Bertha Anglie regina ex regibus Gallis oriunda, a. 59. Bertha sacris litteris erudita, 61 et a. 63. Letardus pontifex ei a sacris fuit, a. 61. Laudatur a B. Gregorio, a. 63. B. Augustinum multis beneficiis affecit, a. 63.
    Berthefridus Ambianensis episcopus priuilegium concedit monasterio Corbeiensi, quatenus Regula SS. Benedicti et Columbani obseruetur, 365.
    Bientie  corpus Mellenti, a. 10.
    Blasii  pars capitis in Beccensi monasterio, a. 25.
    Blasphemi qui, 197.
    Blasphemia quid, 148. Blasphemia in Spiritum sanctum, ultimum et maximum omnium criminum, 381.
    Bona temporalia prouidere non prohibet Christus, 84.
     Bonifacius papa quartus, 344
    Bonum et malum sunt immediata in Christiana religione, 22. Boni stultus accusator, 116. Bonum agere uolenti expellendum est malum, 23.
    Boso abbas Iu Becci, a. 6. Scientia et sanctitate prestantissimus, a. 6. Eius uita, a. 47. Patria, Parentes, a. 47. Fit monachus una cum duobus fratribus, a. 47. Eruditissimus, a. 47. Tentationem, qua grauissime urgebatur, expellit a mente eius B. Anselmus, a. 47. Studiose instruitur ab eodem sancto, a. 47. Concilio iussu B. Anselmi, et eius uice interest, a. 47. Aliquandiu in Anglia cum eodem sancto commoratus est, a. 47. Effusissime Bosonem diligebat, a. 47. Cum eo disputat in lib. Cur Deus homo, a. 47. Omnibus uirtutibus elucebat, a. 47. Sapientiam eius admirantur omnes, a. 48. Inuitus abbas eligitur, a. 48. Clientem se Regis profiteri renuit, a. 48. Eius uirtutes enumerantur, a. 49. Quando illius iussa respuebantur, quid agebat, a. 49. Morbis diuersis grauiter afflictatur, a. 50. Singulari patientia preditus, a. 50. Obiit a. 7 et 50.
    Brandani  altare, a. 16.
    Brionensis conuentus, a. 106.
    Britones expulsi ab Anglia, 314.
    Bruno Andegauensis episcopus heresi Berengariana notatus, a. 107.
    Bruno  quare secessit in eremum, 361.
    Burneuilla hereditas B. Herluini, a. 1.

C
    Cadomi duo monasteria construit Guillel. dux Northmannie, unum uirorum in honorem S. Stephani, alterum mulierum in honorem SS. Trinitatis, u. 5 et a. 3.
    Cadomenses primi monachi e Beccensi cenobio, a. 37. uide etiam S. Stephani et SS. Trinitatis.
    Cadurce S. Desiderii episcopi tempore Regula sancti Benedicti colebatur, 366.
    Camerarius, a. 13 et 281.
    Cancer morbus, 196.
    Cancico  prioratus, a. 13.
    Canonicis qui preerant olim abbates uocitabantur, 367. Canonici ecclesiis cathedralibus monachos pellere tentant. 345. Ab Ecclesia uintoniensi ab Edgaro rege eliminantur, 345. Quare, 345. In eorum locum monachi subrogantur, 345. Canonicis prohibitum est ne monachales habitus induant, 359. Canonicorum Regulam edidit Codegrandus Metens. episcopus, 364. Monasteria canonicorum, 364.
    Cantor, 279.
    Cantuaria, olim Cantuerberia, et Dorobernia 302. Cantuariensis Ecclesie ius in Eboracensem, u. 11, 12. Cantuariensis archiepiscopus primas totius Britannie, 302. In eadem Ecclesia monachi ab initio sunt constituti. 303. Anathemate percellit eos papa, qui monachos eliminare tentauerint, 303. Eamdem potestatem, quam B. Augustino contulerat S. Gregorius, omnibus Cantuariensibus archiepiscopis concessit, 378. Cantuariensis Ecclesia metropolis, seu primatis potitur dignitate, a. 61. A beato Gregorio ita decernitur, a. 62, 343. Cantuariensis Ecclesie iuri subiacet metropolis Eboracensis, 340. De primatu Cantuariensis Ecclesie quinam scripsere, 340. Monachos Regule Benedictine addictos fuisse in eadem Ecclesia ab ipsa fundatione probatur, 341 et seq. Archiepiscopus alterius orbis papa et patriarcha appellatur, 343, 344. Dorobernia olim et Cantuarberia uocitata, 344. Eius descriptio, 344. Primaria est prouincie Cantii, 344. Combusta fuit ecclesia Cantuariensis paulo ante B. Lanfranci introitum, 344. Cantuariensi archiepiscopo professionem siue obedientiam prestabant totius Britannie episcopi, 344. Episcopus, uel clericus, uel secularis, qui in archiepiscopum assumebatur, monachalem habitum induere, et Regule S. Benedicti professionem emittere cogebatur, 346. Ius habet archiepiscopus in uillis et ecclesiis cuiuscunque diecesis ad Cantuariensem pertinentibus, episcopalia iura exercendi, 361. Fides ex Cantia per totam Angliam diuulgata est, 378.
    Canum proprietas malis predicatoribus ascribitur, 158.
    Capite uelato Corinthi solebant uiri orare, et mulieres econtra, 67. Quare uelato mulieres, uiri autem discooperto debeant orare, 68.
    Capituli etymom., 219. Capitulum generale in Beccensi monasterio, a. 11. Capitulum generale abbatum Lexouii a. 12.
    Cappa, siue pluuialis, 353. Ea in dedicatione ecclesiarum utitur episcopus, 353.
    Cardinalis impetrat prioratus duos e Beccensi monasterio dependentes, a. 20.
    Carilefus  Regule Benedictine obseruator, 366.
    Carnalis homo, 87. Carnaliter uiuere nemo debet, quia  Christus mortuus est, 97. Carnanter operans metet corruptionem, 137. Carnalis terra uocatur, 144.
    Caro et sanguis regnum Dei non possidebunt, 82. Caro infirmitatem, ossa firmitatem significant, 150.
    Carolus dux de Berry occupat ducatum Northmannie, a. 25. Northmanniam desponsat, a. 26.
    Carreus. u. Franciscus.
    Casinensis abbatie reparande gratia tributum imponit summus pontifex omnibus monasteriis ord. S Benedicti, a. 16. Castitas. Femine sunt uitande 190. uide uirginitas.
    Casula pro ueste sacra, 353. Casulis utuntur diaconus et subdiaconus, 256, 258. u. etiam Diaconus.
    Catechumeni uocantur fideles, 163.
    Cauterium quid, 188.
    Cellerarius. Subcellerarius, a. 16 et 281.
    Cenomaniam obtinet rex Anglie, a. 21.
    Cephas, id est caput, 43.
    Cestra quare Legionum dicitur, 361.
    Charitatem non diligit, qui fratrem contristat, 37. Charitas opus Dei, 38. Excellentior est omnibus donis, 72, 74. Hac deficiente cetera nichil conferunt, 72, 74. Eius eflectus et proprietates, 73. Charitas erit et in futuro seculo, 74. Qui caritatem habent, inuicem portant onera sua, 136. Qui caritate carent graues sunt, 136. Marytres efficiuntur caritate prediti, 159. Finis preceptorum caritas, 183. Charitatis conditiones, 183. Diligentibus Christum seruatur corona iustitie, 199. Quantus Dei erga homines amor, 208.
    Chartarum custos, a. 14.
    Christianus omnis aut bonus est, aut malus, 22. Est liber, et seruus, 57. Eius libertas, 66. Christianorum primitiue Ecclesie mores, 77. Sunt corpus Christi, 140. Christiana religio questus eternus, 192.
    Christus ad quid predestinatus, 7. uere Filius Dei est, quia multa corpora surrexerunt in eius resurrectione, 8. Quando iudicatus est, uicit, 13. Ad quid Christus resurrexit, 16 et 18. Quomodo ad tempus est mortuus, 17. Sicut ex Adam formata est Eua, sic ex latere Christi profluxerunt sacramenta, 17. Adam forma Christi, quo pacto id uerum sit, 18. Christus peccatum et originale, et actuale soluit, 18. Christi corpus peccatum dicitur, 23. Christum ad terram deducere quid, 30. Libertatem tribuit Christus, 37. Christus quomodo diuidatur, 43. Est uirtus et sapientia Dei, 45. Quomodo sapientia. 45. Christi infirmitas magna uictoria, 45. Illius infirmitas nostra fortitudo, 45. Quo pacto iustitia nobis factus, 46. Caput est hominis, 67. Christi caput Deus, 67. Ad quid mortuus, 125. Incarnatus ut mediator inter Deum et homines esset homo, 128. Christi aduentum significantia qui seruant, illum aduenisse negant, 158. Est mysterium Dei Patris, 165. Qui scit Christum, scit Deum, et quomodo uiuendum, 165. ueritas est et sacramentum, 188. Colendum propter lucrum putauerunt nonnulli, 192. Christus, unctus, rex, sacerdos, 207. uisitauit nos, quando incarnatus est, 208. Mortem pro omnibus sustinuit, 209. Christus gratia Dei, 209. Quare humanam naturam assumpsit, 210 et seq. et a. 70. Suis cultoribus quid promittit, 219. Semper orat pro nobis, 219. In eo quod homo, mediator est, 221. Ut predestinatos redimeret, mortem subiit, 221. Mortuus est ut testamentum conderet, 221. Peccata destruxit Christus in his, qui credituri erant, 222. Ut ceteri homines carnem habuit in primo aduentu, in secundo uero non sic, 222. Quare extra portam ciuitatis passus est, 228. Christi triduana mors quid significet, a. 74. Filius Dei uenit in mundum, nec tamen a paterno sinu discessit, 374. Quomodo ferebatur manibus suis, a. 95.
    Cibus solidus moraliter quid significat, 215. Cibum immundum nullum estimant Christiani, 36.
    Cinerum dies, 258.
    Circuitores, 278.
    Circumcisio quid significat, 166. Quare concisio uocatur, 158. Circumcisio Abrahe signaculum fuit accepte iustitie per fidem, 16. Circumcisionis Domini festiuitas, 257.
    Classicum quid, 257.
    Clemens antipapa. u. Guibertus.
    Clerici in carnis peccatum prolapsi, qua pena multandi, 357. Clericis fas semper fuit institutum monasticum amplecti, 359. Ab ingressu religionis monastice prohiberi non debent, 359. Quo sanctiores apparerent, monasticas uestes induebant, 359. Id illis interdicitur, 359. uide Canonicus.
    Coactus agens mercedem non habet, 103.
    Codegrandus Metensis episcopus Regulam canonicorum edidit, 364.
    Celestinus papa laudat D. Augustinum, 246.
    Cena Dominica quid, 69. Cenandi in ecclesia consuetudo antiqua, 69.
    Cenobium. u. monasterium.
     Cogitationes pedes mentis dicuntur, 152 et 227. Humilitate cercende, 185. Cogitationes hominum nouit Deus. 213.
    Collegii Lexouiensis Parisiis fundatio, a. 18. Libros Beccensis cenobii confert eidem collegio Estoldus abbas, a. 18.
    Colossenses qui, 162.
    Columbani  Regula u. Regula.
    Comam nutrire turpe est uiro, 68.
    Commonitorium. u. Littere.
    Commune immundum uocabant Iudei, 37.
    Communio pauperum de oblatis non consecratis, 262.
    Compunctio mala, 31.
    Concilium uercellense, u. 5. Concilium Turonense sub uictore II, u. 5. Concilium uindresoris. u. Synodus. Concilium a B. Lanfranco celebratum, u. 11. Concilium Londoniense, cui presidet ipse, u. 13. Concilium abbatum Lexouii, a. 12. Concilium Claromontanum, a. 47. Concilium uercellense, 234 et a. 107. Concilium Ephesinum, 243.
    Concionatores. u. Predicatores.
    Concordia differens, ob gratiarum uarietatem, 145.
    Concupiscentie uis, maior in Iudeis, quam in Christianis, 20.
    Condeto  Petrus, a. 53.
    Confessio que fit directionis gratia, 384. Cuinam facienda, 384. Confitens peccata sociorum detegere non debet, 381. Nec confessor eadem inquirere, 381. Confessio peccatorum instar uulneris, 384. Confessio mortalium soli sacerdoti facienda, 384. Confessio uenialium olim fiebat non sacerdoti, 384. Coram laico in casu necessitatis quare olim consulebatur, 384 et seq. Non erat ex necessitate, sed ex consilio eiusmodi confessio, 385. uerecundia in confessione magna est pena, 385. Quare iubemur peccata confiteri, 385. Confessio coram laico obsoleuit, 386. Confessionis sacramentum nondum erat institutum, cum defleret negationis peccatum S. Petrus, 386. Confessionis sacramentalis uirtus, u. 15. In confessione peccata reuelata minime iudicabuntur, 12. Confessio lumen facit, sceleris perpetratio tenebras, 149. Confessionis tria sacramenta, 380. Que in confessione cauenda, 380. Confessio figuram Baptismi tenet, 380 et 383. Qui reuelat confessionem, est Iude similis, 383. Reuelator confessionis quantorum criminum reus, 383. Confitentis, et eius cui confitetur, due conscientie in unam transeunt, 380. Peccata occulta et aperta confiteri, 384.
    Confluentii monasterium Beccensibus tribuit Iuo de Bello Monte, a. 4.
    Confraternitas. De confraternitate ineunda, 291.
    Coniugatis quante sollicitudines, 58.
    Conquisitores, qui, 44.
    Conscientie gloria, que, 86. Conscientia mala, 99.
    Consentire male operantibus quantum sit malum, 10
    Conspersio quid, 53.
    Contempti ab aliis, seipsos et alios despiciunt, 187. Contemnendus nemo, 202.
    Contristari Spiritum sanctum quid, 148.
    Conuentreiensis monasterii bona dilapidantur a Roberto episcopo, 315, 361. Eiusdem fundatores, 361. Auro, argento, etc., ecclesia locupletissima, 361.
    Conuersus, quid, 260, 262.
    Cooperator Deus operum nostrorum, ideo cum timore, tremore, et reuerentia operandum, 156.
    Corbeiensis monasterii in Picardia fundatio, 365. Regula S. Benedicti ab exordio inibi colitur, 365.
    Corda per uasa significantur, 381.
    Corinthiis tertiam Apostolus scripsit Epistolam, que non exstat, 53. Apud eos uiri, non mulieres, uelato capite orabant, 67.
    Cormeliensis cenobii fundator Guillelmus filius Osberni, 371.
    Corneliense monasterium unde dictum, a. 65. Fundatur a B. Augustino Cantuariensi, 65.
    Corona iustitie cur sic dicta, 199.
    Corpus Christi quomodo fit expane, 66. Typice, 66. Corpus Christi sunt fideles, 141. Illud quotidie in missa sumit Ecclesia, 150. Quare uocatur altare, 228. Corpus Christi spiritualiter necessario est sumendum, 241. Quomodo immolatur in sacramento, 241. Scrutari argumentis quomodo panis et uinum fiant corpus et sanguis Christi, iustus non querit, 242. Sumitur in altari idem quod in cel. 242. Corporaliter quomodo sumitur, 243, 244. Spiritualiter, 244. Quomodo in Eucaristia est aliud quam illud quod in passione erat, 246. uide etiam Eucaristia. Corpus paruum, et miserrimum possideret sepe felix ingenium, 352. Corpus animale et spirituale, 82. Corpus peccati est corpus peccatis subditum, 19.
    Corripiendi publice delinquentes, 101. Corripere negligens,  malum pro malo reddit, 177. Correpti, correptores suos facile accusant, 191. Que publice, et que secreto corripienda, 191. Correptionis modus, 198, 382. Quam oppido increpationibus delectatur B. Lanfrancus, 307.
    Creatura. Omnis creatura in unoquoque homine intelligi potest, 25. Omnis munda, 188. Que immunda significatione, 188 et 201. Creatura mutabilis, 193.
    Credere omnes facile possunt, non autem legem implere, 16. In his qui credituri erant, peccata destruxit Christus, 222. Qui non credit peior demone, 380. Credentes ab aliis discernit Spiritus Christi, 140.
    Cretenses mendaces, etc., 201.
    Criminis definitio, 200.
    Crispinorum genus et familia, a. 52 et seq. Unde Crispini agnomen, 52. Inter Northmannos insignes Crispini, 52. Crispinorum familia singulari amore semper Beccenses fuit prosecuta, a. 55. B. uirgo eamdem familiam impense diligit, a. 56.
    Crucifigere carnem, 136. Crucifigunt Christum in peccatis iacentes, 216. Crucifixus Christo, 125. Crucifixus existimatur maledictus, 126.
    Crux significatur per uirgam, qua petra percutiebatur, 65. Crux Christi quantum ualet ad salutem promerendam, 137.
    Curiosi, prurientes sunt auribus, 199.
    Cutbertus  sanitatem Thome Eboracensi archiepiscopo impertitur, 348.

D
    Debeo non semper sonat preceptum, 383.
    Decreta nonnunquam commutanda 353. Que non abroganda, 353. Decreti nomine quid ueteres ecclesiastici intelligebant, 358.
    Dedicatio. In dedicatione ecclesiarum efferuntur corpora mortuorum, u. 16. Episcopo cappa non casula habenda in dedicatione ecclesie, 307.
    Defunctorum omnium commemoratio, 273.
    Deliberatio quid, 32.
    Denarium  quotannis persoluebant reges Anglie, 347. Tributarium regum denotabat, 347. Quo die colligebatur, 347. Soluebant id etiam multa alia regna, 348.
    Desiderius  Cadurcensis episcopus, 366.
    Desperatio quantum malum, 38.
    Deus. Deum uidere in hac uita nemo potest, 139. Dei notitia abutentibus quid accidet, 9 et 10. Quomodo uincitur Deus, 13. Quare patienter sustinuit precedentia delicta mundi, 14. Cur omnes peccatores non puniuit, 14. Quomodo ex Deo sunt omnia, 33. Deum portare quid, 56. Deus in nobis manet ut quid, 74, 80. Est omnia omnibus, 80. Eius sapientia quomodo multiformis, 143. Eius opera et iusta sunt et benigna, 177. Deum presentem habemus. qui et intellectum, et cogitationis scrutatur hominis intima, 213. Deus unus est et trinus, 374. Tres deos dici non posse docetur, 374.
    Dextera in diuinis equalitatem et honorem denotat, 206. Dextera amplectens, indicium promissionis, 189.
    Diaboli mysterium, quo Christus erat Filius Dei, nesciebant, 47. Diabolus et membra eius sunt mors, 50. Eius suggestiones quam difficillime discernuntur, 71.
    Diaconus et subdiaconus casulis quando induuntur, 256, 273. Diaconum misse inseruientem possidet demon, u. 14. De diacono uxorato quid agendum, 312. Diaconatum auferre quid, 357. Diaconus fornicarius est deponendus, 357. A gradu suo deiectus iuste, iniusteue quomodo restituendus, 357. Diaconi officia diuersa, 381.
    Dialectica mysteria fidei non destruit, 43. Si philosophi dialectica, seu syllogistice conuicti fuissent, non eis profuisset, 44. Dialecticam non uituperat Apostolus, sed usum peruersum, 165. In diuinis rebus raro ea utendum, 236. Plurimum ualet ad inuestigandam sacram Scripturam et ea que ad fidem pertinent, 236.
    Diaprasium, quid, 372.
    Dii Romanorum, qui, 9.
    Dilectio. uide Amor et Charitas.
    Directionis gratia Patri spirituali peccata sunt reuelanda, 384.
    Discipulis magistri uenerabiles esse debent, 163. uide etiam Magister.
    Diuitie, uanitas, 176. Spine, 216.
    Docens alios, seipsum instruit, 189. Doctrina et pietate prediti, columna sunt ueritatis et ecclesie, 488.
    Doctores sancti sunt nubes, 226. In eorum scriptis quando obscuri aliquid occurrit, quid agendum, 325.
    Dominicus de uio archiepiscopus Aucensis abbas Becci, a. 31.
    Dominus iehsu quis uere dicit, 70.
    Dona diuersa S. Spiritus, 71 et seq. Sermo sapientie, discretio, interpretatio sermonum, 71.
     Dorobernia ciuitas, nunc Cantuaria, 302. Eius descriptio, 343. uide Cantuaria.
    Dorsalia, seu dorsualia quid, 260.
    Dublinensis ecclesia metropolis Hibernie, 318.

E
    Eadmerus monachus Cantuariensis, auctor uite S. Anselmi Cantuar. Historiam cui titulum fecit, Historia nouorum, in qua potissimum Gesta B. Anselmi narrantur, contexuit, 342. Eboraci ciuitatis descriptio, 340. In eo tempore Egberti archiep. elegantissima bibliotheca, 340. Eboracensis archiepiscopus quam sedem tenet in conciliis, u. 13 et 344. Eboracensis Ecclesie iuris sunt Orcadum insule. 307. Metropolis constituitur a B. Gregorio, 340. Iuri subiacere debet Ecclesie Cantuariensis. 340. Eboracensium archiepiscoporum uitarum scriptor Thomas Stubeus ms. 352. S. Ebrulfi monasterium donatur Becco, a. 2. Restauratur a B. Lanfranco, a. 2.
    Ecclesia pane designatur, 66. Corpus dicitur, 71, 72. Ecclesie Anglicane status, dum B. Lanfrancus ad archiepiscopatum Cantuar. eueheretur, u. 8. Ecclesia liberos generat, 132. Ecclesie disciplina pace principum seruatur; et e contra, 185. Ecclesia, seu fideles, Columna ueritatis, 188. Fana, idolis destructis, in ecclesias commutari mandat Augustino B. Gregorius, a. 62. Ecclesiam Romanam contumeliis afficit Berengarius, 242. Eam tuetur B. Lanfrancus, ac laudibus attollit. 242. Ecclesia uniuersalis est, 250. Ecclesia Romana, Ecclesia totius mundi, 302. Ab ecclesiis cathedralibus expelluntur monachi, sed summi pontificis auctoritate restituuntur, 303. Ecclesia Romana est quasi totum, cetere Ecclesie uelut eius partes, 378. Est quoddam genus respectu omnium Ecclesiarum, 378. Ecclesia uirgo est et mater. 379. Quomodo, 379.
    Edelbrithus, siue Edelberthus rex Anglorum, a. 59. Libenter audit Augustinum concionatem, a. 60. Christo nomen dedit, a. 61. Eius aula regia consecratur Ecclesia a B. Augustino, a. 61. Maximam refert uictoriam, a. 64.
    Edgarus rex Anglie ab Ecclesia Wintoniensi canonieos expellit, 345. Quare, 345. In eorum locum subrogat monachos, 345. Anathematibus percellit eos, qui monachos exturbare tentauerint, 345. Quanta bona monachis, et iis, qui illos beneficiis affecerint, apprecatur, 345.
    Edinerus. uide Eadmerus.
    Edmundi seu Emundi priuilegia usurpare conatur Herfastus episcopus, 311. Itidem Herebertus episcopus 313. Edgarus rex idem cenobium a tributis, et omni iurisdictione episcopali liberat, 356. Reges Anglie eo diadema mittere, et post magno pretio redimere solebant, 356.
    Eduardus rex Anglorum, iure hereditario regnum Francie ad se pertinere contendit, a. 17.
    Eduardus de la Marche regnum Anglie occupat, a. 27.
    Elati qui, 197. Electio. u. Predestinari et Predestinatio.
    Eleemosynarius, a. 16 et 282.
    Elfegus  uerus martyr a B. Anselmo probatur, u. 15. Eius festiuitas, 272.
    Eligere. Quos eligit Deus, sine mutatione concilii eligit, 33. A massa perditorum solus Deus discernit 51. Eligere successorem, utpote a canonibus prohibitum, renuit Guillelmus abbas, a. 45. Eligi pastor non debet absque conuentus Ecclesie consensu, a. 48. Electioni Beccensis abbatis rex Anglie assensum prebere recusat, a 48. Electionum episcoporum antiquitus ritus diuersi, 370. Eligebantur olim ex aliis monasteriis, et ecclesiis priores, abbates et episcopi. 373.
    Eligius  Nouiomensis, fundator Solemniacensis monasterii. 366. Sodalitio Benedict. nomen dedit. 366. uult Regulam SS. Benedicti et Columbani perpetuo obseruari, prout tunc temporis uigebat in Lexouiensi monasterio, a. 366.
    Ephesii quinam sunt, 138.
    Epiphaniorum festiuitas. 257.
    Episcopi dispensatores mysteriorum Dei quomodo, 356 Episcopi secundum ordinationis tempus sedere debent, u. 13. Episcopos uocat etiam presbyteros Apostolus, 153, 189, 200. Episcopatus non honoris, sed operis nomen est, 185. Episcopis prodesse magis, quam preesse oportet. 185 et 334. Qui episcopatum desiderat, quomodo bonum opus desiderat, 187, 334. Unius uxoris uir, quid, 187, 334. Episcopi uirtutes enumerantur, a. 187, 334 et seq. Extollens se propter magisterium nichil differt a diabolo, 187. Indignum ordinans, ordinati peccatis communicat, 191. Maiora debent operari, quam alii, 203. Episcopus monachus Beccensis gestat semper habitum monasticum, a. 15. Episcopi peruersi mulieres ducunt, a. 33. Episcopus dilapidat bona monasterii Conuentreiensis,  315, 361. Quomodo in munere episcopali sese gerere debeat, 334. Qua ratione possessiones Ecclesie sue dispensare teneatur, 335. Episcopi non possunt a metropolitanis iudicari uel condemnari absque preuia summi pontif. auctoritate, 339. Ab ecclesiis cathedralibus monachos expellere conantur, 345. Episcopi, electi Cantuarie archiepiscopi, induere monachalem habitum, et professionem Benedictine Regule emittere coguntur, 346. Episcopi ex monachis assumpti Regule legibus obstringebantur, 346. Episcopus a tribus episcopis debet consecrari, 352. Episcopi principes sunt Ecclesie, angeli, dii, 352. Episcopus nisi alios ordines susceperit, non ordinandus, 357. Episcopus fornicarius debet deponi, 357. A gradu suo iuste iniusteue deiectus, quomodo restituendus, 357. Nonnulli posthabita animarum sibi commissarum cura, libertates monasteriorum infringere tentant, 358. Quam detestanda est episcopis ignorantia, 358. Quid scire tenetur, 358. Totus mens et oculus esse debet, 358. Indignus est honoris titulus absque homine, et ornamentum in luto, 358. Hunc deflet Saluianus, 358. Sanctitati quorumdam episcoporum non obfuit prouinciam suscepisse regnorum, 359. Res monasteriorum ab iisdem ullomodo abstrahi prohibent concilia, 361. Quare ab eorum iure eximantur monachi, 361. Uniuersi Hibernie episcopi olim abbati presbytero subiecti, 368. Episcoporum electionum antiqui ritus diuersi, 370. Plures episcopi in una ciuitate minime constituendi, 371. Pecunias ordinationum gratia exigere non debent, 371. Episcopales quedam sedes ex uillis ad ciuitates transferantur, u. 13. Plures in una ciuitate esse prohibent canones, u. 14. Quam arduum est onus episcopale, 334. Quomodo appetendum, 334.
    Epistole D. Pauli. u. Paulus.
    Ermenfredus Sedunorum episcopus Anglie legatus, u. 7.
    Ernaldus Cenomanensis episcopus, a. 4.
    Ernostus. uide Hernostus.
    Errorem laudans iudicio proprio se condemnat, 203.
    Esau quomodo reprobatus, 27. Cur fuerit a Deo reprobatus, questionem non soluit B. Augustinus 28.
    Esilia mater Willelmi Malet, a. 53.
    Estoldus de Estouteuilla ui obtinet abbatiam Beccensem, a. 18. Dilapidat bona monasterii, a. 18. Primus ambitione sua a sede apostolica extorquet inisignia pontificalia, a. 18. Fundat cum fratre expensis abbatie Beccensis colleg. Lexouiense Paris. a. 18.
    Eucaristia. In Eucaristie sacramento corpus Christi existere negabat Berengarius, u. 5. Ieiuni Eucaristiam sumere debemus, 69. In hoc sacramento mors Christi annuntiatur, 69. Non mutabitur usque in finem seculi, 69. Quid corpus Domini diiudicare, 70. Panis et uinum in Christi carnem et sang. conuertuntur, 214. Eucaristia pro uase in quo reconditur, sumitur, a. 3. De Eucaristie sacramento quid credat Ecclesia, 235. Eucaristie sumptio spiritalis necessaria, 241. Eucaristia fraterne caritatis symbolum est, 241. Penitentes Eucaristia abstineant, 241. Quomodo panis fiat corpus Christi, et uinum in sanguinem conuertatur, scrutari argumentis iustus non querit, 242. Due hereses de Eucaristie sacramento, 243. uera de Eucaristie sacramento fides, 243 et 244. Probatur diuersis SS. Patrum auctoritatibus, 243, 244 et seq. Quomodo sit aliud corpus Christi in sacramento quam in passione, 246. Species dicitur, 247. Similitudo, 248. Eucaristiam quatuor diebus hebdomade sancte sumebant monachi, 262. De negligentia que in hoc sacramento accidit, 282. Eucaristiam sumere non tenentur infantes, 317. Quomodo uere et spiritualiter sumitur corpus Christi, 317. Antiquitus Eucaristia infantibus baptizatis porrigebatur, 368. Non est de necessitate salutis, 369. Infantibus reliquie sacrificii uino consperse offerebantur, 369.
    Euuremodiensis prioratus, a. 7.
    Eua uxor Guillelmi Crispini seruitio Dei se mancipat, 5 et a. 55. uelum ab archiepiscopo Rothomagensi suscipit, a. 55.
    Euangelium bona annuntiatio, 120. A lege non discordat, 120. Euangelii ueritas que, 122. Euangelii mysterium quod, 152. Euangeliste opus, 199.
    Excommunicatio, quantum malum, 185.
    Exorcistarum munus, 381.

F
    Fascinari, 125.
    Felicis  martyris caput Becci, a. 7.
    Felicitas seculi, somnium, 176.
    Fidelis Deus quomodo, 65. Fideles sunt templum Dei, 100. Sunt corpus Christi, 141. Fideles sunt columna Ecclesie seu ueritatis, 188.
     Fides quomodo uera, 11. Sine operibus non laudanda, 12. Per fidem iustificantur peccatores, 14. Saluatur homo per solam fidem, 14. Quo sensu id intelligitur, 14. Lex per fidem non destruitur, sed statuitur, 15. Fides ex auditu, 30. Fides radix, 32. Nil agendum nisi quod bene intelligit fides, 38. Fides que per dilectionem operatur, perire neminem permittit, 49. Sola fide sine operibus nemo saluatur, 64. Non necessitatis, sed uoluntatis res est, 88. Scutum est et lorica, 152. Fide preditus, firmum firmamentum, 197. Fides substantia, 211. Fidei bona uita est adhibenda, 212. Qualis fides esse debeat, 224. In iis que fidem spectant, magis auctoritate quam dialecticis rationibus utendum est, 236.
    Fidis  miraculum, a. 7.
    Fiducia, fides cum bona operatione, 211. Fiduciam diuine retributionis amittit, qui bonum deserit, 224.
    Figura in diuinis quid denotat, 206.
    Filii Dei sunt, qui Spiritu Dei agunt, 24.
    Floriacense monasterium fundatur a S. Leobodo, ut Regula S. Benedicti obseruetur, 364. Folianus S. Liuini uite auctor, a. 66.
    Fontinellense cenobium. u. uandregesili.
    Forme, 259, 261, 262.
    Fornicatio quare fugienda, 55. Uri quid est, 56. In fornicationem clerici prolapsi qua pena plectendi, 357.
    Franciscus de Ioyeuse, 351.
    Franciscus I rex Francie in Beccensi cenobio festum S. Georgii celebrat, a. 30.
    Franciscus Quadratus, seu Carreus, primus tractatum B. Lanfranci de Eucaristia euulgauit, 230.
    Franciscus le Roux, 351.
    Fratres laici, 268.

G
    Gelo  monasterium. u. S. Meneuenni.
    Gaudere. Gaudere in Domino quid, 160. Quomodo gaudendum de rebus huius seculi, 160. Qui nunc gaudent, citius lugebunt, 58.
    Gaufridus Andegauensis, a. 59.
    Gaufridus archiep. Rothomag. a. 48.
    Gaufridus Constantiensis episcopus, 362.
    Gaufridus Fare, seu Faie, et Fe abbas Beccensis, a. 15. Episcopatu Ebroicensi donatur, a. 15 et a. 16.
    Gaufridus de Harenc electus abbas Becci remouetur ab Estoldo, a 18. Iterum electus ac confirmatus, a. 19.
    Gaufridus de Hispania alias Benedicti abbas Becci, a. 25. Ecclesiam Becci decorauit, a. 25. Simulacrum Mosis, etc., donauit, a. 25.
    Gemeticense monasterium, 367.
    Genealogiarum disputationes uitande, 203.
    Gentes et Gentilis. Gentibus non est gloriandum, quod gratia Dei ad ueritatis agnitionem peruenerint. Per Iudeum et Grecum omnes gentes intelligit Apostolus, 8. Gentilis quomodo excusatur, uel accusatur ante Deum, u. 24. Gentiles peccatum probe cognoscebant, 14. Quare predicatio de Christo stultitiam putant, 45. Stulti a Iudeis peccatores uocitabantur, 124. Gentes prophetas habuerunt, 201.
    Georgius Ambasianus moritur, a. 30.
    Gerardus abbas S. Albini Andegauensis, a. 21, 22.
    Geruasius de Saux, a. 19.
    Gilbertus Crispinus abbas Westmonast. u. 1. Auctor uite B. Herluini, u. 1. Discipulus B. Lanfranci, u. 9. Laudibus extollitur, a. 54. Eius scripta enumerantur, a. 54. Perperam tractatus eiusdem B. Anselmo tribuitur, a. 54. Monachus fuit Beccensis, a. 54. Deinde abbas Westmonast., a. 54.
    Gislebertus Brionensis, a. 32.
    Gislebertus Ebroicens. episcop., a. 4, 40.
    Gislebertus Crispinus, a. 53.
    Giso uellensis uel Batensis episcopus, u. 11. Interest concilio Londoniensi, u. 13.
    Glocestrense monasterium reformat Serlo abbas, 375. Glocestre ecclesiam cathedralem Henricus collocauit 375.
    Gloriam qui in Deo ponit, 46. Gloriandum minime de gratia quasi a se accepta, 51. In gloria Dei facere, quid, 67.
    Godefridus, a. 39.
    Godredus. u. Gothricus, 357.
    Goffridus Parisiensis episcopus, a. 4.
    Goifridus. u. Gaufridus.
    Goldelina  prioratus, a. 22.
    Gondulphus. u. Gundulphus.
    Gothricus rex Hibernie cognomento Croun., 370. Scotos perdomuit, 370. Regnauit XuI annis, 370. Fuit tantum regulus, Terdeluacus uero summus rex, 370.
    Gratia Dei. Hac formula in titulis epistolarum suarum sepius utitur B. Lanfrancus, 320 et alibi. Gratia, remissio  peccatorum, 8, 43, 87, 119. Gratia ex multis delictis in iustificationem, 18. Ubi abundauit delictum, superabundauit et gratia, 18. Gratia, perfectio uirtutum, 18. Quare Deus quosdam obdurat, iisque denegat gratiam, 28. Gratia non ex operibus, 31. Obseruantia bonorum operum sanctificat, 43. De gratia quasi a se accepta minime gloriandum, 51. Gratie fides, bona opera, etc., sunt ascribenda, 88. Gratiam nisi humiliatus accipere potest nemo, 128. Gratia, redemptio, 139. Sapientia est gratia, 139. Sors dicitur, et quare, 140, 163. Fidem et bona opera dat Deus, 142. Gratia et libero arbitrio indigemus, 144. Gratia, Christus, 209. Gratia et opera a Deo dantur, 252. Gratia dum nullum inuenit meritum, prorogauit beneficium, 252. Gratias agere semper, quid, 177
    Gratiam  eorpus Mellenti, a. 10.
    Gregorius Maior et Minor, u. 13. Ratio cur sic uocitentur, u. 39.
    Gregorius uII papa, antea Hildebrandus, quid consilii det Leoni pape electo ab imperatore, 339. Prioris officio fungitur in Cluniacensi monasterio, 339. Roma ortus, 346. Doctus et spectate uite fuit, 346. Religiosam uitam est amplexus, 346. Austeram uitam duxit, 346. In archidiaconum R. E. a Nicolao pontifice prouectus, 346. Summus pontifex creatur, 346. Diu refugit tantam dignitatem, 346. Peruersorum hominum odium incurrit, 347. Simoniacam heresim exstirpare conatur, 347. Clericis castitatem precipit, 347. Quid in extremis positus dixerit, 347. Post mortem claruit miraculis, 347. Conqueritur de B. Lanfranco, 348. Ad consulendum Christiane religionis rebus, eumdem ut Romam ueniat, inuitat, 348.
    Gregorius  papa S. Augustinum mittit in Angliam, a. 57 et seq. Scribit Etherio Arelatensi archiepiscopo, a. 54. Mittit iterum predicatores monachos ad Augustinum, a. 62. Pallium etiam transmittit ad ipsum, a, 62. Reliquias sanctorum, ornamenta, libros, a. 62. Litteras dat B. Augustino, quibus illum preficit totius Britannie primatem, a. 62. Item scribit eidem, a. 62. Tertio gratulatoriam destinat epistolam, a. 62. Scribit Ethelberto regi, a. 63. Regine Berthe, a. 63. Episcopis Gallie, a. 63. Eulogio patriarche Alexandrie, a. 65. Quatuor concilia, uelut quatuor Euangelia complectitur, 243. Regule Benedictine obseruator fuit, 343.
    Grenetarius, a. 13 et 17.
    Guibertus, seu Guilbertus abbas de Nogento scripsit contra Berengarium, 344.
    Guiberti, siue Wiberti cognomento Clementis antipape mores perstringuntur a Gebehardo episcopo, 375. Archiepiscopus Rauennas fuit, 375. Depositus et anathematizatus, 375.
    Guillelmus dux Northmannie in matrimonium ducit consanguineam, unde tota Northmannia a summo pontifice interdicitur, u. 4, a. 3. Dispensationem concedit Nicolaus II papa, ea lege ut duo monasteria construerentur, alterum uirorum, mulierum alterum, u. 5, a. 3. Qua mente id impleuerit, 335. Angliam armis, consilio potissimum B. Lanfranci comparauit, u. 6. Id etiam consilio Guillelmi comitis, filii Osberni, 371. Ab Aldredo episcopo consecratur, 335. Regem Anglie confirmant legati summi pontificis, u. 7. Quare et quibus mediis regnum sibi comparauerit, 335. Fundat monasterium de Prato, seu de Bono nuntio, a. 3. Quare Nothus et Conquestor uocitatur, 334. Ad dignitates ecclesiasticas nisi dignos assumi permittebat, 334. Fidelitatem summo pontifici facere abnuit, sed libenter denarium S. Petri persoluit, 347. Auaritie uitio notatur, 348. Eius antitheses, 369. Quanta pax suo tempore in Anglia, 369. Mortuus humo ab omnibus in domo non sua derelictus, 369.
    Guillelmus de Estoute uilla archiepisc. Rothomag., a. 25.
    Guillelmus de uienne archiepisc. Rothomag., a. 20.
    Guillelmus archiepisc. Rothomag., a. 13.
    Guillelmus II rex Anglie tyrannidem exercet, a. 6, 42. Redditus episcopatuum et abbatiarum, mortuis episcopis et abbatibus, fisco suo adiici iubet, a. 42.
    Guillelmus uir nobilis Becci fit monachus, a. 2. Eius parentes, a. 6. Abbas Beccensis eligitur, a. 6. Eius uita, a. 41. Parentes eius, a. 41. Infans sanitati oculorum, sue matris precibus ad Deum emissis  restituitur, a. 41. Discipulus fuit B. Anselmi, a. 41. B. Anselmus Beccensibus scribit ut Guillelmum in abbatem eligant, a. 42. Professionem archiepiscopo facere abnuit, a. 44. S. Herluinum singulariter colebat, a. 44. Predicit monachum breui moriturum, a. 44. Illius encomia, a. 45. Manu neminem uult benedicere, solius episcopi id esse asserens, a. 45. Postrema eius documenta, a. 45. In extremis positum uisitat Henricus rex, a. 45. Multis illum laudibus extollit, a. 45. Renuit successorem eligere, a. 45. Mortuus sacris uestibus induitur, a. 46.
     Guillelmus monachus Beccensis, u. 4. Ips. uisionem aperit B. Lanfrancus; illumque a puero nutrierat, u. 4. Abbas Cormeliensis, u. 4 et a. 37. Discipulus B. Lanfranci, u. 9. Scribit epistolam eidem ipsemet Lanfrancus, 373.
    Guillelmus Londoniensis episcopus, u. 11. Interest concilio London., u. 13. Eius epitaphium, u. 39.
    Guillelmus de Rothomag. alias Guerin abbas Becci, a. 28, 29.
    Guillelmus Papiensis legatus in Anglia, a. 8.
    Guillelmus II abbas Becci, a. 10. Obiit, a. 10.
    Guillelmus Rabodi filius, fuit discipulus B. Lanfranci, post abbas Cadomensis, ac tandem archiepisc. Rothomag., u. 6. Nobilibus ortus natalibus, u. 6. Laudibus extollitur, u. 6 et u. 36.
    Guillelmus comes Suessionensis, 362.
    Guillelmus Malet, a. 53. Monachus Becci factus, a. 53.
    Guillelmus Crispinus pie in B. uirginem affectus, a. 53. Eius genealogia, a. 53. Unde Crispini cognomen, a. 53. Insigni miraculo illum ab imminenti mortis periculo eripit B. uirgo, a. 54 et 56. Fit Becci monachus, a. 55. Obiit, et sepelitur in eodem monasterio, a. 55. Epitaphium, a. 55. Eius uxor Eua, a. 55.
    Guillelmus III Crispinus liberatur a B. uirgine, a. 56. Moritur ac Becci sepelitur, a. 56.
    Guillelmus d'Estouteuille cardinalis, abbas S. Michelis. 351. Aedificio mire structure construxit in eodem monasterio, 351. Legatus a latere, 351. Ordinationes, que in electione rectoris Parisiensis peraguntur, condidit, 351.
    Guimundus abbas S. Leufredi scripsit contra Berengarium, a. 2 et 344.
    Guimundus uicecomes, 350.
    Guise . u. Henricus.
    Guitot. u. Murier.
    Gumnor, u. 34.
    Gundulphus monachus Beccensis, discipulus B. Lanfranci, u. 9 et a. 40. Fit episcopus Roffensis, u. 14 et a. 37. Ipsi litteras inscribit B. Lanfrancus, 372.

H
    Heredes Dei sumus, 24.
    Hereditas eterna sors sanctorum cur dicitur, 163.
    Heresis. Hereticus. Hereticus quomodo condemnandus, 11. Hereticus quando recipiatur in communionem, 235. Quid soleant heretici, 242.
    Harfastus. u. Herfastus.
    Hebreis Epistolam Hebraice scripsit Apostolus, 205. Eam reddidit Latinam B. Lucas, 205.
    Helgotus ex priore Cadomensi abbas S. Audeni, 356. Reformator eiusdem monasterii, 356.
    Helia uite S. Liuini auctor, a. 66.
    Helloys mater B. Herluini, a. 1 et 32. Ancille officio Becci fungebatur, a. 35.
    Henricus Cantuariensis decanus et prior, u. 9. Discipulus B. Lanfranci, u. 9. Abbas de Bello, a. 37. Ad ipsum mittit Lanfrancus sua decreta, 253.
    Henricus rex Anglie uictoriam est adeptus in Gallia, a. 21. Deuastat Northmanniam, a. 21.
    Henricus II rex Anglie negotium facessit S. Thome, a. 8. Conuocat concilium apud Claredunum aduersus ecclesiasticos, a. 8. Ob S. Thome mortem penitentia ipsi iniungitur, a. 9.
    Henricus III Anglie rex consecratur, a. 9.
    Henricus rex Anglie Rothomagum expugnat, a. 22.
    Henricus de Haricuria, a. 17.
    Henricus I Anglorum rex moritur, a. 3. Cor et uiscera eius sepeliuntur in monasterio B. Marie de Bono Nuntio, a. 3. Centum libras annui redditus Becci in dedicatione ecclesie contulit, a. 10.
    Henrici regis Anglie in exsequiis Guillelmi abbatis Becci effatum, a. 46.
    Henricus a S. Leodegario abbas Becci a. 11. Dormitorium edificat, a. 11.
    Henricus I rex Gallie cogi concilium aduersus Berengarium precipit, a. 102.
    Henricus uII in carcerem coniectus, a. 27.
    Henricus episcopus uentanus, a. 51.
    Henricus de Guise abbas S. Michelis, 351. Reformari curat idem monasterium, 352.
    Herbertus episcopus Lexouiensis, a. 1 et a. 35.
    Herbertus episcopus Lexouiensis, 350.
    Herebertus episc. iura S. Edmundi perfringere conatur, 313. Ludis tempus insumit, 313. Arguitur a B. Lanfranco, 313. uoluptatibus indulget, 358.
    Herfastus Helmeanensis, seu Noruicensis concilio Londoniensi interest, u. 13. Excommunicatos ab ipso clericos Balduini abbatis iubet B. Lanfrancus absoluere, 311. Ne  iura monasterii S. Edmundi sibi arroget, et molestiam abbati inferre desistat, 311. Nusquam Becci litteris operam dedit, 357. Episcopatum transfert ad Thetfordum, 357. Parce mentis homo, 357.
    Herluinus  fit monachus, a. 1, 35. Eius parentes, a. 1. Animi fortitudo domi et militie, a. 1. Aedificat monasterium in Burneuilla fundo iuris sui, a. 1 et 34. Sacerdos et abbas constituitur, a. 34. Aliud monasterium, monitus a B. uirgine edificat, a. 34. Impetrat a Deo Lanfrancum, a. 2. Ad illum confluunt multi nobiles, atque Becci induunt monachalem habitum, a. 2. B. Herluini uita, a. 32 et seq. Parentes, patria, etc., a. 32. Miles uirtutem colebat, a. 32. Magnanimitas, a. 33. Humilem uitam agit, ideo ridetur ab omnibus, u. 9 et a. 33. Quadragenarius litteras discit, a. 34. Optat monasticam uitam, uerum diabolus impedire conatur, a. 34. B. Herluinus maximo repletur gaudio, ubi B. Lanfrancum monasticum institutum amplectentem uidet, unde preces a Deo exauditas credit; siquidem uirum scientia preditum sepius efflagitarat, u. 2. Scripture sacre intelligentiam illi contulerat Deus, u. 2. Eius uirtutes, u. 2 et a. 36. Legum Patrie scientissimus, u. 2 et a. 36. Quam honorifice a B. Lanfranco fuerit exceptus, u. 9. Eius discipuli, u. 9. Recreat pauperes, u. 9. Dedicationis eccl. Beccensis tempore ab infirmitate leuatur, u. 10 et a. 38. Bis in die senex comedebat, non tam sustentandi corporis gratia, quam ut suo fungi officio posset, a. 37. Elegans effatum de illitteratis, a. 37. Obitus eius, a. 4 et a. 40. Ad eius sepulcrum sepius orationes fundebat Guillel. abbas Becci, a. 44. Apparet eidem Guillelmo, a. 44.
    Hermannus Siraburnensis, uel Schireburnensis, et uintoniensis episc. u. 11. Interest concilio Londoniensi, u. 13. Relicto episcopatu uitam monasticam petiit, 300. Culpatur a scriptoribus, 337. Defenditur, 338. Laudatur a B. Lanfranco, 300. Monasticam uitam bis amplexus est, 338.
    Hermenfredus Sedunensis episcopus, 299. Interest electioni S. uulstani, 335. Synodum tenet in Anglia, 335.
    Hernostum petunt priorem Cormelienses, consulit B. Lanfrancum, 373. Fuit discipulus B. Lanfranci et Roffensis episcopus, u. 9 et a. 37. Episcopus creatur, u. 14 et a. 37. Quid in eius consecratione euenerit, a. 37. Moritur, a. 37.
    Hibernia uniuersa, simulque et episcopi olim abbati presbytero subiecti, 368.
    Hibernis que uitia quasi innata, 370.
    Hiere insule monasterium, 367.
    Hieronymi  prefationes bine in Epistolas B. Pauli, 3.
    Hilarius  summis laudibus extollitur a B. Lanfranco, 325. Id etiam prestat S. Hieronymus, 374. A calumniis Berengarii defenditur, 374.
    Homo omnis creatura intelligi potest, 25. Carnalis et spiritualis quomodo, 47. Animalis, 47. Spiritualis, quis, et quid agit, 48. uetus homo quid, 168. Homo supernaturaliter in diuersis locis esse potest, 375. Homo quodam intuitu est genus indiuiduorum suorum, 378.
    Honor uite presentis quare tam cito potest amitti, 10.
    Honorius papa primus, 344.
    Hospitum curam habens, 281.
    Hostel  des fontaines, a. 23.
    Hubertus card. subdiac. Anglie legatus subscribit decreto de primatu Cantuar. Eccl. in Eboracensem, u. 13, 3. Diuersis legationibus fungitur, 336.
    Hugonem Lingonensem episcopum papa a criminibus absoluit. a. 67. Abdicato episcopatu se in monasterium recipit, a. 67.
    Hugo abbas Becci, a. 10.
    Hugo comes de Cestra, u. 34.
    Hugo Euuremodiensis fundator prioratus S. Laurentii Euuremodiensis, a. 7.
    Hugo puer defunctus quid reuelet B. Herluino, u. 3.
    Hugo Flauiniacensis scripsit Chronicon, 376.
    Hugo de Grente-Menil, a. 2.
    Hugo pincerna, 34.
    Hugo de Gornaco, a. 5.
    Hugo Rothomag. archiepisc. Theobaldum et Rogerium abbates Becci benedicit, a. 7, 51.
    Hugo episcopus Baiocensis, 350.
    Hugo episcopus Ebroicensis, 350.
    Hugo Menardus, 352. Eius adnotationes in Martyrologium Benedictinum citantur, 353. Et adnotationes ad concordiam Regularum, 353. Probat ex prefatione S. Benedicti Aniane ad Concordiam Regularum, Regulam S. Benedicti a monachis occidentalibus Carolo Magno, et Ludouico Pio imperatoribus fuisse receptam, 67. Concordiam illam euulgauit et notis illustrauit, 368 et 369.
    Humbertus quantis laudibus extollatur a B. Lanfranco, 232. A Leone nono e Lotharingia Romam traducitur, 232. Archrep. post cardinalis creatur, 232.
     Humfredus de uitullis fundator monasterii Pratellensis, a. 2.
    Humilis hic exaltabitur in futuro seculo, 57.
    Humilitas gloriosa apud Deum, 113. Humilitas gratie causa, 128. Humilitas Christianorum, 177. Humilitas in cogitationibus seruanda, 185. Humilitas quid in anima operetur, a. 104.

I
    Ignorantia quid mali generet, 77, 358. Ignorantes nichil prestant, a. 38. Quantum prelatis et ecclesiasticis nociua, 358.
    Illitteratus homo nichil boni prestare potest, a. 38.
    Illuminati hominis que opera, 149.
    Imago Dei homo, 168. Qualis esse debet, 168.
    Imerius. u. Ymerius.
    Immortalitatem quomodo solus Deus habeat, 193.
    Immundum nichil est in rebus creatis, 38. Immundum est aliquid male utentibus, 201.
    Imperfecti sunt sustinendi, 39.
    Impietas, idololatria et cultura demoniorum, 203.
    Impiis non parcit Deus, 179.
    Incarnatio, que stultitia uidetur, maxima est sapientia, 45.
    Increpare. u. Corripere.
    Indulgentie in gratiam infirmorum obtente, a. 25.
    Infantes instruebantur in monasteriis, 254. Infantes baptizati olim Eucaristiam percipiebant, 368. Non est id de necessitate salutis, 369. Eisdem sacrificii reliquie uino consperse porrigebantur, 369.
    Infirmarius, 282.
    Infirmitas, gratia, 115. Infirmis optima documenta, 323.
    Iniquitas quid, 11. Iniquitas, mendacium, 13. Nox, 176. Iniquorum malitia, iustorum arma sinistra, 99.
    Iniuriam qui dimittit, portat onus seu infirmitatem fratris sui, 136.
    Innocentius papa Iu, a. 12.
    Inobediens detrimentum patitur, 101
    Insule Orcadum, 352.
    Interpellationes in missa quid, 185.
    Inuidia quid, 136. Non inuidendum bono alterius, sed exemplum sumendum, 223.
    Inuocans Dominum propter temporalia, inuocat Deum, 43.
    Ira Dei quid, 172. In ira non diu perseuerandum, 147. Quare, 147.
    Iracundus, 201.
    Isaac figura Christi, 225.
    Isrelite non omnes sub cultura Dei, 27.
    Isychii quenam heresis, 238.
    Iuo Carnotensis episcop. litteras dat summo pontifici, uti a uexatione archidiaconorum eximantur monachi S. Petri Carnot. 360. Priuilegia eiusdem monasterii postulat confirmanda, 360.
    Iuo de Bello Monte dat Beccensibus Confluentii monasterium, a. 4.

I
    Iacob quomodo electus a Deo, 27.
    Iacobus Annibaldus abbas Becci, a. 30. Sacris in eodem monasterio initiatur, a. 30. Cardinalis efficitur, a. 30.
    Iacobus d'Anebaut, 351.
    Iacobus Sirmundus apographum epistolarum B. Lanfranci concessit, 369. Eruditione clarissimus, 370.
    Iacobus de Souure abbas S. Michelis, 352. Libertatum eiusdem monasterii acerrimus propugnator, 352.
    Iacobus Usserius epistolas Hibernicas euulgauit, 369.
    Ioannes abbas S. Sabe in Capitolio Romano, fit monachus Becci, a. 7. Caput B. Felicis martyris tribuit ecclesie Beccensi, a. 7.
    Ioannes de Ferrariis, a. 16 et 17.
    Ioannes Neapolitensis in Anglia legatus, a. 8.
    Ioannes Malet, a. 16.
    Ioannes Papiensis episcopus, a. 16.
    Ioannis Scoti liber De Eucaristia in concilio uercel lensi damnatus, 234.
    Ioannes sine terra cognominatus, a. 8.
    Ioannes rex Francie ab Anglis captus, a. 17.
    Ioannes episcopus Lexouiensis, a. 46 et 48.
    Ioannes Abrincensis episcopus, post archiepiscopus Rothomag., u. 7, 353. Nimio zelo feruebat, 353. Libellum edidit De ecclesiasticis officiis, 353. Ad eum plures scribit epistolas B. Lanfrancus, 307 et seq. Quanti Ioannem habeat B. Lanfrancus, innuit suis epistolis ad illum datis 307 et seq. Nonnulli utrisque detrahebant, quo abs mutuo amore discederent, 300. Quid ipsi in ecclesia, et festo die  S. Audeni acciderit, describitur, 354. uir excellentis ingenii et consilii preditus, 354. Paralysi afflictatur, 355. Episcopatui cedit, 355. Duodecimo sui pontificatus anno obiit, 355. Concubinarii sacerdotes illum lapidibus appetunt, 355. Quare, 355.
    Ioannes le ueneur episcopus Lexouiensis, cardinalis, et abbas S. Michelis, 351.
    Ioannis  de Celo monasterium. u. S. Meneuenni.
    Ioannes le Preuost Ecclesie Rothomagensis canonicus, 353. Libellum Ioannis archiepiscopi De officiis eccles. euulgauit, notisque adornauit, 353. Citatur pag. 355. Transcribi curauit epistolam, 33. Lanfranci, 369.
    Ioannes de Bulaio, a. 20.
    Ioannes Boucart episcopus Abrincensis, et abbas Becci, a. 28.
    Ioannes Dunensis, Aureliensis cardinalis, abbas Becci, a. 30. Ad Nicenam conuentionem uocatur, a. 30. Moritur, a. 30.
    Ioannes Abrincensis episcopus consecrat ecclesiam Beccensem, a. 16.
    Ioannes II de Grangiis abbas Becci, a. 16.
    Ioannis Cassiani collationes a B. Lanfranco emendate, 252. A Dionysio Carthusiano paraphrasi illustrate, 252.
    Ioannis abbas Becci, a. 12.
    Ioannes de Mota abbas Becci, a. 24.
    Ioannes Ribaldus abbas Becci, a. 29.
    Ioannes uenator cardinalis, episcop. Lexouiensis, abbas Beccensis, a. 30.
    Ioseph uirgam siue sceptrum gerebat, 225.
    Iudeorum et gentium altercatio, 5. Iudeis non gloriandum quod legem acceperint, electique fuerint populus a Deo, 5. Facilius credere poterant quam gentes, que uetus Testamentum penitus ignorabant, 13. Delictum eorum diuitie sunt mundi, et quare, 32. Predicatio de Christo Iudeis scandalum, 44. In fine mundi conuertentur, 173.
    Iudicel rex Britannie fundat monasterium S. Meneuenni, ut inibi XII monachi Regulam S. Benedicti obseruent, 365. Monasticum institutum est amplexus, 365.
    Iudicium extremum, 59. Iudicio proprio errorem laudans se condemnat, 203. Iudicare solius Dei est, 51. Qui se iudicat cum Deo est, 380. Iudicans proximum in eo, quod ipsemet agit, seipsum iudicat, 10. Manifesta homines possunt iudicare, occulta solius Dei est, 191. Quomodo sancti hunc mundum iudicabunt, 54.
    Iuratio que a malo est, incredulitas est, 121. Iuratio quomodo prohibetur, 54. Iuratio in ore malorum suauis, 54. Iuramenti forma abbatum Beccensium, a. 14.
    Iustificatio nostra, resurrectio, 159. Iustificantur haudquaquam plures quam condemnantur, 18.
    Iustitia quomodo amanda, 20. Iustitie arma, 99. Iustitia quasi libra habenda, 99.
    Iustitiarius, a. 16.
    Iustus quis, 107. Iustis non parcit Deus, 179.
    Iustus mittitur in Angliam a B. Gregorio, a. 62. Episcopus Roffensis ordinatus, a. 67. Quartus a B. Augustino Cantuariensis archiepiscopus, a. 67.

K
    Karlegion, a. 64.
    Kilianus  S. Liuini uite auctor, a. 66.

L
    Labore mannum uiuere, 196.
    Lac moraliter quid significat, 215.
    Laio . u. Layo.
    Lanfrancus  in Italia ortus, 1, u. 1. Latine lingue restitutor, u. 1. Papia oriundus, u. 1. Nobilis exstitit, u. 6. Eius parentes, u. 6. Causidicus fuit, et orator celeberrimus, u. 6.
    Lanfrancus nepos B. Lanfranci, 372. Commendatur a S. Anselmo, 372. Capitis dolore afficitur, 372. Abbas S. uandregesili, inuito B. Anselmo, eligitur, 373. Eum obiurgat idem sanctus, monetque ut eiusmodi electionem abiiciat, 373. Cuius monitis non acquiescit ille, 373. Abbatia non solidum annum potitus est morte preuentus, 373.
    Lapsos ad penitentiam non posse renouari minime dixit Apostolus, 117.
    Latitudo Christianorum, 144.
    Laudare Deum etiam post mortem non desinent homines, 37.
    Laurentii  Euuremodiensis prioratus, a. 7.
    Laurentius primas Anglie successor B. Augustini, a. 61.
    Laurentius monachus Leodiensis post uirdunensis testimonium de Hugone Lingonensi, a. 67.
    Layo  prioratus, a. 10. Datur monachis Beccensibus, a. 10.
     Legio Anglie prouincia, Legacestra, uulgo Karlegion, a. 64. Plures Legiones, a. 64.
    Leo papa IX dedicauit ecclesiam Romericensem, 307, 353. Eius uite compendium, 339. Remis concilium habuit, 353.
    Leodebodus  abbas S. Aniani, fundator monasterii Floriacensis, 364. Precipit ut Regula SS. Benedicti et Columbani obseruetur, 364. Eamdem professus est, 365. S. Mommolus S. Leodebodi discipulus, 365.
    Leodegarii  canon De Regula S. Benedicti, 365.
    Leothadius Moysiacense cenobium edificat, 366.
    Letardus pontifex Bertine regine a sacris fuit, a. 61,
    Letardus abbas Beccensis, uir eruditione ac pietate clarus, a. 7. et a. 52. Eius obitus, a. 52.
    Leuata, uulgo Leuée, a. 15.
    Leufredus  dat operam studiis, u. 35.
    Leuita. uide Diaconus.
    Lex. Que legis sunt naturaliter facit homo, 11. Non destruitur per fidem, sed statuitur, 15. Lex iram operatur, 16. Per legales obseruantias multi saluabantur, 17. Lex uetus ad quid lex mortis dicitur, 21. Lex mentis, que, 23. Legis obseruationes nequiuerunt a suasione peccati liberare, 23. Ab Euangelio non discordat, 120. Seruos generat, 132. Finis legis Christus ad iustitiam omni credenti, 30. Legales obseruationes cessare fecit Christus, 142. Lex iusto non est posita, 184. Lex uetus infirma, 218. Legis ueteris cultoribus quid promittebatur, 219.
    Lexouiense capitulum abbatum, a. 12.
    Libertas Christianorum, 66. Hac non abutendum, 67. Libertatem tribuit Christus, 37.
    Liberorum est letari, 133.
    Libero arbitrio et gratia indigemus, 144.
    Libri quomodo monachis distribui debent, 259.
    Licifeldensis episcopatus ad Cestrum transfertur, u. 13 et 339.
    Licita. A licitis abstinere, gloria, 112.
    Linguis diuersis loqui optabant Corinthii, 74.
    Liptinensis concilii et canones 1 et 2 De Regula S. Benedicti quomodo intelligi debeant, 367, 368.
    Lire cenobium condidit Guillelmus filius Osberni, 371.
    Litibus qui uacare renuit, tempus redimit, 149.
    Littere commendatitie, u. 13. Absque litteris commendatitiis nullus ordinandus, u. 13. Litterarum expers, boni nichil prestat, a. 38. Litterarum commonitoriarum usus, 359. Legatis dabantur, 359. Littere formate, canonice, ecclesiastice, commendatitie, commendatorie, et dimissorie, 358. Quinam earum usus olim in Ecclesia, 358. Episcopi, presbyteri et diaconi peregrini absque commendatitiis litteris non recipiebantur, 358. Sine litteris eiusmodi clericus in aliene Ecclesie catalogum non referebatur, 359.
    Litteris imbuitur, tum scientiis preditus una cum scholaribus Gallias peragrauit, atque in Abrincensi urbe docuit, u. 2 et a. 2 Liberales artes et philosophiam docuit Becci, a. 53. Incidit in latrones, u. 2 et a. 2. Beccum petit, atque inibi fit monachus, u. 2 et a. 2. Eius regularis obseruantia, u. 3. Quam humilis, u. 3. Lectionem in choro non legebat, nisi coram cantore recitasset, u. 3. Eius fama uolat per orbem, u. 3. Insignis obedientia, cum legeret in refectorio, u. 3. Ipsi inuident monachi illitterati, u. 3. Ut eremiticam uitam ageret, fugam meditatur, sed diuinitus impeditur, u. 3. A Guillelmo duce summus consiliarius assumitur, a cuius uoluntate nichilominus alienatur, u. 3 et a. 3. Quare, a. 3. Iubetur ex Northmannia discedere, unde summo dolore afficiuntur Beccenses, a. 3. Ducem adit, quem cum solita eloquentia fuisset allocutus, in gratiam redit, a. 3. Romam petiit matrimonii illegitimi ducis, et Berengarii causa, a. 3. Apertis, quas Berengarius ad ipsum dederat litteris, in suspicionem heresis adducitur, u. 5. Iussu Leonis noni pape purgat se in concilio Romano, u. 5 et 234. Berengarium cum dictis, tum scriptis confutat, et conuincit, u. 5 et a. 2. Scripsit contra eumdem ceteris luculentius et mirabilius, 344, 345. Dispensationem matrimonii Guillelmi ducis impetrat a Nicolao II papa, 344, 345. Scholas Becci instituit publiceque docet, u. 6. Quidquid a scholasticis accipiebat, B. Herluino conferebat, u. 6. Ad illum confluunt multi nobiles, etc., u. 6 et a. 53. Magister exstitit nepotum Alexandri pape, imo et ipsius pape, 300. Eius opera et industria edificatur monasterium Beccense, u. 6 et a. 53. Fit abbas Cadomensis, u. 6, 7 et a. 3. Eius consilio usus est Guillelmus dux, ut Angliam acquireret, a. 3. Laudibus extollitur, a. 3. Hereseon acerrimus expugnator, a. 3. Eius sapientiam et doctrinam maximi faciebant Ecclesie presules, a. 3. Illum Romani pontifices, et alii Ecclesie prelati retinere conati sunt, a. 3, 300, 357. Prudentissimus fuit, 337. Eius uita directissima uite norma, 337. Increpationibus delectatur, 307. Archiepiscopatum Rothomagensem  recusat, u. 7. Quarto iuit Romam, ut Ioannis in archiepiscopum Rothomag. electioni assensum preberet Alexander papa, a quo pallium accepit, ut Ioanni afferret, u. 7. Assumitur in archiepiscopum Cantuariensem, u. 7 et a. 4. Quanta, ut illud onus refugeret, egit: tandem iubente B. Herluino et summo pontifice, eiusque legatis, cedit inuitus, a. 4 et u. 11, et 299, 336. Quanti illum rex haberet, 336. Alexandro pape scribit quatenus eximatur ab onere episcopali, 299. Libellum contra Berengarium, a se cum abbas esset Cadomensis editum, ad Alexandrum transmittit, 303. Quare inter epistolas non adnumeratur iste libellus, 344. Ditauit Beccense cenobium, u. 8 et a. 36. A consiliis erat B. Herluino, a. 36. Bibliothecam instruxit, a. 36. Archiepiscopatum cur tantopere recusauerit, a. 36. Tandem prebet assensum, a. 36. Quantos labores exantlauerit in reformanda Ecclesia Anglicana, u. 8, 336. Legatus apostolicus, u. 9. Eius discipuli, u. 9. Humilitas antequam Beccensem Ecclesiam consecraret, u. 9. Eamdem consecrat, u. 10. Ecclesiam Dorobernensem, officinas monachorum, etc, edificat, u. 10. Predictam ecclesiam pretiosis ornamentis ditat, u. 10. Restaurat omnia, u. 10. Ptocotrophia duo exedificat: unum uirorum, alterum mulierum, u. 10. Odoni, qui terras Cantuar: Ecclesie occupauerat, restitit, u. 10 et 361. Easdem terras in ius Ecclesie reuocauit, u. 10. Conuocat concilium ubi maxime de primatu Cantuar. Ecclesie in Eboracensem, u. 11. Honoratur preter consuetudinem ab Alexandro papa, dum sibi uenienti assurgit, u. 11 et 302, 336. Duplici pallio donatur, 336. Modeste reprehendit coram summo pontifice Thomam Eboracensem de primatu contendentem, u. 12. Controuersiam hanc in concilio Anglicano agitandam decernit papa, u. 12. De Gestis in synodo certiorem facit Alexandrum papam, u. 13 et 301. Litteras etiam dat de eadem re Hildebrando, 301. Presidet concilio Londonie habito, 301. Patrocinatur monachis contra regem et episcopos, ne cathedralibus ecclesiis pellantur, 345. Generosum eius dictum in quemdam regi adulantem, u. 14. Ecclesiam Roffensem instaurat, atque in episcopum constituit Hernostum, u. 14. Restaurat abbatiam S. Albani, u. 14. Arduis in rebus aderat ipsi B. Dunstanus, u. 39. Diaconum liberat a demonis seruitute, u. 15. Absente rege, est ueluti prorex in Anglia, u. 15 et 359. Nihil hoc sanctitati illius aduersatur, 359. Paupertatem maximas inter diuitias singulariter colebat, 359. In eius consecratione prognosticon super caput repertum, 359. Insignis fuit in eleemosynis erogandis, 359. Dubitat utrum B. Elfegus uelut martyr sit colendus, u. 16. Quod B. Anselmus in lectulo annulum repererit, illum post se futurum archiepiscopum predicit B. Lanfrancus, u. 16. Christiane religionis et monastice discipline reparator, etc., u. 16. Prefuit Ecclesie Cantuar. XuIII annis, a 4. Diem claudit extremum, a. 4 et a. 5. Eius sanctitatis indicium, a. 5. Crimina sibi a Gregorio imposita diluit, 348. Iura Ecclesie sue tuetur; aliena uero non uult usurpare, 315. Eius commentarii in Epistolas B. Pauli meminere S. Anselmus, et Petrus Lombardus, 6. Restaurat monasterium S. Ebrulsi, a. 2. Aedificator ecclesie Beccensis, a. 4. Consecrat eamdem ecclesiam, a. 4. Libeltus contra Berengarium, 232 et seq. Interest concilio uercellensi, 234. Mauult esse idiota catholicus quam doctus curialis et facetus hereticus, 235. Inuitus arte dialectica in iis que fidem spectant utitur, 236. Eius fides de sacramento altaris, 244. Historiam ecclesiasticam quanti faciat, 247. Eius adnotatiuncule in quasdam Cassiani collationes, 252. Decreta seu statuta pro ordine S. Benedicti, 253. Singulari amore suos monachos prosequebatur, 253. Monasticam uitam pre omnibus se diligere profitetur, 300. Eius humilitatis indicia, 324. Thomam Eboracensem, et Remigium Lincolniensem ab Alexandro depositos sua intercessione restituit pristine dignitati, 340. Pater patrie appellatur ab eodem Alexandro, 340. Scripsit epistolas decretales, 331. Suum Patrem et magistrum uocant Anglie episcopi, 368. Quarto Romam petiit, 372. Plures habuit nepotes monachos, 372. Criminis hereseos iam fatis functum insimulat Roscelinus clericus, 374. Partes illius tuetur B. Anselmus, 374. B. Lanfranci orationis pericope, 378. Eius libellus De celanda confessione, 379.
    Liuini  martyris uita, a. 66. Folianus, Helia, Kilianus eiusdem auctores, a. 66. Baptizatur a B. Augustino Cantuariensi, a. 66. Mare pedibus calcat angeli beneficio, a. 66. Adit B. Augustinum, a. 66. Ab eo bonis moribus instituitur, a. 66. Consecratur sacerdos et episcopus, a. 67.
    Longanimitas, 144.
    Longitudo Christianorum, 144.
    Loquitur de Deo, qui in eum credit, 94.
    Lotio pedum, 262, 263.
    Luciani quenam heresis, 238.
     Ludouicus  rex Francorum, a. 12. Confirmat libertates Beccensis monasterii, a. 12.
    Ludouicus Lotharingus cardinalis Guisianus, abbas Becci, a. 31.
    Ludouicus Lotharingus eques Aumalius abbas Becci, a. 31.
    Ludouicus de Chantemelle abbas Troarnensis impetrat abbatiam Beccensem, a. 21.
    Ludouicus de Flisco impetrat prioratus de Bello-Monte, et S. Ymerii, sed frustra, a. 20.
    Lyrense cenobium. u. Lira.

M
    Magdalena Francisci I filia regi Scotorum matrimonio iungitur, a. 30.
    Magistri quales sint, probant discipuli, 116. uenerabiles, discipulis esse debent, 163. Honesta uita discipulorum, ornamentum magistri, 202. Propter magisterium se extollens non differt a diabolo, 187.
    Maletana familia nobilissima, 370.
    Mali. uide Iniqui.
    Manasses archiepisc. Remensis filius fuit Manassis Calua Asina, et Beatricis 362. Eius fratres, 362. Sedit annos XuI, 362. Manasses ob prauos actus depositus, 362. Ansam prebuit D. Brunoni ut secederet in eremum, 362. Multa mala infert canonicis sue Ecclesie, 362.
    Manasses episcopus Suessionensis, 362.
    Mandatorum Dei obseruatio ad beatitudinem promerendam ualet sola, 57.
    Manere in Deo, et Deus in nobis, 74.
    Manipulus commune ornamentum, 307, 353. Cur laici olim in monasteriis utebantur, 353. Usus iste in concilio Pictauensi abrogatus, 353. Quisnam illius usus, 353. Phanon, et mantile appellatur, 353. Nemo nisi subdiaconus eo uti debet, 354.
    Manutergia, 262.
    Maranatha quid significat, 85.
    Marbodi episcopi Redonensis uita describitur, 338. Fit monachus in monasterio S. Albini Andegauensis, 338. Marcion negat Dominum incarnatum, 52.
    Margareta regina Anglie, a. 27.
    Maria  uirgo stat in sede B. Herluini, a. 2. Ipsamet B. uirgo insigni miraculo subuenit Guillelmo Crispino, a. 52, 54. B. Marie de Bono Nuntio monasterium fundatur, a. 3. Datur Beccensibus, a. 3.
    Maria de Hispania comitissa, etc, fundat missam de B. Maria in monasterio Beccensi, a. 16.
    Marie  Suessionensis moniales Regulam S. Benedicti a fundatione colunt, 336.
    Martinus  monachus fuit, 364
    Martinus papa, a. 16.
    Martini  ecclesia in suburbio Cantuarie, olim episcopatus, u. 14. Tempore S. Augustini exstabat, a. 60.
    Martyres. In martyribus Christus occidebatur, 49. Martyr efficitur qui in se habet caritatem, 159.
    Mathildis imperatrix, deinde uxor Henrici I regis Anglorum, a. 9. Sepelitur in monasterio Beccensi, a. 9. Multa pauperibus et monasteriis, Beccensi maxime erogauit, a. 9. Eius corpus repertum in corio bouino, a. 14. Qua de re nondum nupta in monasterium se receperit, 368.
    Mathildis Anglie regina, Henrici II uxor moritur, a. 8. In eius obitu multa in celo uisa sunt signa, a. 8.
    Mathildis regina Anglie uxor Guillelmi I, u. 27. Fundat monasterium SS. Trinitatis Cadomensis, a. 3. Quare, a. 3. Filia fuit Balduini Flandrensium ducis, a. 3. Nupsit Guillelmo duci Northmannie, a. 3.
    Matrimonii calamitates, 58 et seq. Turpe non est, 59.
    Mattheus de Bello Monte fundat prioratum de Layo, a. 10.
    Maugisius Abrincensis episcopus, 350.
    Maurilius ex monacho metropolitanus Rothomagensis, 362.
    Mauritius Londonie episcopus, regis cancellarius, 358. Basilicam S. Pauli inchoauit, 358.
    Maynardus I abbas Montis S. Michelis, 350.
    Melchisedech non fuit sine patre et matre, 217. Eius sacerdotalis institutio manet in eternum, 217. Quomodo maior Abraham, 217. uiuentem et immortalem significat, 217.
    Melfia castrum, a. 53.
    Mellenti prioratus. u. S. Nicasii.
    Mellitus abbas mittitur in Angliam a B. Gregorio, a. 62. Episcopus Londonie, dein archiepiscopus Cantuariensis a. 67.
    Melote quid, 226.
    Menalchius  archipontifex, a. 66.
    Meneuenni , alias S. Ioannis de Gelo, monasterium  fundatur a Iudicele rege, ea lege ut Regula S. Benedicti obseruetur, 365.
    Mentis pedes, cogitationes, 152.
    Merita non saluant hominem, 28. Non considerantur in electione hominum a Deo facta, 140.
    Metropolitanus. Absque eius licentia in concilio preter episcopos et abbates loquatur nemo, u. 13. Eius iura, 313, 339.
    Michelis  in periculo maris monasterium profligatur, a. 8. Eiusdem monasterii descriptio, 348. Quo tempore fundatum fuit, 349. S. Aubertus fundator, 349. Primum in eo clerici fuere collocati, 349. Iisdem eliminatis monachos suffecit Richardus I, dux Northmannie, 349. Charta Richardi II ducis instar alterius fundationis, in qua recensentur omnia que sunt iuris monasterii, ac priuilegia, 349. Catalogus abbatum, 350. Richardus de Tustin primus pontificalia insignia obtinet, 351. Presidiarii milites in hoc monasterio collocantur, 351. Gymnasium in eodem celeberrimum, 351.
    Michel Abrincensis episcopus, 27.
    Michel ex monacho Beccensi abbas Pratellensis, a. 7.
    Milo Crispinus cautor Becci, auctor uite B. Lanfranci, necnon et priorum aliquot abbatum Beccensium, a. 41. Cetaneus B. Anselmo, a. 41.
    Miraculum uirtus significat, 116.
    Misericordia Dei saluat hominem, 28. Misericordiarum, non misericordie Pater ad quid uocatur Deus, 85.
    Misericors proprie homo solum dicitur, 210.
    Misse partes nonnulle explicantur, 161, 185 et a. 93. Missa de B. Maria quotidie dicitur pro congregatione, a. 17. In ea uiginti quatuor cerei accenduntur, a. 17.
    Mommolus  abbas Floriacensis Regulam S. Benedicti professus est, 365.
    Monachus, monastica uita, et monasteria. Mos assumendi in monachum, u. 2. Monachi in Anglia reformantur, u. 8. Ordinem debitum teneant, u. 13. Proprietarii qua pena multandi, u. 13. Puerorum oblationis formule antique, 363. Ex prescripto Regule S. Benedicti fiebant, 363 et 366. Induendi monachum ac professionem emittendi antiqua formula, 366. Monachus emissa professione tribus diebus uelatum caput habebat, 369. Professio monastica, uelut baptismus, omnia delet peccata, 366. Monachorum insolentie, a. 34. Monachus ignorans nichil boni prestare potest, u. 38. Monachis utilia documenta, a. 45 et 324. Quibus horis permittitur monachis loqui, 254. Quo tempore balneis utuntur, 256 et 261. Adipe utebantur tempore B. Lanfranci, 258. Monachis initio Quadragesime quomodo libri distribuuntur, 259. Monachi laici, 260. Monachi Eucaristiam quatuor diebus hebdomade sancte sumebant, 262. Quo ordine sedent in choro, 263. Lauant pedes Sabbato, 263. Die Parasceues communicabant, 266. Fratres laici, 268. De monachis in culpas prolapsis, 286. Monachus tribus diebus professionem subsequentibus Eucaristiam sumere debet, 289. De monachis infirmis, 292. Aegrotantibus morti proximis, et mortuis quid prestandum, 293. Monachi ab Ecclesiis cathedralibus expelluntur, sed auctoritate summi pontificis restituuntur, 303. Monastica uita ab ipso nascentis Ecclesie exordio, 303. Qui ab ecclesiis cathedralibus monachos expelle retentauerint excommunicat papa, 303. Quid Deo promittunt monachi, 309. Presbyter qui aliquot diebus uestem monachalem detulit, compelli debet, ut in monasterio remaneat, 314. Monasteriorum SS. Petri et Pauli in suburbio Cantuarie a B. Augustino constructum, a. 61. Monasticam uitam pre omnibus se diligere fatetur B. Lanfrancus, 300. Monasteria quomodo administrare debeant abbates commendatarii, 335. uita monastica laudibus extollitur, 336. monachi Benedictini Anglorum apostoli, 342, 343. Monachos ex uniuersis cathedralibus ecclesiis Anglie expellere conantur clerici, seu canonici, et etiam episcopi, 345. Monachi in Ecclesiam uintoniensem, eliminatis canonicis, introducuntur, 345. Quare, 345. Quanto amore monachos complectatur Edgarus rex, 345. Preclari sanctitate et doctrina monachi, 346. Apostoli, 346. Monasticis legibus monachi in episcopos assumpti astringuntur, 346. Episcopi, uel clerici, aut laici Cantuarie electi archiepiscopi monachismum assumere et professionem emittere coguntur, 346. Monasticas uestes quidam olim clerici. seu canonici ad ostentationem induebant, 359. Monachum facit paterna deuotio, aut propria professio, 360. Qui aliquot diebus siue uir, siue femina in conspectu hominum monasticum habitum gestauerat, legibus monasticis obstringebatur, 360 et 362. Usus ille posterioribus seculis obsoleuit, 362. Bona monasteriorum usurpare, aut abstrahere episcopis interdicunt concilia, 361. Tempore Caroli Magni reformantur monachi, 364. Cum monachi Regulam S. Benedicti rite colunt; eorum orationibus homines a malis conseruantur, 367. Monachum ob crimen e monasterio  egressum, si redeat, uult S. Benedictus in nouissimum deiici, 373. Monacho potestatem absoluendi ab excommunicatione a se inflicta tribuit summus pontifex, 377.
    Mons S. Michelis. u. Michel.
    Mons Casinus. u. Casinensis.
    Mori non potest male, qui bene uixerit, u. 16.
    Mors quid bonis prodest, 50. Mortis sententiam ferre, aut procurare prohibentur episcopi, abbates et clerici, u. 14. Morte diabolus intelligitur, 50. Mortis causa peccatum, 83, 127. Licet sit transitus a malis ad bona, est tamen aliquantum amara, 95. Omnes pro honore Christi mori debent, 97. Quomodo imparatus quis inuenitur in morte, 180.
    Mortuus abbas sacris uestibus induitur, a. 46.
    Moysiacense cenobium a quibus construitur, 366.
    Mulieres diuites sequebantur apostolos, ut eis ministrarent necessaria, 62. Mulieris caput uir, 67. uelato cap. debent orare, et quare, 67, 68. Ut consistat, uirum accipit, 149. Mulieres silere et docere cur iubeat Apostolus, 186. Quare dominari non debent, 186
    Mundus ad quid factus, 50. A Deo creatus physice potest probari, 6.
    Mysterium Dei Patris, Christus, 165.

N
    Natiuitatis Domini festiuitas, 256.
    Naturam humanam ad diuinam subuexit Christus, 128.
    Negligere, quid significat, 368.
    Neoti  prioratus fundatio, a. 6 et 7. Translatio corporis eiusdem sancti, a. 7. Ecclesie dedicatio, a. 11.
    Nicasii  seu Nigasii corporis translatio in prioratum de Mellento, una cum corporibus SS. Quirini, Bientie, et Gratiani, a. 10. Plura edificia instaurantur a Richardo abbate, a. 11. Parochia eiusdem ecclesie translata est in capellam S. Iacobi, a. 12.
    Nicolaus secundus papa concilium celebrat contra Berengarium, u. 5.
    Nicolaus abbas S. Audeni Rothomag. 354.
    Niellus uicecomes, 350.
    Nigellus de Sacheuilla excommunicatur a S. Thoma, a. 9.
    Northmannia olim Neustria, a. 1. A North dicta, a. 1. Ab Anglis deuastalur, a. 17 et a. 21.
    Northmannus Siluer, 350.
    Noruicense castrum Anglis redditur, 318.
    Nouatianus fornicatores penitentiam non posse peragere dicit, 117.
    Nouitius. De nouitiis suscipiendis, 287. Nouitius tribus diebus professione emissa Eucaristiam sumit, 289. Nouitius sacerdos intra conuersionis sue annum missam celebrare non debet, 289. Nouitiis optima documenta, 324. Monasticis rebus, antequam cum aliis conuersarentur, instituebantur, 372. In perdiscendis memoriter psalmis addicebantur, 372.

O
    Obdurat Deus misericordiam non prestando, 28. Quare obdurat quosdam potius quam alios, 28.
    Obedientia. Per Christi obedientiam uita omnium credentiam iustificata est, 18. Quanto quisque altioris est ordinis, tanto impensius diuinis debet obtemperare preceptis, u. 12. Obedientia, quenam iustitia, u. 12. Hostiam commendat, 19. Qui uult sibi subditos obedire, debet et ipse superiorum iussis obtemperare, a. 44. Instituta e prelatis immutare subiectis non licet, 254. Incolumitas obedientie, sana est forma doctrine, 318. Obedientie ab episcopis metropolitano prestande formula, 344, 370. Obedientiam, quam a subiectis petunt, qui presunt, debent suis prelatis exhibere, 370. Obediens rogandus, inobediens increpandus, 41. Prelatorum facta non diiudicanda, sed quasi diuinitus inspirata, eorum precepta adimplenda, 356. Quid mali eueniat diiudicantibus eorum facta, 356.
    Obsecratio in missa quid, 185.
    Odo abbas S. Dionysii in Francia post archiepisc. Rothomag. a. 11.
    Odo Rigaud archiepiscopus Rothomag. a. 12 et 13.
    Oleaster perfidiam significat, 33.
    Oleum letitie, quid, 207.
    Oliua Iudeos designat, 32.
    Onesimus seruus Philemonis, 204. Rome ab Apostolo baptizatus, 204.
    Opera bona, pinguedo, 32. Ea donat Deus, 142. Ex operibus non saluantur homines, 142. De operibus non gloriandum, quia Deus in nobis operatur, 156. Opera sicut et gratia a Deo dantur, 252. Operari manibus non tenebantur apostoli, 62. Operandum cum timore, tremore et reuerentia. quia Deus cooperator est, 156.
     Oratio in missa quid, 185. Orare Dominum propter temporalia, non est orare Deum, 43. Orare sine intermissione, quid, 177.
    Orcadum insule, 352.
    Ordo, sacramentum. Ordo, 328. Nullus nisi a minimis ad maiores ordines euehatur, 357. Ordinem auferre, quid, 357. Qua pena ii qui per saltum ad aliquem ordinem ascenderint, plectendi, 357. Inordinate ad sacerdotii ordinem assumpto que penitentia iniungenda, 312. Indigne ordinans ordinati peccatis communicat, 191.
    Osbernus Exoniensis episcopus interest concilio Londoniensi, u. 13. De eo plura, 356.
    Osbernus abbas Becci, a. 10.
    Ossa mortuorum animalium, quasi pro uitanda peste, ne alicubi suspendantur, u. 14. Ossa firmitatem significant, 150.
    Ostiariorum officium, 381.

P
    Paganus. u. Gentilis.
    Pallii interpretatio moralis, a. 62. Pallium olim non absenti archiepiscopo, sed Rome tantum tribuebatur, 347.
    Pancratii  monasterium in Anglia a Willelmo de Warenna fundatum, 369.
    Panis et uinum in sacramento altaris fiunt accipienti corpus Christi, 66. Panis Ecclesiam designat, 66.
    Papam ordinare episcoporum est Albanensis, Ostiensis et Portuensis, 376.
    Parasceues die communicabant monachi, 266.
    Parcus uilla, u. 4.
    Parentes honorandi et alendi, 190. Mutuam uicem eis reddere oportet, 190.
    Paruo in corpore sepe felix ingenium habitat, 352. Paruuli baptizati quomodo bonum et malum gesserunt. 96.
    Passio Christi, que stultitia uidetur, summa est sapientia, 45 Passionis Christi qui socii, 159. Passus est pro omnibus Christus, 209. Quare extra portam ciuitatis, 228. Triduana mors post passionem quid significet, a. 47.
    Pastores. u. Prelati.
    Patitur frustra fidem non habens, 126.
    Patres.  u. Doctores.
    Patres qua ratione possumus homines appellare, 144. Pater abba, quare utroque utitur Apostolus, 24. Patrem ne uobis dicatis in terra, quomodo id intelligatur, 52.
    Patricius episcopus laudibus attollitur a B. Lanfranco, 319.
    Paulinus in Angliam mittitur a B. Gregorio, a. 62.
    Paulus comes Orcadum, u. 14 et 307, 352. Paulus monachus Cadomensis fit abbas S. Albani, u. 14. Officii ecclesiastici usum instituit, u. 14.
    Pauli  ecclesia Londonie, a. 61.
    Paulus  apostolus cur post Euangelia suas Epistolas ad omnes Ecclesias destinauit, 3. Cur non amplius quam decem Epistolas ad Ecclesias scripserit, 3. Epistolam ad Hebreos censerunt quidam non esse B. Pauli, 3. Refelluntur, 3. Eloquentior in hac Epistola quam in aliis, 3. Epistola ad Romanos quare prima, 3 et 7. Aliarum epistolarum argumenta, 4. Specialius argumentum in Epistolam ad Romanos, 5. Paulus humilitatis nomen est 7. Quare Paulus uoluit uocari, 7. In Epistolis suis testimonia sumit aliquando a translatione Hebraica, aliquando a translatione LXX Interpretum, aliquando non curat uerba, sed sensum tantummodo, 9. Litterarum peritus, diues, Romanus, 45. Eloquentia preditus, 47. Potestatem habebat malos Satane tradere uexandos, 53. Tertiam scripsit Epistolam ad Corinthios, que non exstat, 53. Apostolum illum quidam putabant non esse, 62. Eius Epistole difficulter queunt explicari, 77. Abortiuum quare se nuncupat, 78. Impedite lingue fuit, 112. Quomodo quinquies uerberatus, 113. Grauissime egrotabat, 131. Quod summum bonum est, erat in eo, 204. Eius Epistole locorum et disputationum subtilitate sunt plene, 220.
    Pax, obseruantia bonorum operum, 8. Pacem cum Deo fides facit, non lex, 17. Reconciliationem apud Deum significat, 43, 119. Pace regum et principum seruatur Ecclesie disciplina, 185.
    Peccatores qui in Scriptura uocantur, 124. Peccare permittit Deus ut gratiam conferat, 128. Peccato mortui semper in benefactis uiuant, 19. In baptismo moriuntur peccata, 19. Qui peccatis moriuntur, similem Christo resurrectionem sunt habituri, 19. Peccato obedientes, mortales dicuntur, 20. Peccatum sine lege mortuum, 21. Quid, reuixit peccatum, 21. Peccatum dicitur diabolus, 22. Corpora peccatis subiecta, mortua sunt, 34. Peccato morimur, 83. Peccata Christus non ministrat, ut post a gratiam conferat, 124. A peccato non modo abstinendum,  sed et bonum faciendum, 135. Sceleris perpetratio tenebras, confessio lumen facit, 149. Peccatum Ade humano generi quomodo dimissum est, 164. Peccatum, nox, 176. Grauissime peccantes difficillime conuertuntur, 215. In peccatis iacentes Filium Dei crucifigunt, 216. Contumeliam faciunt Spiritui sancto, 224. Peccata destruxit Christus in his qui credituri erant, 222. Peccatum Ade minus quam Eue, 186. Peccatis obuoluto nichil prodest hostia, 223. Peccatum, pondus, 226. Quid per peccata occulta et aperta intelligendum, 384. Peccata directionis, gratia Patri spirituali sunt reuelanda, 384. Mortalia soli sacerdoti per confessionem sacramentalem detegenda, 384. uenialia olim non sacerdoti exponebantur, 384. Quare, 284.
    Pedes mentis, cogitationes, 152. Pedes Dei stabilitatem eternam significant, 207. Pedes designant aduentum, 30.
    Peritura, licet diuturna, non estimanda, 59.
    Persecutio hominis pii a quo, 197.
    Perseuerantia Dei donum, 170. Qui bonum deserit, fiduciam diuine retributionis amittit, 224.
    Persuadens aliquid, in principio et fine mentionem illius facit, 137.
    Petrus et Paulus  decantant matutinas horas in Beccensi ecclesia, a. 2. SS. Petri et Pauli monasterium Cantuarie, a. 61.
    Petrus Lombardus citat Commentarium B. Lanfranci in Epistolas D. Pauli, 6.
    Petrus abbas Cluniacensis, a. 51.
    Petrus uenerabilis scripsit contra Berengarium, 344
    Petrus de Camba abbas Becci, a. 12.
    Petrus de Condeto, a. 53.
    Petrus primus abbas monasterii SS. Petri et Pauli Cantuar., a. 61.
    Petrus Liciferdensis seu Cestrensis episcopus cum aliis sedet in concilio Londoniensi, u. 13. A B. Lanfranco mittitur ad sacrandum episcopum, u. 14.
    Petrus Regius ex abbate S. Taurini abbas S. Michelis, 351. Sacros canones Parisiis interpretatur, 351. Litteras in suo monasterio instaurat, 351. Quod et gymnasium efficit celeberrimum, 351. Legatione regis fungitur, et interest concilio Constantiensi 351. Quid in eodem concilio egerit, 351.
    Petro  quando dixit Dominus: Tu es Petrus, etc., id et confirmauit in Petri successoribus, 378. Cum negationis peccatum defleret, nondum erat penitentie sacramentum institutum, 386.
    Petri  Carnotensis monasterium ab episcopis eiusdem loci constructum, et bonis locupletatum, 360. Monachi uexantur ab archidiaconis, 360. Ideo postulat Iuo a Paschali ut ab eorum iure eximantur, 360.
    Pharisei legem, non prophetas tenebant, 158. Religiosiores in lege, 158. Primarii, et quasi segregati, 158.
    Philiberti  prioratus priuilegium a Lexouiensi episcopo concessum, a. 6.
    Philibertus  declinat persecutionem Ebroini, confugitque ad Ansoaldum episcopum, 367. Abbas Hierie insule ab eodem Ansoaldo constituitur, 367.
    Philippenses sunt Macedones, 153. Elegantes erant. 153.
    Philippus rex annuente summo pontifice in prouincia Nor thmannie pecunias exigit, a. 15.
    Philosophi pagani. u. Sapientes. Manifestauit se eis Deus, atque inuisibilia, dans acutissimum ingenium, 9. Unde cognitionem Dei perdiderunt, 9. Contraria eorum principiis fidei mysteria, 165.
    Philosophiam non uituperat Apostolus, sed usum peruersum, 165.
    Phebe ditissima et nobilissima mulier, 41.
    Pietas quid est, 71. Pietate prediti sunt columna ueritatis et Ecclesie, 188. Pii hominis persecutio a quo, 197.
    Pinguedo opera bona indicat, 32.
    Pitantiarius, a. 17.
    Placere proximo quid, 39.
    Placitum, et placitare quid, 39 et 371.
    Plantare est euangelizare, 48.
    Penitentiam non posse peragere fornicatores dicit Nouatianus, 117. Lapsos ad penitentiam non posse renouari minime dixit Apostolus, 117. Penitentes Eucaristia abstineant, 241. uide etiam Confessio.
    Pontificalia insignia Richardus abbas obtinet, 351.
    Pontisare prioratus, a. 14.
    Portare Deum quid, 56.
    Postulationes in missa quid, 185.
    Potentiam diuinam sensus humani capere non possunt, a. 68.
    Precepta sua qui uult a subditis obseruari, debet et ipse superiorum iussis obtemperare, a 44.
     Predestinatio sanctorum que, 25. Predestinati ad uitam per legales obseruantias saluabantur, predestinati uero ad mortem magis puniebantur, 19. Electio non secundum merita, 31. Predestinatus Iacob absque meritis, 27. Quos eligit Deus sine mutatione sui consilii eligit, 33. A massa perditorum, que ex Adam facta est, solus Deus discernit, 51. Predestinati ad mortem, 78. In predestinatione, seu electione merita non considerantur, 140. Salutem predestinatorum consummauit Christus per passionem, 209. Christus ut predestinatos redimeret, mortuus est, 221. Oblatus est in cruce, ut quos presciuit, redimeret, 241.
    Predicatio, Predicator. Predicationi missio necessaria, 30, 110. Predicatores qua intentione debent concionari, 6. Gratie, non predicationi conuersiones ascribende, 88. Predicatio, odor notitie, 90. Bonus odor Christi predicatio et predicator, 90. Odor mortis, 90. Predicatores uerbum Dei adulterantes, qui, 90. Predicatores qui idonei, 94. Predicatores mali canibus assimilantur, 158. uult omnes saluos fieri. quomodo id intelligatur, 185. Dum alios instruunt, assidua meditatione nutriuntur, 189. Que debeant obseruare predicatores, 199. Quid docere debeant, 215.
    Prelati peccatis impliciti, cum subditos redarguunt, seipsos condemnant, 10. Quod prelatorum officium, 40. Infirmitates subditorum sufferre debent, 63, 64. Non dominari subditis, sed adiumento esse debent, 88. Penitentes consolandi ab illis sunt, 89. Leniter instruere debent, et cur, 136. Doctrina preditos esse oportet, 146. Eis carismata tribuit Deus, ut Ecclesiam edificent, 146. Negligentes reprehendere malum pro malo reddunt, 177. Prelatorum uirtutes enumerantur, 187. Quis eligendus, 187. Extollens propter magisterium non differt a diabolo, 187. Prelatorum munus, 199. Maiora quam alii debent operari, 203. Preclara prelatis documenta, a. 38 et 44. Quid agere debeant, quando iussa respuuntur, a. 49. Integritas presidentium, salus subditorum, 318, 319. Prelatorum facta a subditis non diiudicanda, 356. Quam nociua est prelatis ignorantia, 358. Quid scire tenentur, 358, Prelatus totus mens, et oculus esse debet, 358. Prelatus sine merito, est honoris titulus absque homine, et ornamentum in luto, 458. Deficiente integritate pretatorum subsequi non potest sanitas subditorum, 360. Obedientiam, quam prelati a suis subiectis exigunt, debent suis superioribus prestare, 370. Quidam prelati, quorum sacri ordines ignorantur, 381, 386. Prelati detegere non debent sibi dicta in occulto, 382. Quenam eorum correctio, 382.
    Prepositura, a. 15.
    Preputium quid significat, 166.
    Presumptio, 65.
    Presbyteris episcopi nomen tribuit Apostolus, 153, 189, 200.
    Pratellense, seu de Pratellis cenobium fundatur, a. 2.
    Prato  monasterium. u. B. Marie de Bono Nuntio.
    Principum et regum pace seruatur regimen Ecclesiarum, 185.
    Prior maior, prior claustralis, 277.
    Prisca D. Pauli adiutrix, 41.
    Priuilegia munimina sunt contra impetus prauitatum, 361. Propter tyrannidem episcoporum concessa 371. Priuilegia abbatie S. Edmundi confirmat Gregorius uII, 311. Ea usurpare conatur Herfastus episcopus, 311. Itidem Herebertus solutionis uite episcopus, 313. Priuilegia uiolenter et cum scandalo tuenda non sunt, 355. Libertates monasteriorum episcopi nonnulli, posthabita animarum sibi commissarum cura, infringere conantur, 358. Priuilegia pro monasterio S. Petri Carnot. a summo pontifice postulat Iuo Carnot. 360. Quare monachis concessa, rationes expenduntur, 361.
    Processionum ordo, 268, 271.
    Procuratio, pastus, a. 4.
    Prodigium, 116. Professionis forma episcoporum coram metropolitano prestanda, 344, 370. Professionem, seu obedientiam archiepiscopo Rothomag. facere renuit. Guillelmus abbas, a. 44.
    Profundum seu profunditas Christianorum quid, 144.
    Prohibitio cum adest uehementior, est suasio ad peccatum, 22.
    Prophetarum munus, 73.
    Prophetia duplex bonum, 57. Quid, 57.
    Propugnaculum Beccensis monasterii munitissimum, a. 20.
    Proselyti qui, 142.
    Prosperitates seculi, somnia, 176. In prosperis et aduersis equabilitas, 161.
    Prudentia caruis, mors, 23. Prudentia spiritus, uita et pax, 23. uincit tunc Christianus, cum perdere putatur, 115.
    Psalmi, legis nomen, quandoque sortiuntur, 14.
     Pueri in monasteriis, bonis moribus imbuebantur, 354. Puerorum Deo offerendorum ritus, 289, 366. De puerorum institutione et disciplina, 291.
    Purgatorii ignis quandiu durabit, 49.
    Purificationis B. Marie festiuitas, 258.

Q
    Quadragesima. In Quadragesima celebrari dedicationis festum prohibetur, a. 10. De Quadragesime diebus, 258.
    Quintiacense monasterium, 367.
    Quirini  corpus Mellenti, a. 10.

R
    Radice fides designatur, 32.
    Radulphus discipulus B. Lanfranci, monachus Beccens. prior S. Stephani Cadomens. et abbas de Bello, u. 6.
    Radulphus Pincellus monita spernens B. Herluini morte subita peremptus, a. 36.
    Rainaldus ex monacho Case-Dei abbas S. Cypriani Pictauensis, 373. Restitit Cluniacensibus idem monasterium sibi subiicere cupientibus, 373. Opem fert summis pontificibus, 373. Eleemosynas Urbano pape erogandas eius iussu colligit in Gallia, 373. Ad eumdem ea de re scribit idem pontifex, 374. Librum nomine Menologium ad illum transmisit B. Anselmus, 374.
    Raymundus Marlianus in descriptione Sedunensis ciuitatis hallucinatur, 336.
    Recipio quid significet, 367.
    Refectorarius, 264.
    Regula. Regula S. Benedicti monasticam uitam agere uolentibus offertur, u. 2. Quam ob rem Regule SS. Benedicti et Columbani mentio fiat, et obseruanda proponatur in antiquis monumentis, 356. Regula S. Benedicti nomen congregationis, que illam obseruat, sepius sortitur, 365. Regulam SS. Benedicti et Columbani, ad instar Luxouiensis monasterii, in Solemniacensis cenobii fundatione uult obseruari S. Eligius, 366. Regulam S. Benedicti monachi Occidentales uniuersim, Carolo Magno, et Ludouico Pio imperatoribus, sunt amplexati, 367. Utrum in Gallia anno 743 solum Regula S. Benedicti fuerit usu recepta, 367. In quibusdam diecesibus, 378. Regula S. Columbani una cum Regula S. Benedicti obseruabatur, 364. Una eademque esse probatur, 365. Trifariam reperitur 365. Tres eiusdem Regule sunt quedam constitutiones in Regulam S. Benedicti, 365. Ad quid Regula SS. Benedicti et Columbani obseruanda proponatur in antiquis monumentis, 365. u. etiam Benedictus.
    Religiosus. u. Monachus.
    Remaclus  abbas Solemniacensis monasterii, 566.
    Remigius Dorcensis, siue Lincolniensis episcopus, u. 11. Interest concilio Londoniensi, u. 13. Ob acceptum pro beneficiis Guillelmo regi impensis episcopatum deponitur, 340. Intercessione B. Lanfranci recipit eamdem dignitatem, 340. Pro exiguitate corporis quasi portentum habebatur, 352. Doctrina singulari preditus, 352.
    Remiremont. u. Romericensis Ecclesia.
    Reprehendens proximum implicitus peccato seipsum iudicat, 10. Scientiam instruendi habere debet, 48. u. Corripiens, Corripere.
    Reprobatus Esau absque preuisis meritis, 27. Cur Esau reprobatur a Deo, questionem non soluit D. Augustinus, 28. Reprobat seu deserit in tenebris ignorantie Spiritus sanctus, 92.
    Requies due, una Iudeis promissa, Christianis altera, 212. Que promittitur sanctis, 212. Requies Dei, operum perfectio, 212.
    Resbacensis monasterii primus abbas S. Agilus, 366. In eodem monasterio uiguit Regule Benedictine obseruantia ab ipsa fundatione, 366.
    Resurrectio. Resurrectio Christi ad quid, 16. Resurrectionem futuram probat Apostolus, 78. Christus uere resurrexit, ergo et nos resurgemus, 78. Eadem etate resurgemus, qua Christus, 146. Resurrectionis uirtus, 159. Resurrectio generatio quedam est, 164. Resurrectio corporum quare differtur, 226.
    Reuelatio quid est, 75.
    Rex quare angelus nuncupatur, 369. Rex subditos quomodo regere debeat, 319. Quando inculpate uite rex est, quantum boni subditis eueniat, 319. Regum et principum pace disciplina seruatur Ecclesie, 185.
    Richardus uicecomes, 350.
    Richardus abbas Pratellensis, a. 45 et a. 50.
    Richardus abbas Sagiensis, 354.
    Richardus de Clara, a. 8.
    Richardus de S. Leodegario abbas Becci, a. 10. Instaurat ecclesiam Beccensem, a. 11. Apud uernonem et Mellentum  multa edificari curat, a. 11. In episcopum Ebroicensem assumitur, a. 11.
    R. De Tournebu, a. 16.
    Rigare est baptizare, 48.
    Ritus alicuius Ecclesie usu recepti, licet ab aliis discrepent, aliquando non abrogandi, a. 62. Ritus ecclesiastici aliquando commutandi, 253.
    Robertus de Bensenuilla abbas Becci, a. 18.
    Robertus de Rothomago, alias d'Eureux, abbas Becci, a. 28.
    Robertus comes Mellenti immunitates concedit Beccensibus, a. 43.
    Robertus Anschitilli filius, a. 43.
    Robertus Malet, a. 53 et 318, 370. Constantinopolim uenit, et ibidem ueneno interfectus, 370. Castrum Tegularias hereditatio iure tenuit, 370.
    Robertus Sagiensis episc. a. 27, a. 4. Filius Huberti de Ria, 348. Duodecim annis prelatus fuit, 348. Interfuit concilio Rothomagensi, 348.
    Robertus archiep. Rothomag, 350.
    Robertus Cestrensis episcopus bona monasterii Conuentreiensis dilapidat, depredaturque thesauros Ecclesie, 315, 361.
    Robertus de Thorigny, uulgo de Monte, abbas S. Michelis, 351. Prius fuit monachus et prior Becci, 351, a. 8. Chronicon Beccense uocat eum Robertum de Tongeyo, 351. Doctissimus fuit, 351. Quid scripserit, 351. Interest concilio Turonensi, 351. Legatione fungitur in Britannia, 351. Eius laudes Stephanus Redonensis episcopus uersibus est prosecutus, 351.
    Robertus abbas docet Parisiis, a. 16.
    Robertus de Mellent, a. 16 et a. 6.
    Robertus II de Claro Becco abbas Becci, a. 11 et 12. Robertus de Becco dictus uallée abbas Becci, a. 22. Doctus fuit, a. 22 et a. 24.
    Robertus de Brooch excommunicatur a S. Thoma, a 9.
    Robertus de Nouoburgo uice dominus Northmannie, a. 8. Erogatis pauperibus bonis fit Becci monachus, a. 8. Eius epitaphium, a. 8.
    Robertus Aucensis comes, a. 8.
    Robertus de Bellesmus, a. 8.
    Robertus de Grentimenil, a. 9.
    Robertus III de Rotis, decretorum doctor, abbas Becci, a. 17.
    Robertus de Nouoburgo, a. 16.
    Rodulfus episcopus Orcadum insularum, 352.
    Rodulfus abbas S. uitoni uirdunensis strenue tuetur partes Gregorii pape uII, 376. Eapropter persecutionem a Theodorico uirdunensi episcopo patitur, 376. Monasterium deserit, petitque una cum pluribus monachis Diuionense cenobium, 376. Monentur ut stabilitatem ob egregios mores suos firment, 376. Petit concilium Rodulphus a B. Lanfranco, 376. Eius uirtutes et gesta recensentur, 376 et seqq. Dubitat num adeo singulari sanctitate preditus fuerit S. Richardus, 376. Leuatur ab hoc scrupulo, 376. Quid agere debeat, docet angelus, 376. In suum monasterium reuertitur, 377. Obiit 377.
    Rogat onum dies, 268.
    Rogerius II abbas Becci, a. 10.
    Rogerius abbas, a. 33 et 34.
    Rogerius comes filius Willelmi, filii Osberni, 371. uinculis irretitus in carcerem a Guillelmo rege coniicitur, 371. Quam ob rem, 371.
    Rogerus de Bello Monte, 171 et a. 6. Prioratus S. Neoti, et de Bello Monte dat Beccensibus, a. 7.
    Romana Ecclesia. u. Ecclesia.
    Romani quo tempore inceperunt adorare simulacra hominum et brutorum, 9. Romano imperio destructo ueniet Antichristus, 180.
    Romericensis Ecclesia a Leone papa dedicatur, 307, 353. Romaricum unde dictum, 353. Mons Romaricus, et sanctus mons uocitatur, 353. In eodem cenobium a S. Romarico construitur, 353.
    Roscelinus Compendiensis clericus heresi infectus, 374. Sui criminis SS. Lanfrancum, et Anselmum duces insimulat, 374. Confutatur, 374.
    Rosnacum, 362.
    Rothomagensis ciuitas ab Henrico rege Anglorum expugnatur, a. 22. Eius archiepiscopus in ecclesia S. Audeni, festo die eiusdem, missam celebrare tenetur, 354. Quare, 354.
    Rothrodus, archiepiscopus Rothomagensis, fuit prius episcopus Ebroicensis, a. 8. Interest dedicationi ecclesie Beccensis, a. 9.
    Rufianus in Angliam mittitur a B. Gregorio, a. 62.

S
    Sacerdotes ueteris Testamenti quid promittebant, 219.  Christus non ut alii sacerdotes, semper orat pro nobis, 219. Sacerdotes peruersi mulieres ducunt, a. 33. Sacerdos non recte ordinatus suspendi debet ab ordine, 312. Sacerdos lapsus in carnis peccatum est deponendus, 357. Quomodo restituendus, qui a gradu suo deiectus est, 357. Quam nociua et detestanda est sacerdotibus ignorantia, 358. Quid addiscere et scire teneantur, 358. Moribus et doctrina alios antecellere debent, 358. Sacerdos sine merito est honoris titulus sine homine, et ornamentum in luto, 358. Ingressum monasteriorum eisdem patere uolunt canones, 359. Quidam ad ostentationem gestabant habitum monachorum, 359. Sacerdotibus non licet sibi dicta in occulto detegere, 382. Quomodo corripere debent, 382.
    Sacramentum. Quid sacramentum, 240. Sacramenti diuerse acceptiones, 240. Sacramenta profluxerunt ex latere Christi, 17. Sacramenta uisibilia operantur et significant inuisibilia, 381. Sacramentum pro re sacra, 382.
    Sacrificium offerenti cum uoluntate peccandi nichil prodest, 223. Sacrificia animalium mandat Augustino B. Gregorius offerenda uero Deo, a. 62.
    Sacrista, a. 16 et 280.
    Salus. uirtus Dei est in salutem omni credenti, 8. Neque uoluntas, neque uita saluat hominem, sed misericordia Dei, 28. Saluantur homines non ex meritis, 142. Salus eterna quomodo est nostra galea, 152.
    Samaritani, qui, 63.
    Sanctorum uia, que, 22. Sancti sunt nubes, 226.
    Sanguis Christi clamat misericordiam, 227.
    Sapientia. Sapientia carnis Deo inimica, 24. Sapientia pro dialectica, 43. Pro astutia improprie sumitur, 44. Sapientia Dei in uirtute, non in uerbis, 46. Quomodo multiformis, 143. Sapientia huius seculi, stultitia, 49. Sapientia ad contemplationem pertinet, 71. Sapientia carnalis, que, 87. Sapientia, gratia, 139. Sapiens quis, 44. Sapientes Deum cognoscentes, illum minime glorificauerunt, 9. Ideo permisit illos Deus desideriis eorum, 9. Non sapientes elegit, etc., 44. Sapientes gratiam Christi ignorauerunt, 46. Sapientiam fatuam ut confunderet Christus piscatores elegit, a. 91.
    Scacarium, a. 14.
    Scandalizare proximum minime oportet, 61. Scandalum quando sit Ecclesie, 67.
    Schireburnensis episcopatus ad Selesberiam transfertur, u. 13.
    Scientia sine caritate non edificat, sed inflat, 60. Quid scientia sine caritate, 60. Scientia ad actionem, Sapientia ad contemplationem pertinet, 71. Scientia quid, 75. Scientia Christi est Dei scientia, et omnium que sunt necessaria ad bene uiuendum, 165.
    Scilla. u. Skilla.
    Scotis que uitia quasi innata, 370.
    Scotris  prioratus, a. 13.
    Scribe quinam, 44.
    Scriptura. In Scriptura sacra sunt multa magis ueneranda quam scrutanda, a. 95. Scripture diuine moris est, ubi plures sunt cause, unam tantum enumerare, 19. Scriptura mensa uocatur, 31. Sacram Scripturam adulterantes, qui, 90. Utilis ad docendum, 198. Scripture intelligentia, sanctorum uia, 221. Sacram Scripturam ignorans nichil boni prestat, a. 38. Ad inuestigandam sacram Scripturam ualet plurimum dialectica, 236. Quomodo legenda et scrutanda, 243. Qui difficultates in Scripturis reperit, quid agere debet, 249, 325.
    Secretaria, 267.
    Sedere dominorum est, 223.
    Sedunensis ciuitatis descriptio, 335.
    Selengiensis episcopatus transfertur ad Cicestrum, u. 13.
    Senes non increpandi, sed obsecrandi, 189.
    Septuagesima, 258.
    Serlo abbas Glocestrensis reformauit monachos et eorum numerum auxit, 375. Laudibus extollitur, 375.
    Sermonum interpretatio, quod donum, 71. Sermo Dei gladius bis acutus, 152.
    Seruorum est timere, 134. Ministrare, 223. Sigilli confessionis infractor Iude similis, 380. Reuelator confessionis quantorum criminum reus, 380.
    Signum quid, 116.
    Silere mulieres in Ecclesia cur iubeat Apostolus, 185.
    Similitudinis aduerbia non semper equalitatem significant, 249.
    Simplicitas et sinceritas gloria conscientie, 86.
    Sinistra sub capite, promissio uite eterne, 189.
    Sion speculatio interpretatur, 227.
    Siraburnensis. u Schireburnensis.
    Siuardus Roffensis episcopus, u. 11.
    Skilla quid, 254.
     Solemniacensis cenobii fundatio, 366. Fundator fuit S. Eligius, 366. uult Regulam SS. Benedicti et Columbani ad instar Luxouiensis monasterii obseruari, 366.
    Somnus anime, obliuisci Deum, 149.
    Sophistica ars non scientia, sed fallacia, 193.
    Sors gratia dicitur, 140. Sors sanctorum quid, 163.
    Sotulares corrigiis uincti, a. 14.
    Souure . u. Iacobus.
    Spes. uisio non est spes, nec uidens est sperans, 25. Spes roborat pusillanimitatem, 25. Quare anchora dicitur, 216. Usque ad presentiam Dei incedit, 216.
    Spiritus Dei scrutatur omnia, id est, scrutari facit, 47. Spiritus sanctus quomodo contristatur, 148. Spiritus humanus quomodo ratiocinatur, 178. Spiritu intelligimus, anima uiuimus, 213. Spiritus huius mundi, quis, 47. Spiritualis homo, quis, et quid agat, 48, 82, 87. Spiritualiter operans uitam metet eternam, 137. Spirituales homines celi uocantur, 144. Spiritualis hominis qui fructus, 149. Lumen appellatur, 149.
    Splendor in Deo, quid, 206.
    Statuta nonnunquam commutanda, 233. Que non abroganda, 233.
    Stephani  cenobium cur edificat Guillelmus dux, u. 5. Ecclesie elegantia describitur, 335.
    Stephanus Redonensis laudes Roberti de Monte uersibus est prosecutus, 351.
    Stephanus rex Anglie, a. 51, 52.
    Stigandus, a. 39.
    Stigandus Cantuariensis deponitur per legatos Alexandri pape, u. 7.
    Stigandus Selengensis, uel Silesiensis episcopus, u. 11. Sedet cum aliis in concilio Londoniensi, u. 13. Mutauit sedem in Cicestram, 360.
    Stigma quid, 138. Stigmata Christi ferre, 138.
    Stimulus carnis quid, 115.
    Stolcella, seu prioratus apud Clarum, a. 8.
    Stultus boni est accusator, 116.
    Subcellarius, a. 16.
    Subdiaconorum munus, 307, 308, 381.
    Sublimitas Christianorum, 144.
    Succentor, a. 14.
    Superbus, elatus, quis, 197. Tumidi, 198.
    Superiores. u. Prelati.
    Symbolum fidei, exordium sermonum Dei, 215.
    Synodus uindresoris, siue uindrefort, u. 7. u. etiam Concilium.

T
    Taratantara quid significat, a. 65. Tegularias castrum, a. 53.
    Templum Dei quid, et quandiu durabit, 49. Templum Dei fideles, 100.
    Tempus redimendum, 170.
    Tentatio, 65. Tentationes diaboli difficile discernuntur, 71. Homo factus est Deus, quo expertus tentationes tentatos adiuuaret ut Deus et homo, 210. Quenam tentationes oppugnant adolescentes, 322.
    Terdeluacus summus Hibernie rex, 371.
    Te soria, 262.
    Tertius notarius fuit Apostoli, 41.
    Testamentum uetus ministratio mortis; Nouum uero ministratio Spiritus, 91. Testamentum posterius non destruit, prius, 127. In ueteri Testamento angeli, non Deus hominibus loquebantur, 208. ueteris Testamenti salus temporalis; Noui eterna, 208. uetus Testamentum quid promittebat cultoribus legis, 219. Quid Nouum, 219. Testamentum ut conderet Christus, mortuus est, 220. uiuente testatore ratum non censetur, 220. Quid testamentum, 220.
    Theobaldus eligitur abbas Becci, a. 7. Archiepiscopatu Cantuariensi donatur, a. 7. Obiit, a. 8.
    Theodericus uirdunensis episcopus, fautor, Guiberti antipape, 376. Persequitur Rodulphum abbatem S. uitoni, 376. Penitentiam egit, et ab excommunicatione absoluitur, 376. Moritur, 376.
    Theodinus cardinalis tituli S. uitalis legatus in Anglia, a. 9.
    Theodino dente rodere, unde istud prouerbium, 373.
    Thessalonicenses qui, 171.
    Thomas  cognomento Bechet, seu Beket, regis cancellarius, post archiepiscopus Cantuariensis, a. 8. Sedet in concilio Turonensi, a. 8. Regi auitarum consuetudinum confirmationem petenti contradicit, a. 8. In regis incurrit offensam, a. 8. uenit in Galliam, a. 8. Auitarum consuetudinum obseruatores excommunicat, a. 8. Ipsi necessaria suppeti iubet rex Ludouicus, a. 8. Excommunicat Nigellum de Sacheuilla, et Robertum de Brooch, a. 9. Nece afficitur, a. 9. Inter sanctos est relatus, a. 9. A legatis  pape penitentia ob illius mortem regi iniungitur, a. 9 Eius corporis translatio, a. 11.
    Thomas archiepiscopus Eboracensis electus, u. 11. Cantuariam consecrandus adit, u. 11. Professionem fidei negat Cantuariensi archiepiscopo Lanfranco, u. 11. Thomas uII litteratus, u. 11. Tandem concilii decreto, et regio edicto professionem emittit Thomas, et sacratur a B. Lanfranco u. 11. Romam uenit, u. 11. Litem mouet contra Lanfran cum de primatu, u. 12. Professionem facit B. Lanfranco, promittitque inposterum ei, et successoribus, a se obtemperatum iri, u. 12. Subscribit decreto contra se facto, u. 12. Interest concilio Londoniensi, u. 13. Eidem subscribit, u. 14. Litteras dat B. Lanfranco, quatenus mittantur episcopi ad consecrandum episcopum, u. 14. Filius presbyteri esse cognitus ab Alexandro papa spoliatur baculo, et annulo pastorali, 340. Eosdem recipit intercessione B. Lanfranci, 340. Laude illum prosequitur Malmesburiensis, 348. Nenias scripsit Guillelmi Conquestoris, 348. Intercessione S. Guthberti sanitati redditur, 348.
    Thomas dux Clarentie, a. 22.
    Thomas de Becco dictus Frique, abbas Becci, a. 24.
    Thomas Stubeus scripsit uitas episcop. Eboracensium, 352.
    Thronus Dei eternus, 207. Pertinet ad iudicium futurum, 207.
    Thurstinus. u. Turstinus.
    Tillo  monachum induit in Solemniacensi cenobio, 366.
    Timotheus discipulus B. Pauli laborabat stomacho, 191. Eius auia et mater, 194. Pater gentilis, 194. Parum timidus et negligens, 194.
    Tirones. u. Nouitii.
    Titus interpres D. Pauli, 89.
    Quod ualet in toto, ualet in parte, 378.
    Tribulationes carnis, 58. Tribulatis non dolendum, 58. Tribulationes iustorum ad quid, 179.
    Trinitatis  cenobium Cadomense quare edificatur, u. 5 et a. 3.
    Tristitia seculi, 101.
    Turoldus monachus Beccensis, deinde episcopus Baiocensis, a. 7.
    Tursten uicecomes, 340.
    Turstinus, seu Turstanus abbas, tres ex suis monachis super altare occidi iussit, 375. Quanta mala suo Glastoniensi monasterio intulerit, 375.
    Turstinus pater Guillelmi I abbatis Becci, a. 6 et a. 41.
    Tutores qui, 130.

U
    Urbani pape II epistole due, uti in Gallia pecunias sibi erogandas colligant abbates S. Cypriani, et S. Sabini Pictauensium, 373, 374.
    Urceolus quid, 307.
    Uri quid est, 56.
    Uxorem de cognatione uxoris defuncte accipiat nemo, u. 13. Neque ex parentela alterutrius partis usque ad septimum gradum, u. 13. Multa nefanda de uxoribus in Hibernia, 319.

u
    ualterius. u. Walterius.
    uandregesilus abbas Fontinellensis, 367.
    uandregesili monasterium, 367. Precipit S. Ansbertus ut in eodem monachi abbatem eligant, uiuantque ipsi secundum Regulam S. Benedicti, 367.
    uasa corda significant, 381.
    uel pro et aliquando usurpatur, 365.
    uentana et uentanus. u. Wentanus.
    uerbum Dei adulterare quid, 90. uerbum Dei excidere, est non implere promissa, 27.
    uercellense concilium, 234.
    uerecundia magna est pena in confessione, 385. Pars est satisfactionis, 385. ueritas. Iustitia sermonum est ueritas, 13. Melius est illam ignorare quam cognitam posthabere, 190. ueritatem uituperans proprio iudicio se condemnat, 203. Pro manifestatione in sacris Scripturis accipitur, 217.
    uictor II papa celebrari iubet concilium Turonis contra Berengarium, u. 5.
    uictores parta uictoria quid agebant, 51.
    uidua uera, 190.
    uincendi facultatem tribuit Christus, 83, 51. uincit Christianus, cum perdere putatur, 115.
    uinum utile stomacho, 191.
    uintoniensi ex Ecclesia monachos eliminare episcopus cum clericis conatur, 345. Ex eadem Ecclesia clericos expellit Edgarus rex, 345. Quare, 345.
     uir imago Dei et gloria, 68, 83.
    uicense, seu uiremud monasterium, in quo semper Regula Benedictina fuit obseruata, 345.
    uirga Dei, que, 207.
    uirginitas colenda, 58.
    uirgo sine sollicitudine, mundana, 58, 59. In duo diuidi non potest, 379.
    uirtutum perfectio, gratia uocatur, 18. uirtus, que per gratiam Dei datur, uita eterna est, 21. uirtutes arma militie Christiane, 109. Que perfecta uirtus, 115. uirtus, miraculum, 116. uirtutes, res sunt celestes, 139. uirtute prediti fideles, sunt columna ueritatis, et Ecclesie, 188. uirtus ueris laudibus pulchrius enitescit, et magis accenditur, 319.
    uite in nouitate ambulare, a uitiis est refugere, 19.
    uitoni  uirdunensis cenobium instauratur a Rodulpho abbate, 377.
    uiuere Deo, quid, 125.
    uoluntas bona inspiratur a Deo, 28. Dei uoluntas bona que, 34. Illa seminatur in benedictionibus, 107. uoluntatis proprie delicta gratia sua soluit Christus, 18.

W
    Walcherus Dunelmensis prouincie dux et episcopus, 359. Nece affectus inter missarum solemnia, 359.
    Walchelinus uentanus, seu uintoniensis episcopus interest conciliis Anglicano, u. 11. Et Londoniensi, u. 13. Ab Ecclesia uintoniensi monachos eradicare conatur, 345. Id postea deplorauit, 356. Laudatur, 356. Quod trecentas libras  a monachis abstulerit, et suis usibus applicauerit, uituperatur, 356.
    ualiramnus Mellenti fundat prioratum S. Nicasii, a. 7. Aduocatus Becci, a. 7.
    Walterius uicecomes, 350.
    Walterius Herefordensis episc. sedet in concilio Londoniensi, u. 13.
    Walterius abbas Becci, a. 10. Resignauit abbatiam Hugoni, a. 10.
    Walterius uetulus, a. 53.
    Wentane ciuitatis breuis descriptio, 334.
    Wentanus episcopus quem locum obtinet in conciliis, u. 13.
    Willelmus de Warenna, 318. Comes Sureie, siue Suthregie, 369. Fundator monasterii S. Pancratii, 369.
    Willelmus filius Osberni, 371. Condidit duo cenobia, unum apud Liram, alteram apud Cormelias, 371. Eius concilio rex Guillelmus animatus Angliam comparauit, 371.
    Wimundus. u. Guimundus.
    Wulstanus uirecestrensis episcop. adest concilio Londoniensi, u. 13. Mittitur a B. Lanfranco ad consecrandum episcopum, u. 14. Insigni pietate preditus, 353. Monachus exstitit, 353. Refugit totis uiribus archiepiscopatum, 353. Dum destrui ecclesiam cerneret et nouam construi deflet, 353. Quare, 353.
    uult omnes saluos fieri, quomodo id intelligatur, 185.

Y
    Ymerius de S. Ymerio abbas Becci, a. 13.
    Ymerii  prioratus frustra impetratur a cardinale, a. 20.
    Yuo. u. Iuo.







ORDO RERUM QUAE IN HOC TOMO CONTINENTUR.


B. LANFRANCUS CANTUARIENSIS ARCHIEPISCOPUS.

    PROLEGOMENA. 9
    uITA BEATI LANFRANCI. 19
    Domni Luce Dacherii ad uitam B. Lanfranci note et obseruationes. 57
    De beati Lanfranci sanctitate quorumdam auctorum testimonia. 97
    Dies obitualis Lanfranci. 99
    COMMENTARII IN OMNES PAULI EPISTOLAS 101
    Incipit Prefatio in omnes Epistolas S. Pauli. 101
    DE CORPORE ET SANGUINE DOMINI. 407
    ADNOTATIUNCULAE. In nonnullas Ioannis Casiani collationes Patrum. 443
    DECRETA PRO ORDINE SANCTI BENEDICTI. 443
    Prefatio. 443
    CAP. I.---Ordinarium totius anni. 446
    CAP. II.---De abbate. 482
    CAP. III.---De priore. 483
    CAP. Iu.---De circumitoribus. 485
    CAP. u.---De cautore. 486
    CAP. uI.---De secretario seu sacrista. 488
    CAP. uII.---De camerario. 489
    CAP. uIII.---Sectio I.---De cellario. 489
    Sectio II.---De hospitum curam habente. 490
    Sectio III.---De eleemosynario. 491
    CAP. IX.---De infirmario. 491
    CAP. X.---De negligentia circa corpus Domini. 492
    CAP. XI.---De rasura fratrum. 493
    CAP. XII.---De sanguinis minutione. 494
    CAP. XIII.---De hebdomadario misse maioris. 495
    CAP. XIu.---De itinerantibus fratribus. 495
    CAP. Xu.---De silentio regulari. 496
    CAP. XuI.---De culpis et satisfactionibus. 497
    CAP. XuII.---De nouitiis suscipiendis. 500
    CAP. XuIII.---De capitulo regulari. 503
    CAP. XIX.---Si quis frater altiori gradu donetur. 504
    CAP. XX.---De confraternitate. 505
    CAP. XXI.---De disciplina puerorum. 506
    CAP. XXII.---De misericordia concessa debilibus. 507
    CAP. XXIII.---De egrotantibus morti proximis. 508
    CAP. XXIu.---De morientibus extra monasterium. 514
     BEATI LANFRANCI EPISTOLAE. 515
    EPIST. I.---Ad Alexandrum II pontificem Romanum.---Orat ut onus episcopale, quod ipsius maxime imperio coactus susceperat, ab humeris suis eximi iubeat; excusatque se quod Romam prefixo tempore non uenerit. 515
    EPIST. II.---Ad eumdem.---De Hermano episcopo, quod senili etate prolixaque egritudine confectus, impar iam oneri uideatur: et de Lichfeldensi qui episcopatu se abdicauit, an eius consecrationem permittere debeat, qui illius loco est subrogatus. 515
    EPIST. III.---Ad eumdem.---Eboracensis Ecclesie aduersus Cantuariensem controuersiam promit, quo pacto in Wentano conuentu tractata, et conclusa fuerit, perscripteque sibi iuxta illam concordie mittens exemplum petit ut priuilegium apostolicum indulgeat; commemoratis dein pontificis erga se beneficiis, suam ad Berengarium epistolam mittit quam expetierat. 516
    EPIST. Iu.---Alexandri II pape ad Lanfrancum.---Predecessorum suorum decreta confirmat ut monachis ecclesias cathedrales obtinere liceat contra eos, qui Cantuarie aliisque locis monachos exturbare clericosque inducere conabantur. 516
    EPIST. u.---Lanfranci ad Hildebrandum, Romane Ecclesie archidiaconum.---De sua in illum beneuolentia prefatus docet Eboracensem controuersiam fuisse compositam, missamque ad sedem apostolicam rei geste relationem, quod ab ipso legi cupiat. 517
    EPIST. uI.---Hildebrandi ad Lanfrancum.---Ideo pallium, quod eius legati petebant, missum non fuisse, quod absentibus mitti non soleat. Proinde necessarium esse ut Romam ueniat. 517
    EPIST. uII.---uillelmi conquestoris ad Gregorium papam.---Admonitus rex a legato, de fidelitate facienda pontifici, et de pecunia Romam mittenda: de pecunia annuit; de fidelitate, quia inusitatum, recusauit. 517
    EPIST. uIII.---Lanfranci ad Gregorium uII.---Purgat quod obiectum fuerat a pontifice, minus se ab eo, et Ecclesiam Romanam post adeptum episcopatum diligi, quam solebat; amorem contra pontificis remissiorem ait erga se uideri. Se regi, quod per legatum suggesserat, suasis se, sed non persuasisse. 517
    EPIST. IX.---Ad Thomam Eboracensem archiepiscopum.---De  penitente triplicis homicidii reo, et commonitoriis. eius episcopi litteris. 517
    EPIST. X.---Thome ad eumdem.---De iis qui uxores fornicationis causa relinquere et alias sibi coniungere uolunt quid sentiendum, et de eo qui eam que uxor putatur desponsasse se abnegat quid agendum. 518
    EPIST. XI.---Thome archiepiscopi Eboracensis ad Lanfrancum.---Rogat ut ad sacrandum Orchadum episcopum Wingorniensem et Dorcacestrensem episcopos Eboracum mittat, spondens nullum propterea ius in illos se uindicaturum. 518
    EPIST. XII.---Lanfranci ad uulfanum Wigorniensem et Petrum Cestrensem episcopos.---Ut ad sacrandum Orchadum episcopum Eboracum ad Thomam archiepiscopum proficiscantur, atque ut securi sint, eius litteras mittit quibus fidem facit, nullum illi uel successoribus in ipsorum Ecclesias ius acquirendum. 519
    EPIST. XIII.---Ad Ioannem Northmannorum archiepiscopum.---Ex occasione litterarum eius de nonnullis ritibus disserit, ad dedicationem ecclesiarum et subdiaconorum ordinationem spectantibus. 521
    EPIST. XIu.---Ad Ioannem Rothomagensem archiepiscopum.---Indigne a suis habitum quibusdam consolatur, de uindicta suggerens quales capessere debeat, sibi cure futurum, ut ad regem hac de re det litteras quales debet. 521
    EPIST. Xu.---Ad eumdem.---Laudat eius in accepta iniuria patientiam. De auctoribus facinoris rogatum a se regem per litteras, ut ulciscatur. Sibi quoque probari, que ille de uisione cuiusdam monachi, et de altero a communi sepultura prohibito mandarat. 522
    EPIST. XuI.---Ad Ioannem archiepiscopum Northmannorum.---Excusat diuturnum suum silentium optatque ut mutua inter ipsos et inuiolabilis sit concordia. 523
    EPIST. XuII.---Ad Ioannem Rothomagensem archiepiscopum.---Falsum esse ostendit quod eius facta carpere dicebatur; Robertum autem Pultrellum, qui sine ipsius licentia discesserat, ideo a se cum honore susceptum quia commendatitias eius litteras attulerat. De fide ab archidiaconis petenda quid respondeat et de suo cum rege colloquio. 524
    EPIST. XuIII.---Ad Osbernum antistitem.---Quod Balduinum abbatem secum detineat, quo minus Richardi placito adesse queat; excusari proinde, illum et causam differri rogat. 525
    EPIST. XIX.---Ad Herfastum cepiscopum.---Ut clericos Balduini abbatis ab excommunicatione absoluat, quoad ipse utraque parte audita litem dirimat. 525
    EPIST. XX.---Gregorii uII pape ad Lanfrancum.---Ut Arfastum episcopum comprimat ne Balduino abbati molestus sit, regemque oret ne illi faciat; quod si contempserit, ad sedem apostolicam cum abbate ueniat ad contentiones dirimendas. 526
    EPIST. XXI.---Lanfranci ad Herfastum cepiscopum.---Quo pacto erga eum gerere se debeat, quem, nullis adhuc ordinibus initiatum et uxoratum, ad diaconatum ipse promouerat. 526
    EPIST. XXII.---Ad eumdem.---De penitentia clerici qui sacerdotis ordinem inordinate sumpserat. 526
    EPIST. XXIII.---Ad Herbertum episcopum.---Berardum clericum rixare desistat; et quia ipsius litteras spreuerat, sacros canones legat, ex quibus discat que reuerentia metropolitanis debeatur. Effrenem denique monachum ut a suo consortio penitus eliminet. 527
    EPIST. XXIu.---Ad Mauritium Londoniensem antistitem.---Electo episcopo diem designat quo presbyterii gradum ei collaturus est; simulque ad eius interrogata respondet, de homine apud captores mortuo, de colloquio regis, et de clerico qui in eius episcopatum sine seruatis uenerat. 528
    EPIST. XXu.---Ad Walcherum cepiscopum.---Pulsis. Britonibus tranquilla esse omnia. Danos certo aduentare; proinde ut uigilet, castrumque suum hominibus et armis muniendum curet. 528
    EPIST. XXuI.---Ad eumdem.---Excusat quod monitorium non miserit, respondetque de presbytero, qui in claustro monachorum sine benedictione nutritus fuerit, ad seculum redire non posse. 529
    EPIST. XXuII.---Ad Stigandum Cistrensem episcopum.---Ut clericis uillarum Ecclesie Cantuariensis, que in ipsius sunt diecesi, exactas per eius archidiaconos pecunias restitui iubeat. Nec ad episcopi ullius synodum deinceps ueniant, nec respondeant, aut quidquam persoluant preter id quod institutum est pro chrismate. 529
    EPIST. XXuIII.---Ad eumdem.---Ut mulierem, cuius causa a Lanfranco audiri papa iusserat, cum uiro suo quietam manere sinat, donec una conueniant causamque definiant. 530
     EPIST. XXIX.---Ad Robertum Cistrensem episcopum.---Suo regisque nomine precipit ut cenobio Conuentreiensi uiolenter ablata sine mora restituat; singulatim commemorans quam indignis modis eos afflixerit. 530
    EPIST. XXX.---Ad Manassem Remensem archiepiscopum.---Remensem archiepiscopum summi pontificis iussu monet ut latori litterarum res iniuste sibi apud Rosnacum ablatas restituendas curet. 531
    EPIST. XXXI.---Ad Mauritium episcopum.---Ut Bertingam eat litemque inter abbatissam et priorem componat. 531
    EPIST. XXXII.---Ad Goisfridum episcopum.---De sanctimonialibus professis uel ad altare oblatis, et de iis que nec professe, uel oblate, aut que non amore religionis ad monasterium confugerunt. 531
    EPIST. XXXIII.---Ad Domnaldum Hibernie episcopum.---Infantibus ante usum rationis Eucaristie perceptionem docet haudquaquam ad salutem esse necessariam; questiones uero secularium litterarum, ut episcopo indignas soluere detrectat. 532
    EPIST. XXXIu.---Ad Willelmum Anglorum regem.---Regi dissuadet ne mare transeat. Rodulphum comitem cum exercitu suo in fugam uersum, et regis milites eos insequi nuntiat. 533
    EPIST. XXXu.---Ad eumdem.---Castrum Noruicense, pulsis Britonibus, receptum, totique Anglie redditam quietem gratulatur. 534
    EPIST. XXXuI.---Cleri et populi Ecclesie Dublinensis ad Lanfrancum.---Patricium presbyterum, quem elegerunt, Dublinensi Ecclesie ordinari petunt episcopum. 534
    EPIST. XXXuII.---Lanfranci ad Gothricum Hibernie regem.---Patricium a se consecratum episcopum significat regemque hortatur ut que nefarie circa matrimonium fieri dicuntur, corrigat, Patricii consiliis libenter utatur. 535
    EPIST. XXXuIII.---Ad Terdeluacum Hibernie regem.---Regem laudat ex iis que a Patricio cognouerat, monetque ut, ad prauas quasdam consuetudines exstirpandas, episcoporum aliorumque conuentum fieri iubeat, et ipse intersit. 536
    EPIST. XXXIX.---Ad Rogerium comitem.---Castrorum custodiam regis nomine commendat, patrisque ei exemplum proponit, qui fideliter seruierat; et de uice comitum placitis a rege, quoad redeat, inhibitis. 537
    EPIST. XL.---Ad eumdem.---Ut a periurio et fraude abstineat, patrisque erga regem et alios fidelitatem imitetur. 537
    EPIST. XLI.---Ad eumdem.---Ab excommunicatione, qua illum obstrinxerat, solui non posse, nisi regis misericordiam imploret, ad quam impetrandam suam illi operam spondet. 538
    EPIST. XLII.---Ad abbatem B . . .---Rogat ut sua causa litterarum latori ueniam indulgeat. 539
    EPIST. XLIII.---Ad Anselmum Patrem.---Fratris sui filium liberius ab eis susceptum fuisse letatur et gratias agit, simul insinuans quid erga illum obseruari cupiat. 539
    EPIST. XLIu.---Anselmi fratris ad Lanfrancum.---Proximis litteris Lanfranci respondet ac Mauritium uicissim capitis egritudine laborantem commendat. 540
    EPIST. XLu.---Ad Gondulfum.---Fratris sui filium, ut ab eo instruatur, precipue commendat, crucemque mittit cum reliquiis. 540
    EPIST. XLuI.---Ad eumdem.---Aegrotantem consolatur, et pharmacum mittit quo utatur. 541
    EPIST. XLuII.---Ad Lanfrancum et Guidonem fratres.---Nepoti eiusque olim amico, nunc fratri in monasterio, salutaria dat monita. Et nepoti priuatim condonat quod ea non obseruarit que iniunxerat. 542
    EPIST. XLuIII.---Ad Willelmum Patrem.---Ut Ernostum priorem designet; quod si quid obstet, alia consilia suggerit, que sequi liceat. 542
    EPIST. XLIX.---Ad Adelelinum abbatem.---Intercedit pro monachis qui de monasterio recesserant, et, agnita culpa, redire cupiebant. 543
    EPIST. L.---Ad Reginaldum, Sentunum et Henricum.---Sanctum Hilarium aduersus Berengarii calumnias defendit, eiusque uerba, que in prauum sensum trahebat, orthodoxe dicta et interpretanda docet. 543
    EPIST. LI.---Ad abbatem T . . .---Ut excommunicatam adulteram de cemeterio eiici precipiat, quousque episcopo satisfiat. 545
    EPIST. LII.---Ad abbatem G . . .---Orricium commendat, qui apud illum regis mandato detinebatur. 546
    EPIST. LIII.---Ad Turstinum abbatem.---Solatur amicum suadetque ut regem per se et per amicos flectere studeat, nec tristetur si spreuerit. 546
     EPIST. LIu.---Ad dilectum et fidelem G . .---In comitatibus ipsi commissis nullum sibi esse dominium, sed ad uictum monachorum terras ecclesie sue omnes pertinere. 546
    EPIST. Lu.---Ad abbatem R . . .---De monacho pro quo rogarat, ut in monasterium reciperetur, rem integram nunc ei permittit, probaturus quod decreuit. 547
    EPIST. LuI.---Ad Willelmum abbatem.---Ut Rainaldo monacho Glocestrense monasterium petere, ibique Serlone abbate per anni unius spatium conuersari liceat. 547
    EPIST. LuII.---Ad O . . . abbatem.---Arguit quod monacho suo uagandi licentiam concesserit, redire a se compulsum cum honore ut recipiat monet, atque illi, tanquam filio, paternam caritatem impendat. 548
    EPIST. LuIII.---Ad Remigium dilectum.---Multos de ipso apud regem male loqui, quibus rex fidem non adhibeat. Expedire ut ad se ueniat, ut ex eius ore plura audiat. 548
    EPIST. LIX.---Ad Hug . .---Gregorium papam ab eo uituperari, et Clementem laudibus efferri non probat. Etsi imperatori credat facti sui causas non defuisse dissuadet ne in Angliam ueniat sine regis licentia. 548
    EPIST. LX.---Ad Rodulfum abbatem.---Posse monachum qui in uno monasterio stabilitatem promiserit, iustis de causis in aliud transmigrare. 549
    EPIST. LXI.---Ad Margaritam reginam Scotorum. 549
    EPIST. LXII.---Ad archidiaconos Baiocenses. 550
    Domni Luce Dacherii monachi Benedictini in epistolas B. Lanfranci note et obseruationes. 551
    PERICOPE ORATIONIS quam in concilio A. C. 1072 celebrato habuit B. Laufrancus de primatu Cantuariensis Ecclesie, contra Thomam Eboracensem. 623
    LIBELLUS DE CELANDA CONFESSIONE. 625
    Domni Luce Dacherii ad beatum Lanfranci libellum De celanda confessione animaduersiones. 631
    BEATI LANFRANCI SERMO SIuE SENTENTIAE. 637
    APPENDIX.
    Chronicon Beccensis abbatie. 639
    Additio ad Chronicon Beccense, ex historia eiusdem abbatie, auctore Francisco Carreo Beccensi cenobita. 691
    Prefatio ad uitam sancti Herluini. 695
    uita sancti Herluini primi pastoris et fundatoris Beccensis cenobii. 697
    Prefatio in uitas Beccensium abbatum Guillelmi et Bosonis, auctore Milone Crispino cantore Becci. 713
    uita uenerabilis Willelmi Beccensis tertii abbatis. 713
    uita uenerabilis Bosonis, cognomento Sapientis, abbatis Beccensis quarti. 723
    uite uenerabilis Theobaldi quinti abbatis Becci, postea archiepiscopi Cantuariensis, compendium. 733
    uite Letardi sexti abbatis Beccensis compendium. 735
    Miraculum quo B. Maria subuenit Guillelmo Crispino Seniori;---ubi de nobili Crispinorum genere agitur. 735
    uita S. Augustini monachi benedictini, primi Cantuariensium archiepiscopi, et Anglorum apostoli.---Prologus in uitam. 743
    Incipit uita. 743
    uarie lectiones et additiones ad chronicon Beccense. 763
    Catalogus librorum abbatie Beccensis circa seculum duodecimum. 769

BONIZO PLACENTINUS EPISCOPUS.
    Prolegomena. 781
    Bonizonis uita, res geste, scripta. 781
    LIBER AD AMICUM. 803
    LIBELLUS DE SACRAMENTIS. 857
    HISTORIAE PONTIFICIAE FRAGMENTUM ex Bonizone Sutrino. 865
    BONIZONIS DECRETALE. 869

GUILLELMUS ABBAS S. ARNULFI METENSIS.
    Notitia historica. 871
    GUILLELMI EPISTOLAE. 875
    EPIST. I.---Ad Gregorius uII papam.---Illi de electione eius gratulatur. 875
    EPIST. II.---Ad Manassem Remorum archiepiscopum.---Ei resignat prelationem monasterii Remigiani. 875
    EPIST. III.---Ad eumdem.---De eodem argumento. 877
    EPIST. Iu.---Ad quemdam abbatem.---Eiusdem argumenti ac due superiores. 879
     EPIST. u.---Ad monachum quemdam.---Illum ad unum Deum querendum hortatur. 880
    EPIST. uI.---Ad eumdem.---A proposito feruore deficienti exponit arcana iudicia Dei. 882
    EPIST. uII.---Ad A . . . preceptorem suum.---Illum ad seculi contemptum hortatur. 883
    Adnotationes in Guillelmi epistolas. 883
    ORATIO DOMNI GUILLELMI in commemoratione S. Augustini ante consecrationem misse dicenda. 888

SANCTUS WILHELMUS ABBAS HIRSAUGIENSIS.
    Notitia historica. 890
    uita B. Wilhelmi Hirsaugiensis. 889
    Epitaphium sancti Wilhelmi. 921
    Hymnus in honorem B. Wilhelmi. 923
    S. WILHELMI CONSTITUTIONES HIRSAUGIENSES.---Monitum. 923
    LIBER PRIMUS. 927
    CAP. I.---De diuersitate nouitiorum. 930
    CAP. II.---De monacho qui de alieno monasterio uenit. 932
    CAP. III.---Quomodo se habeant in cella nouitiorum, et quomodo ibi instruantur. 935
    CAP. Iu.---De inclinatione 939
    CAP. u.---De silentio in quibus officinis sit tenendum. 940
    CAP. uI.---De signis loquendi. 940
    CAP. uII.---De signis leguminum. 941
    CAP. uIII.---De signis piscium. 941
    CAP. IX.---De diuersis generibus ciborum. 942
    CAP. X.---De signis pomorum. 943
    CAP. XI.---De signis pomorum peregrinorum. 944
    CAP. XII.---De signis olerum. 944
    CAP. XIII.---De signis aromatum. 945
    CAP. XIu.---De signis diuersi liquoris. 945
    CAP. Xu.---De signis uasorum. 946
    CAP. XuI.---De signis que ad uestimenta pertinent. 947
    CAP. XuII.---De signis ecclesiasticorum. 948
    CAP. XuIII.---De signis missarum et horarum. 949
    CAP. XIX.---De signis sacerdotalium indumentorum. 950
    CAP. XX.---De signis que ad diuinum obsequium pertinent. 951
    CAP. XXI.---De signis librorum. 951
    CAP. XXII.---De signis personarum. 953
    CAP. XXIII.---De signis diuersarum rerum. 954
    CAP. XXIu.---De signis edificiorum. 955
    CAP. XXu.---De signis ferramentorum. 956
    CAP. XXuI.---Quomodo se leuet frater ad nocturnos, et quomodo orationem agat. 957
    CAP. XXuII.---Quod eisdem orationibus que ante nocturnos fiunt, interesse debeat. 959
    CAP. XXuIII.---De fratre qui post finitas tres orationes lectas in dormitorio, et fratres extra chorum perlustrat. 960
    CAP. XXIX.---Quomodo frater se habeat infra psalmos, qui post predictas orationes recitantur. 961
    CAP. XXX.---De eo qui ingreditur chorum ad Gloriam, uel post Gloriam. 963
    CAP. XXXI.---De eo qui ad nocturnos pro infirmitate non ingreditur. 963
    CAP. XXXII.---De eo qui post gloriam primi psalmi ad quamlibet horam uenerit. 965
    CAP. XXXIII.---De eo qui sanguine de naribus, uel de erupta uena fluit. 966
    CAP. XXXIu.---Quomodo se habeat infra horas. 966
    CAP. XXXu.---Quomodo frater sedeat. 968
    CAP. XXXuI.---Quomodo laternam ligneam ad nocturnos circumferre debeat. 968
    CAP. XXXuII.---Qui debeant in interuallo absconsam portare. 969
    CAP. XXXuIII.---De lege minoris chori. 969
    CAP. XXXIX.---Quomodo podagricus et claudus se habeant in conuentu. 971
    CAP. XL.---Qua disciplina frater post matutinos recollocatus iaceat, uel que tempore hiemalis interualli agat. 972
    CAP. XLI.---Quomodo mane surgat, et quid statim faciat. 972
    CAP. XLII.---Quomodo sedeat ad lectionem. 973
    CAP. XLIII.---Quando, cui et quomodo ueniat ad confessionem quidue ei pro penitentia iniungatur. 973
    CAP. XLIu.---Quomodo et quando uestimenta sua induat. 975
    CAP. XLu.---Si coquus est, qua hora cocturam suam uideat. 976
     CAP. XLuI.---Quibus horis et temporibus debeat lauare pannos suos, uel si quid aliud uult de rebus suis. 977
    CAP. XLuII.---Quomodo de regulari hora non inde exit, nisi pro ineuitabili necessitate. 977
    CAP. XLuIII.---Quomodo se preparet ad capitulum, uel quid faciat, si est sibi conscius ullius excessus. 978
    CAP. XLIX.---Ne conuersus a sermone desit. 979
    CAP. L.---Pro quibus causis ultro ueniam petit. 979
    CAP. LI.---Pro quibus causis ueniam non petat, nisi inclamatus. 981
    CAP. LII.---De discretione iudicium facientium. 983
    CAP. LIII.---Quid cauendum sit tam inclamanti quam inclamato. 984
    CAP. LIu.---Quod in reclamando non sit personarum acceptio. 984
    CAP. Lu.---Quod confessionem culpe sequitur misericordie petitio, si simul culpa est proferenda, et misericordia petenda. 985
    CAP. LuI.---De eo qui aliquem defunctum fratrem in penis esse perspexerit. 986
    CAP. LuII.---De culpa leuiori. 987
    CAP. LuIII.---Ubicunque steterit quomodo stare debeat. 988
    CAP. LIX.---De his que non licet facere, nisi in tempore loquendi. 988
    CAP. LX.---De eo qui infirmum fratrem uisitare uoluerit. 989
    CAP. LXI.---De minutione sanguinis uel phlebotomare uolentibus. 989
    CAP. LXII.---In quibus locis ante et retro sit faciendum minuto. 990
    CAP. LXIII.---Quomodo si inter loquendum ad horam regularem signum audierit aut orationem occurrat. 992
    CAP. LXIu.---Qua disciplina sit in refectorio siue post alios ueniens; siue ante alios discedens, quomodo licentiam accipiat. 993
    CAP. LXu.---De refectione seruitorum. 996
    CAP. LXuI.---De habitudine sua, et post prandium, et post cenam. 996
    CAP. LXuII.---De eo quod lumen in claustro suo tempore accendatur. 997
    CAP. LXuIII.---De lectore collationum. 997
    CAP. LXIX.---De fratre dormitorium aspergente. 998
    CAP. LXX.---Quomodo se collocet. 998
    CAP. LXXI.---De eo qui tam grauiter sitierit. 999
    CAP. LXXII.---Qua lege se nouitii ante consecrationem eorum habeant. 999
    CAP. LXXIII.---De iterata nouitiorum petitione. 1001
    CAP. LXXIu.---De benedictione nouitiorum. 1002
    CAP. LXXu.---De habitudine nouitiorum in illo triduo post benedictionem. 1003
    CAP. LXXuI.---De seculari qui ad extrema ueniens monasticari se petierit. 1004
    CAP. LXXuII.---Quod diligenter examinandi sint nouitii sacerdotes et leuite, antequam officium agere permittantur. 1004
    CAP. LXXuIII.---De hebdomadario cantore. 1005
    CAP. LXXIX.---De eo qui notatus est ad primam antiphonam. 1007
    CAP. LXXX.---De eo qui notatur ad aliquam lectionem. 1007
    CAP. LXXXI.---De eo qui notatur ad aliquod responsorium. 1007
    CAP. LXXXII.---De sacerdote hebdomadario. 1007
    CAP. LXXXIII.---Quomodo altaria incensare debeat. 1009
    CAP. LXXXIu.---Qua diligentia Dominici corporis consecratio et communio celebratur. 1010
    CAP. LXXXu.---De benedictione frugum nouarum, ab eodem hebdomadario facienda. 1015
    CAP. LXXXuI.---De priuata missa quomodo sit cantanda, id est legenda. 1015
    CAP. LXXXuII.---De subdiaconibus. 1020
    CAP. LXXXuIII.---De cantoribus gradualium, responsoriorum, Alleluia, Kyrie. 1021
    CAP. LXXXIX.---Quando in claustro non sit alte cantandum. 1021
    CAP. XC.---De diacono. 1022
    CAP. XCI.---Quomodo incensandum in festiuitate S. Michelis. 1023
    CAP. XCII.---De seruitoribus ecclesie. 1024
    CAP. XCIII.---De ministris altaris. 1026
    CAP. XCIu.---De his qui iubentur chorum mutare. 1026
    CAP. XCu.---De mense lectore. 1026
    CAP. XCuI.---De lectore ministrorum. 1028
    CAP. XCuII.---De hebdomadariis coquine. 1028
    CAP. XCuIII.---De utensilibus coquine. 1032
     CAP. XCIX.---Quando fratres anticipent mandatum in quinta feria, et quomodo pedes prelauet. 1033
    CAP. C.---De mandato fratrum. 1034
    CAP. CI.---Quando fratres infra collationem bibant. 1036
    CAP. CII.---De mandato trium pauperum. 1036
    CAP. CIII.---Qui sint ad hoc mandatum quotidianum admittendi. 1038
    LIBER SECUNDUS.
    Prefatio S. Wilhelmi. 1038
    CAPUT PRIMUM. De electione speciali, et ordinatione domni abbatis. 1038
    CAP. II.---De generali officio domni abbatis. 1039
    CAP. III.---Quid agendum sit si forte negligentia aliqua in corpore uel in sanguine Domini euenerit. 1041
    CAP. Iu.---De fratre incarcerato. 1042
    CAP. u.---De culpa grauiori. 1043
    CAP. uI.---De aliis generibus correptionis. 1046
    CAP. uII.---Rebellis quomodo tractetur. 1047
    CAP. uIII.---De bogis. 1047
    CAP. IX.---De eo qui inobediens est extra capitulum. 1047
    CAP. X.---De fratre qui sponte sua de monasterio egreditur uel proiicitur. 1048
    CAP. XI.---De promotione fratrum in ordine. 1049
    CAP. XII.---Item de domno abbate. 1049
    CAP. XIII.---Quem ordinem seruet domnus abba, quando in cella nouitiorum comedit. 1052
    CAP. XIu.---Quando et ad que officia notari debeat. 1053
    CAP. Xu.---De eligendo abbate ad alium locum, ac de reuerentia eidem exhibenda. 1054
    CAP. XuI.---De ordinando priore. 1056
    CAP. XuII.---Que reuerentia priori impendatur, et quid sibi facere liceat, et non. 1057
    CAP. XuIII.---De suffraganeis prioris, quos decanos appellamus, quo ordine ipsi uel alii quique exituri benedictionem accipiant, et qualiter se in uia habeant. 1060
    CAP. XIX.---De communi ordine de uia redeuntium. 1064
    CAP. XX.---De claustrali priore, et eius adiutore 1065
    CAP. XXI.---De circatoribus. 1067
    CAP. XXII.---De iuuenibus et eorum custodibus. 1068
    CAP. XXIII.---De armario. 1072
    CAP. XXIu.---Quando chorus, ut aiunt, ab ipso teneatur. 1074
    CAP. XXu.---Quomodo fratres in singulis festis notare debeat. 1075
    CAP. XXuI.---De scriptoribus. 1078
    CAP. XXuII.---De custode ecclesie. 1078
    CAP. XXuIII.---De portario ecclesie. 1078
    CAP. XXIX.---De hebdomadario ecclesie. 1079
    CAP. XXX.---Quomodo ad singulas horas pulsare debeat, et quid aliud officii agatur. 1082
    CAP. XXXI.---Item de apocrisiario. 1086
    CAP. XXXII.---De hostiis faciendis. 1086
    CAP. XXXIII.---De corporalibus siue aliis huiusmodi lauandis. 1087
    CAP. XXXIu.---Item de apocrisiario. 1089
    CAP. XXXu.---Quid agatur contra surgentem tempestatem. 1093
    CAP. XXXuI.---De camerario. 1094
    CAP. XXXuII.---Quid unicuique fratri singulis annis de uestimentis tribuatur. 1095
    CAP. XXXuIII.---De fratre qui seruat rasoria. 1098
    CAP. XXXIX.---De rasura fratrum. 1098
    CAP. XL.---Que sint uices radendi per annum. 1100
    CAP. XLI.---De balneis fratrum. 1101
    CAP. XLII.---Quando et quomodo fratres pannos suos nouiter lotos recipiant. 1101
    CAP. XLIII.---De cellerario. 1102
    CAP. XLIu.---De granatario. 1104
    CAP. XLu.---De custode uini. 1104
    CAP. XLuI.---De decano uille. 1104
    CAP. XLuII.---De hortulano. 1105
    CAP. XLuIII.---De opere manuum qualiter regulariter fiat. 1105
    CAP. XLIX.---De refectorario. 1107
    CAP. L.---De suscipiendis personis. 1110
    CAP. LI.---De ostiario, id est, custode hospitii. 1111
    CAP. LII.---De eleemosynario. 1114
    CAP. LIII.---De his qui cursum regularem ad S. Mariam audiunt. 1117
    CAP. LIu.---De capellano S. Marie. 1120
    CAP. Lu.---De infirmariis, siue infirmis. 1122
    CAP. LuI.---Quo ordine infirmo in lecto iacenti cursus cantetur. 1124
    CAP. LuII.---Item de infirmario, seu infirmis. 1125
     CAP. LuIII.---De famulis qui infirmis obsequuntur. 1127
    CAP. LIX.---De fratre quem noctu infirmitas, uel in die occupauerit. 1128
    CAP. LX.---Qua lege obedientiarii egrotantes in domo infirmorum morentur. 1130
    CAP. LXI.---Quando infirmi sua sponte uel uocati ueniant ad capitulum. 1130
    CAP. LXII.---De unctione fratris egrotantis. 1132
    CAP. LXIII.---De unctione domni abbatis. 1133
    CAP. LXIu.---De fratre ad extrema ueniente et de uigiliis circa cum agendis. 1134
    CAP. LXu.---De eodem, cum obierit. 1136
    CAP. LXuI.---Quomodo et quando sepeliatur. 1139
    CAP. LXuII.---De eo qui in aliqua cellarum nostrarum obierit. 1141
    CAP. LXuIII.---Quid fiat pro eo qui apud nos, nostris in cellis uel alibi, obierit. 1141
    CAP. LXIX.---De eo qui subita morte, quod absit. obierit extra claustrum. 1141
    CAP. LXX.---De duobus uel tribus forte sepeliendis. 1142
    CAP. LXXI.---De abbate ab hac uita migrante. 1142
    CAP. LXXII.---De fratre qui in Quadragesima obierit, et in duodecim lectionibus est sepeliendus. 1143
    CAP. LXXIII.---De eo qui sepeliendus est in diebus ante Pascha. 1143
    CAP. LXXIu.---De eo qui sepeliendus est in diebus Rogationum. 1143
    CAP. LXXu.---De eo qui sepeliendus est quando radere debemus. 1144
    CAP. LXXuI.---Quando breues mittende sint. 1144
    CAP. LXXuII.---Quod sine dilatione agendum est officium defunctorum superueniente breui pro fratre nostro. 1144
    CAP. LXXuIII.---De familiaribus nostris uiuis et defunctis; quid agatur pro eis. 1145
    CAP. LXXIX.---Quid agatur pro his qui in loco sunt sepulti. 1146
    MUSICA SANCTI WILHELMI. 1147
    I.---Incipit proemium in artem musicam Wilhelmi abbatis sub ipsius nomine et cuiusdam Othlohi per dialogum compositam. 1147
    II.---Incipit Musica Wilhelmi abbatis de regularis monochordi structura. 1148
    III.---De principalitate quatuor tetrachordorum. 1149
    Iu.---Ex quibus causis uocentur principalia. 1150
    u.---Quod a tetrachordo grauium cetera nascantur. 1150
    uI.---Unde natura musice artis maxime cognoscitur. 1151
    uII.---In quibus chordis species diatessaron, diapente et diapason naturaliter consistant. 1152
    uIII.---Quare a quibusdam species descendendo disponantur. 1154
    IX.---De speciebus Diapason. 1154
    X.---Quod in principalium chordarum operatione sit omnis uis et agnitio troporum. 1157
    XI.---Que sint principales chorde; et que operationes ipsarum. 1157
    XII.---Naturalis dispositio troporum separatim in uIII, coniunctim in Iu. 1158
    XIII.---1159
    XIu.---Figura monochordi et explanatio eius. 1160
    Xu.---Unde biformes et duplices sint D. et d. 1160
    XuI.---Qualiter Betius et ceteri musici in D. et d. errauerint, et quod duplex A. necessario assumatur. 1161
    XuII.---Qualiter moderni errauerint in eisdem chordis. 1162
    XuIII.---Quod domnus Guido antiquorum errorem cognoscens non correxit. 1164
    XIX.---Quod omnes chorde, cum sint principales, quomodo sibi inuicem principentur, et iterum sibi inuicem subiiciantur. 1165
    XX.---De quatuor modis uocum. 1166
    XXI.---Quot sint interualla uocum. 1167
    XXII.---De consonantiis. 1168
    XXIII.---Unde constent interualla. 1168
    XXIu.---Quot sint species earundem consonantiarum. 1168
    XXu.---Quibus proportionibus constent interualla. 1168
    XXuI.---In quot chordas ascendat uel descendat quisque troporum. 1169
    XXuII.---Cuius tropi sint quelibet chorde. 1169
    XXuIII.---De sedibus troporum. 1169
    XXIX.---In quibus tetrachordis uniuscuiusque tropi  principales chorde constent. 1170
    XXX.---Quot chorde communes sint autenticis et plagis, et que proprie. 1170
    XXXI.---Que chorde autenticos, que plagam includant. 1170
    XXXII.---De octo tropis. 1171
    XXXIII.---De circulis troporum. 1171
    XXXIu.---Quomodo tropi sunt similes. 1171
    XXXu.---De refragatione troporum. 1171
    XXXuI.---Qualiter tres subiugales species diapente infra finalem habeant. 1171
    XXXuII.---Quod per eleuationem et depositionem uarie construantur tropi. 1172
    XXXuIII.---De modis uocum. 1172
    XXXIX.---Quomodo proportionibus quatuor consonantie constent. 1172
    XL.---De mensura monochordi. 1173
    XLI.---Mensura thorematis troporum arte metrica. 1175

HERIMANNUS METENSIS EPISCOPUS.
    Notitia historica. 1177
    DE TRANSLATIONE S. CLEMENTIS. 1181
    EPISTOLA AD WALONEM S. ARNULFI ABBATEM. 1183
    De transitu Herimanni. 1185

THEODORICUS S. AUDeNI MONACHUS.
    Notitia historica et litteraria. 1187
    FRAGMENTA uITAE METRICAE S. AUDeNI. 1189

GUIDO ABBAS FARFENSIS.
    Notitia historica. 1191
    DISCIPLINA FARFENSIS ET MONASTERII S. PAULI ROMAE. 1191
    Monitum. 1191
    Prologus. 1193
    LIBER PRIMUS. 1195
    CAPUT PRIMUM.---De Dominica palmarum. 1195
    CAP. II.---Qualiter agatur in Cena Domini 1197
    CAP. III.---In Parasceuen qualiter agatur. 1201
    CAP. Iu.---Qualiter agatur in Sabbato sancto. 1203
    CAP. u.---Mores paschales sic obseruetis ouantes. 1205
    CAP. uI.---Octauis Resurrectionis Domini. 1207
    CAP. uII.---Pascha annotina. 1208
    CAP. uIII.---Dominica prima post octauam Pasche. 1209
    CAP. IX.---uigilia Ascensionis Domini. 1210
    CAP. X.---Ascendens Christus celos, hos exigit usus. 1213
    CAP. XI.---Hec oportet agi aduentu Spiritus almi. 1214
    CAP. XII.---Hec oportet agi aduentu Spiritus almi. 1215
    CAP. XIII.---Octauis Pentecostes. 1217
    CAP. XIu.---Dominica II post Pentecosten. 1218
    CAP. Xu.---Dominica III post Pentecosten. 1218
    CAP. XuI.---Incipit hinc rhythmus sacrato dogmate comptus. 1219
    CAP. XuII.---Exigit hos mores sanctus Baptista Ioannes. 1219
    CAP. XuIII.---uigilia sancti Pauli: Taliter apostolicum colit obseruantia festum. 1221
    CAP. XIX.---In sancti Pauli festo. 1223
    CAP. XX.---Octauis apostolorum. 1224
    CAP. XXI.---In festiuitate sancti Petri ad uincula. 1224
    CAP. XXII.---uigilia sancti Laurentii. 1225
    CAP. XXIII.---uirginis Assumptum cuncti sic ducite mecum. 1226
    CAP. XXIu.---Octaua sancte Marie. 1229
    CAP. XXu.---In festiuitate sancti Bartholomei. 1230
    CAP. XXuI.---In festiuitate sancti Augustini. 1230
    CAP. XXuII.---In decollatione sancti Ioannis. 1230
    CAP. XXuIII.---Dominica prima mensis Septembris. 1231
    CAP. XXIX.---Theotocos ortum celebrent sic uerba clientum. 1232
    CAP. XXX.---Idibus Septembris. 1233
    CAP. XXXI.---In exaltatione sancte Crucis. 1233
    CAP. XXXII.---In ieiunio Quatuor Temporum. 1234
    CAP. XXXIII.---uigilia sancti Matthei. 1235
    CAP. XXXIu.---Agminis etherei pergant sic gaudia cuncti. 1236
    CAP. XXXu.---In sancti Hieronymi. 1237
    CAP. XXXuI.---Dominica prima Octobris. 1237
    CAP. XXXuII.---In sanctorum apostolorum Simonis et Iude uigilia. 1239
    CAP. XXXuIII.---uigilia Omnium Sanctorum. 1240
    CAP. XXXIX.---Kalende Nouembris.---Istos Nouembris mores seruate Kalendis. 1242
    CAP. XL.---uigilia sancti Martini. 1243
    CAP. XLI.---uigilia S. Andree. 1245
     CAP. XLII.---Qualiter agendum est in anniuersaria consecrationis basilice. 1246
    CAP. XLIII.---Annales ritus festis hos serua diebus. 1246
    CAP. XLIu.---Odilo nostrorum monachorum doctor et abbas. 1247
    CAP. XLu.---Cum labor est manuum ad talem currite ritum. 1248
    LIBER SECUNDUS. 1249
    In quotidianis diebus procurandum secundum Regulam S. Benedicti.--- 1249
    CAPUT PRIMUM.---De positione seu mensuratione officinarum. 1249
    CAP. II.---Quomodo agendum sit de nouitiis. 1251
    CAP. III.---Ad ordinandum abbatem. 1252
    CAP. Iu.---De uestimentorum mensura. 1253
    CAP. u.---De priore monasterii. 1254
    CAP. uI.---De fratribus in uia directis qualiter agatur. 1254
    CAP. uII.---Item de ipsis fratribus constitutis in itineribus qualiter horas reddant. 1255
    CAP. uIII.---De opera manuum. 1255
    CAP. IX.---Item si post nonam reuersuri. 1256
    CAP. X.---Item quando semel pergitur ad opera. 1256
    CAP. XI.---Item quando itur ad pristinum. 1256
    CAP. XII.---De priore monasterii uel decanis seu his qui ordinem tenuerint illis absentibus, uel conuersis qualiter absconsam deferant temporibus suis. 1256
    CAP. XIII.---De iis qui tarde occurrunt in oratorium. 1257
    CAP. XIu.---Culpa leuis tali stringatur in ordine facti. 1258
    CAP. Xu.---Ast grauis hunc morem monachorum exigit omnem. 1258
    CAP. XuI.---De diuersis definitionibus uel qualitatibus, que agi oportet in cenobio degentibus. 1259
    CAP. XuII.---Pueri qualiter offerendi sunt. 1264
    CAP. XuIII.---De cellerario hebdomadario quomodo administret fratribus in refectorio. 1265
    CAP. XIX.---Quid agere debeat refectorarius uel pueri dum seruitores fuerint. 1266
    CAP. XX.---Qualiter debet fieri quando conuenturi sunt ad radendum. 1266
    CAP. XXI.---Conuenit hec monachis semper seruare culinis. 1267
    CAP. XXII.---Qualiter agat sacerdos qui uult suam missam agere priuate. 1267
    CAP. XXIII.---Ad missam generalem qualiter agant sacerdos et ministri. 1268
    CAP. XXIu.---De Dominicis diebus uel festis seu quotidianis quot luminaria a secretariis accendi in ecclesiis debeant. 1269
    CAP. XXu.---De uersibus offerendarum. 1270
    CAP. XXuI.---De pueris coquinariis qualiter agant cum magistris. 1270
    CAP. XXuII.---De confessione puerorum. 1271
    CAP. XXuIII.---Qualiter agant armarius uel cantor die Sabbatorum uel festis, aut quod exerceri oporteat ipsi. 1271
    CAP. XXIX.---De processionibus. 1272
    CAP. XXX.---De sanctorum reliquiis, qualiter deferantur ad locum ubi necesse sunt deportande processionualiter, aut qualiter recipiantur cum laude. 1272
    CAP. XXXI.---Item de eodem. 1273
    CAP. XXXII.---Ad regem deducendum. 1273
    CAP. XXXIII.---Ad episcopum deducendum. 1274
    CAP. XXXIu.---Item ad abbatem deducendum. 1274
    CAP. XXXu.---Ad serenitatem postulandum. 1274
    CAP. XXXuI.---Ad pluuiam postulandam officium. 1275
    CAP. XXXuII.---Ad diuersas preces faciendas. 1275
    CAP. XXXuIII.---Item de eadem in alia diffinitione. 1276
    CAP. XXXIX.---Qualiter agant si processuri sunt ad Sanctam Mariam. 1276
    CAP. XL.---De fratribus exeuntibus de monasterio. 1276
    CAP. XLI.---De phlebotamatis. 1277
    CAP. XLII.---Qualiter commendatitie littere dande sint monachis. 1277
    CAP. XLIII.---De portariis monasterii. 1278
    CAP. XLIu.---Qualiter agat constabulus frater. 1278
    CAP. XLu.---De hospitibus qualiter suscipiantur. 1278
    CAP. XLuI.---Qualiter est agendum mandatum ad pauperes, quod quotidie efficitur. 1280
    CAP. XLuII.---De fratribus qui suscepti sunt in nostris societatibus. 1280
    CAP. XLuIII.---De fratre super horrea constituto. 1282
    CAP. XLIX.---De secretariis. Seu uersiculi qualiter  sunt conscribendi in calice atque patena. 1283
    CAP. L.---De reliquiis sanctorum. 1284
    CAP. LI.---De breui librorum quod fit in capite Quadragesime. 1284
    CAP. LII.---De infirmis fratribus qualiter ab ipsis uel a ministrantibus eis agatur. 1285
    CAP. LIII.---Infirmos fratres sic debent uidere sodes . 1288
    CAP. LIu.---Qualiter agendum est quando ingreditur congregatio ad uisitandum infirmum. 1288
    CAP. Lu.---Item alius ordo ad infirmum ungendum. 1289
    CAP. LuI.---Qualiter ad exitum anime agatur. 1290
    CAP. LuII.---Extra locum fratris defuncti cernitur usus. 1294
    CAP. LuIII.---Talis in requie fratrum celebrabitur usus. 1294
    CAP. LIX.---De pleno officio quando celebraturi sunt, hoc modo agendum est. 1296
    CAP. LX.---Pro abbate ipsius loci. 1296
    CAP. LXI.---De officiis defunctorum, qualiter definiendi sint. 1296
    CAP. LXII.---De episcopis defunctis qualiter excipiantur in cenobio. 1297
    CAP. LXIII.---De laicis defunctis qualiter agatur. 1298
    CAP. LXIu.---De officiis plenis que fieri debent propter parentes monachorum, siue pro familiaribus nostris ter in anno. 1298

APPENDIX AD GUIDONEM.
    Gregorii monachi prefationes ad chartarium Farfense. 1299

ARIBO SCHOLASTICUS.
    MUSICA ARIBONIS. 1307
    De quadripartita modernorum figura. 1307
    De uitio quadripartite. 1308
    Attentum facit presulem. 1308
    Homines reprehendere degenerantes. 1308
    De peruersa tetrachordorum collectione. 1309
    De peruersa diezeuxi, id est disiunctione. 1309
    De acumine non naturali proti, et grauitate tetrardi non competenti. 1309
    De dictatoris admiratione. 1309
    De miniatis tetrachordorum lineis. 1309
    Quid bene, quid male quadripartite explicet. 1309
    De naturali capree ueritate et eiusdem mensure magna facilitate. 1310
    Quare caprea tali nomine censeatus, et quid presuli offeratur. 1310
    Que sit in caprea commoditas. 1310
    Que causa sit contrarietatis inter monochordum et quadripartitam figuram modernorum. 1310
    De hoc quod monochordum nec in disiuncta nec in coniuncta diuiditur. 1310
    Cur diapason tres non sint in monochordo. 1311
    Cur in tetrachorda diuidatur. 1311
    Tetrachorda quedam esse prime quedam secunde similitudinis. 1311
    De similitudine neumarum. 1311
    De hoc quod monochordum nec in disiuncta nec in coniuncta diuiditur. 1311
    De diezeugmenon et synemmenon. 1312
    De hoc quod quelibet chorda superius et inferius quartam et quintam uelint habere propter diatessaron et diapente que multum dominantur in cantu. 1312
    De communione tetrachordorum. 1312
    De differentia tetrachordorum ascendentium et descendentium. 1312
    De quibus litteris et chordis unumquodque tetrachordum consistat. 1312
    Qualiter tetrachorda species operentur. 1312
    Quod diatessaron et diapente inter diuersa constent tetrachorda. 1313
    Quod in locis diatessaron diapente non inueniatur, nec diatessaron in sedibus diapente. 1313
    De formalibus speciebus. 1313
    Quod principales chorde dicantur que constitutiue sunt troporum. 1313
    Que chorde sint principales in cantibus plagalibus. 1314
    Quod principalitas chordarum discernenda sit. 1314
    De autenticis protis. 1314
    Quod principium similitudinis est in illis. 1315
    De similitudine diuitum et pauperum ad tropos utresque. 1315
    De similitudine uirilis femineique chori ad autentos et plagas. 1315
    De differentia autentorum et plagarum iuxta Horatium Flaccum. 1316
     Iterum differentia tetrachordorum. 1316
    Quomodo tetrachordum grauium mystice pertineat ad Mattheum et ad humanitatem Christi. 1316
    Quomodo tetrachordum finalium Saluatoris passioni congruat et morti. 1316
    Quomodo tetrachordum superiorum Christi significet resurrectionem. 1316
    Quomodo tetrachordum excellentium Christi significet ascensionem. 1316
    Quod duo tetrachorda ad humilitatem, duo ad Christi pertineant celsitudinem. 1316
    Item de discordia tetrachordorum, et quod quedam incipiant, quedam species finiant. 1317
    Quomodo graues sui nominis species diatessaron incipiant. 1317
    Quomodo finales finiant et incipiant species. 1317
    Quod contra legem finalium superiores finiant species et incipiant. 1317
    Oppositio tetrachordi. 1317
    Quod tria sint in inchoando, tria in determinando, duo in utroque. 1317
    Quod oppositio quoque sit in speciebus diatessaron et diapente. 1317
    De oppositis diapente speciebus. 1318
    Quod oppositio specierum ad similitudinem fiat metricorum pedum. 1318
    De speciebus diapente ad pedum similitudinem se habentibus. 1318
    De speciebus diapason. 1318
    De quatuor speciebus diatessaron. 1318
    Quod similiter incipiant et finiant omnes diapente species. 1318
    Quod ad eumdem modum species diapason incipiant et finiant omnes. 1319
    Quod eodem modo ab aliis speciebus consistant autentice species sicut a prelibatis speciebus subiugales. 1319
    Utrum sint uII uel octo discrimina uocum, cum synemmenon uideatur octauum. 1319
    Quod diuisio monochordi fiat aut per quantitatem aut per qualitatem. 1319
    Utrum idem modus qui dicitur Dorius dicendus sit hypomixolidius propter D. d. quod est biforme. 1319
    De hoc quod quadripartita figura et caprea sint imitatrices antiquitatis troporum. 1320
    De hoc quod quatuor tropi diuiduntur in octo. 1320
    Quomodo iuniores eiusdem modi geminam intellexerint uim atque naturam. 1321
    Quod sanctus Gregorius eiusdem modi duplicem perspexit orationem. 1321
    Quod idem modus habeat materiam plagalis. 1321
    De interposito. 1321
    De conuenientia motus qui dicitur commistus. 1322
    De distinctionibus cantuum, et cur finales dicantur ac superiores. 1322
    De proti autenti speciebus diapente et diatessaron utilibus melodiam comminiscentibus. 1322
    De uaria oppositione Neuniarum. 1323
    De nobilitate et ignobilitate consonantiarum. 1323
    De consideratione constitutiuarum partium diatessaron et diapente. 1324
    De contubernio diatessaron et diapente. 1324
    De consideratione proportionum in his speciebus. 1324
    De multiplicitate specierum. 1325
    De caprea repetitio commendationis. 1225
    Utilis expositio super obscuras Guidonis sententias. 1326
    Quod probatio ista pertineat ad materiam autenti et subiugalis. 1328
    De proprietate protorum, deutorum, tritorum, tetrardorum. 1328
    Quod non sit firmius argumentum quam proprietas. 1328
    Quod equaliter de se predicentur species et propria. 1329
    Cur dicantur tropi. 1329
    Utrum trite synemmenon infra uel supra transductoriam ponenda sit lineam, et utrum molle b, rotundumque sit magis necessarium, minusue quam quadratum. 1329
    Quod tritus maxime indigeat synemmenon, cum ipsa suppleat uicem superioris triti. 1329
    Quod non sit dicenda quinta, sexta, septima, octaua, species, diapason quamuis sint octo. 1330
    De similitudine gemellipare quatuor uicibus geminos. 1330
    Quod quidam unam musam, quidam duas, tres, quatuor, quinque, sex, septem, octo, nouem esse possint dicere secundum multiplices rationes. 1330
    De simplici cymbalorum mensura sesquitertia et sesquialtera proportione intensa et remissa, et cur similis sit  monochordi cymbalorumque mensura. 1332
    Monochordi mensura eiusdem proportionibus constituta. 1332
    Eiusdem mensure epigramma. 1333
    Alia monochordi mensura ab acutis incipiens. 1333
    Antiqua fistularum mensura que intenditur. 1333
    Noua fistularum mensura que remittitur. 1334
    Aribunculina fistularum mensura, nec in toto remissibilis, nec in toto intensibilis sesquitertia et sesquialtera proportione. 1335
    Organice dispositionis mensura. 1335
    Qualiter ipse congruenter fiant fistule. 1335
    De naturali musico et artificiali. 1336
    De musice artis moralitate. 1337
    De opportunitate modulandi. 1337
    De opportunitate motus qui dicitur prepositus et quod tantum sit ascensionis. 1339
    De commoditate apposita et quod tam ascendendo quam descendendo fit. 1340
    Aribonis sententia. 1341
    Alia sententia utiliter explanata. 1341

HENRICUS CLERICUS POMPOSIANUS.
    Monitum. 1341
    EPISTOLA HENRICI CLERICI AD STEPHANUM. 1341

ROBERTUS DE TUMBALENA, ABBAS S. uIGORIS.
    Notitia historica et litteraria. 1359
    COMMENTARIA IN CANTICA CANTICORUM. 1361
    EPISTOLA AD MONACHOS S. MICHAELIS DE MONTE. 1369

GERARDUS II CAMERACENSIS EPISCOPUS.
    Notitia historica. 1379
    CHARTA GERARDI II. 1381

RAYNALDUS I REMENSIS ARCHIEPISCOPUS.
    Notitia historica. 1381
    RAYNALDI EPISTOLAE. 1385
    EPISTOLA PRIMA.---Ad clerum Atrebatensem.---De consecratione Lamberti. 1385
    EPIST. II.---Ad Lambertum electum Atrebatensem episcopum.---De eius electione. 1385
    EPIST. III.---Cleri Atrebatensis ad Raynaldum.---De electione Lamberti. 1385
    EPIST. Iu.---Raynaldi ad Urbanum II papam.---De electione Lamberti. 1386
    EPIST. u.---Ad comitem Flandrie.---De confirmatione electionis Lamberti. 1387
    EPIST. uI.---Ad Lambertum episcopum Atrebatensem.---De absolutione quorumdam clericorum. 1387
    EPIST. uII.---Ad eumdem.---Ut ad synodum ab Urbano in Italia congregatam accedat. 1388
    EPIST. uIII.---Ad eumdem.---Ut concilio Claromontano intersit. 1388
    EPIST. IX.---Ad Baldericum.---De chronico Cameracensi. 1389
    EPIST. X.---Ad Lambertum Atrebatensem episcopum.---Ut Hugonem de luciaco, S. treuie Dei uiolatorem, glauio anathematis compescat. 1389
    EPIST. XI---Ad eumdem.---De eodem. 1390

IOANNES COTTO MUSICUS.
    IOANNIS COTTONIS MUSICA. 1391
    I.---Qualiter quis ad musice disciplinam se aptare debeat. 1393
    II.---Que utilitas sit scire musicam, et quid distet inter musicum et cantorem. 1393
    III.---Unde sit dicta musica, et a quo et quomodo sit inuenta. 1395
    Iu.---Quot sint instrumenta musici soni. 1395
    u.---De numero litterarum, et de discretione earum. 1396
    uI.---Qualiter mensurandum sit monochordum. 1397
    uII.---Unde dicatur monochordum, et ad quid sit utile. 1398
    uIII.---Quot modi sint, quibus melodia contexitur. 1399
    IX.---Quot sint uocum discrepantie, et de diapason. 1400
    X.---De modis, quos abusiue tonos appellamus. 1403
    XI.---De tenoribus modorum, et finalibus eorum. 1405
    XII.---De regulari cursu modorum, atque licentia. 1407
     XIII.---Super Greca notarum uocabula expositio. 1410
    XIu.---Quid faciendum sit de cantu, qui in perpetuo cursu deficit. 1411
    Xu.---Quod stultorum ignorantia sepe cantum deprauet. 1411
    XuI.---Quod diuersi diuersis delectentur modis. 1413
    XuII.---De potentia musice, et qui primitus ea in Romana Ecclesia usi sint. 1414
    XuIII.---Precepta de cantu componendo. 1417
    XIX.---Que sit optima modulandi forma. 1418
    XX.---Qualiter per uocales cantus possunt componi. 1421
    XXI.---Quid utilitatis afferant neume a Guidone inuente. 1422
    XXII.---De prauo usu abiiciendo, et superfluis quorumdam modorum differentiis. 1425
    XXIII.---De diaphonis, id est organo. 1428
    XXIu.---De modis et eorum differentiis. 1430

FULCO ABBAS CORBEIENSIS.
    EPISTOLA ad Alexandrum II papam. 1431

ROGERIUS MONACHUS BECCENSIS.
    CARMEN DE CONTEMPTU MUNDI. 1431

GILLEBERTUS MONACHUS ELNONENSIS.
    Notitia historica. 1433
    HISTORIA MIRACULORUM S. AMANDI. 1435

WILLELMUS CLUSIENSIS MONACHUS.
    Notitia historica. 1447
    HISTORIA CLUSIENSIS MONASTERII. 1449
    uITA u. BENEDICTI. 1459

DURANDUS CLAROMONTANUS EPISCOPUS.
    EPISTOLA AD ANSELMUM. 1489

HEMMINGUS PRESBYTER WIGORNIENSIS.
    Notitia historica. 1489
    uITA S. WULSTANI. 1489
    DE ECCLESIA WIGORNIENSI. 1491

RADBODUS II TORNACENSIS ET NOuIOMENSIS EPISCOPUS.
    Notitia historica. 1493
    Notitia litteraria. 1495
    uITA S. MEDARDI. 1499
    uITA S. GODEBERTAE uIRGINIS. 1517
    SERMO de Annuntiatione Beate Marie uirginis 1527
    EPISTOLA ad Lambertum Atrebatensem episcopum. 1533
    RADBODI CHARTAE. 1533

AGANO AUGUSTODUNENSIS EPISCOPUS.
    Notitia historica. 1539
    IUDICIUM Aganonis aduersus Raginardum. 1541
    CHARTA pro fundatione ecclesie S. Germani et S. Saturnini de Planesia. 1541
    EPISTOLA pro Radulfo Turonensi episcopo. 1543

ODALRICUS PRAEPOSITUS REMENSIS.
    TESTAMENTUM. 1545

BERNARDUS EPISCOPUS LUTEuENSIS.
    Notitia. 1549
    DONATIO pro Ecclesia S. Gregorii Ruthenensi. 1549

FULCOIUS MELDENSIS SUBDIACONUS.
    Notitia historica. 1551
    EPISTOLA ad Hugonem abbatem Cluniacensem. 1555
    FRAGMENTA in quibus sancti diecesis Meldensis enumerantur. 1555
    EPITAPHIUM Otgeri et Benedicti militum. 1557

CONSTANTINUS AFRICANUS, CAS. MON.
    Notitia historica et litteraria. 1559
    PROLOGI AD LIBROS DE MEDICINA. 1563

DEUSDEDIT CARDINALIS.
    Dissertatio de collectione canonum Deusdedit. 1563
    PRAEFATIO Deusdedit in suam Collectionem. 1565
    FRAGMENTA libri de priuilegiis et auctoritate Ecclesie Romane. 1569

WILLELMUS PICTAuIENSIS.
    Notitia historica. 1573
    GESTA WILLELMI CONQUESTORIS. 1573
    CARMINA aduersus Guibertum antipapam. 1573

IOANNES DE GARLANDIA.
    Notitia. 1575
    OPUS SYNONYMORUM. 1577
    FRAGMENTUM ex libro de equiuocis. 1589
    FRAGMENTUM ex libro de mysteriis Ecclesie. 1591
    FRAGMENTUM libri de orthographia. 1591

RUFINUS INCERTAE SEDIS EPISCOPUS.
    DE BONO PACIS LIBRI DUO. 1591
     Monitum. 1591
    LIBER PRIMUS.
    Epistola ad uenerabilem Cassinensem abbatem. 1593
    CAP. I.---De sacramento huius nominis Pax. 1594
    CAP. II.---De re nominis. 1595
    CAP. III.---De pace Dei ad se. 1596
    CAP. Iu.---De pace Dei ad homines. 1597
    CAP. u.---Quomodo pax Dei ad homines melioribus sit conditionibus reformata. 1599
    CAP. uI.---De quadam alia pace inter Deum et hominem. 1600
    CAP. uII.---De pace diaboli ad se. 1600
    CAP. uIII.---De pace diaboli ad homines. 1601
    CAP. IX.---De pace angelorum ad se. 1602
    CAP. X.---Questio super hac pace. 1603
    CAP. XI.---De pace angelorum ad homines. 1603
    CAP. XII.---Descriptio triformis pacis hominis ad se. 1604
    CAP. XIII.---De pace malorum ad seipsos. 1604
    CAP. XIu.---De discordia quam reprobi in natura sua apud inferos patientur. 1606
    CAP. Xu.---De pace conscientie quam hic boni possident. 1607
    CAP. XuI.---De pace beatorum ad se ipsos tunc habenda. 1609
    LIBER SECUNDUS.
    CAP. I.---De triplici specie pacis hominum ad homines. 1611
    CAP. II.---De pace Aegypti, qualiter, diabolus eius conciliator sit. 1611
    CAP. III.---Quod pacem istam maxime superbia edificet. 1611
    CAP. Iu.---Quomodo impunitas hanc pacem foueat. 1612
    CAP. u.---Quomodo hec pax per contumaciam firmetur. 1613
    CAP. uI.---Qualis huius pacis sit fructus et exitus. 1613
    CAP. uII.---Quod aduersus hanc pacem nos semper esse oporteat impacatos. 1614
    CAP. uIII.---De pace Babylonie, et qualiter eam faciat iustitia. 1614
    CAP. IX.---Que sit humanitas pacem istam alens. 1616
    CAP. X.---Quomodo per prudentiam hec pax accipiat firmitatem. 1617
    CAP. XI.---Differentia inter pacem Babylonie et Aegypti. 1618
    CAP. XII.---De tribus generibus hominum cum quibus Babylonie pax colenda non est. 1619
    CAP. XIII.---Quod regnum non legitime susceptum, latrocinium magis quam regnum putandum est. 1620
    CAP. XIu.---Qualiter ad ipsius pacis bonum proficit, quando cum predictis generibus Babylonie pax non seruatur. 1620
    CAP. Xu.---De III uel Iu gradibus pacis mundane. 1621
    CAP. XuI.---De statu pacis domestice. 1621
    CAP. XuII.---De quibusdam accidentibus per que pax priuata turbatur et eorum remedio. 1622
    CAP. XuIII.---Quantam bonorum consequentiam pax habeat Babylonica. 1623
    CAP. XIX.---De pace Ierusalem, i. e. Ecclesie. 1625
    CAP. XX.---Quomodo pax ista per caritatem federetur. 1625
    CAP. XXI.---Quid sit pietas proposita, et qualiter ipsa pacem nutriat Ierusalem. 1626
    CAP. XXII.---qualiter humilitas hanc pacem firmet. 1627
    CAP. XXIII.---De pluribus differentiis, quibus pax Ierusalem a Babylonie pace discernitur. 1628
    CAP. XXIu.---De tribus articulis, quibus pax Ecclesie continetur. 1630
    CAP. XXu.---De dissensione Pauli et Barnabe. 1631
    CAP. XXuI.---Quomodo pax ista angelis suauis est et demonibus terribilis. 1631
    CAP. XXuII.---De signis pacis tam humane quam ecclesiastice. 1133
    CAP. XXuIII.---De pacis osculo. 1634
    CAP. XXIX.---De his qui pacem turbant ecclesiasticam et fraternam, de peccato eorum et pena. 1634
    CAP. XXX.---Qualiter pax presentis Ecclesie perfecta non sit. 1637
    CAP. XXXI.---De perfectissima pace superne Ierusalem. 1637

ADDENDA AD S. WILHELMUM.
    PRAEFATIO in sua astronomica. 1637
    INDEX in Lanfrancum. 1643




 FINIS TOMI CENTESIMI QUINQUAGESIMI.


